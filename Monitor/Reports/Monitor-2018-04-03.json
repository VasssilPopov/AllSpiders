{"url": "http://www.monitor.bg/a/view/37040-%D0%93%D0%B5%D1%80%D0%B4%D0%B6%D0%B8%D0%BA%D0%BE%D0%B2-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%BB%D0%BE%D0%B1%D0%B8%D1%80%D0%B0-%D0%B2-%D0%BF%D0%BE%D0%BB%D0%B7%D0%B0-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%9C%D0%B0%D0%B4%D0%BE%D1%84-%D0%BF%D1%80%D0%B5%D0%B4-%D0%9F%D0%B0%D1%80%D0%B8%D0%B6%D0%BA%D0%B8%D1%8F-%D0%B0%D1%80%D0%B1%D0%B8%D1%82%D1%80%D0%B0%D0%B6/", "text": "\n                    \n\nОт самото поставяне на фалиралата Корпоративна търговска банка под специален надзор през 2014 г. мненията на професора по търговско право и бивш председател на Народното събрание Огнян Герджиков се различават твърде много от държавния интерес, нещо повече, неприкрито се доближават до интересите на Цветан Василев.\n\n\n\nПрез ноември 2014 г. в ефира на бТВ Герджиков открито защити извършените незаконни цесии и прихващания, позволили активи за стотици милиони да бъдат отклонени от масата на несъстоятелността на КТБ. „”, гордо и от позицията си на „корифей“ в правото заяви тогава Герджиков по повод намерението на правителството да промени закона и да отмени прихващанията. Всички обаче помним как изгорелите вложители в КТБ в паниката си продаваха на безценица негарантираните си вземания от финансовата пирамида, а подставените лица на Василев, докато същият се ширеше в петзвездния си хотел в Белград, масово ги изкупуваха и „прихващаха“ срещу задължения на фирмите бушони към банката. „Петрол“ и „Дунарит“ са някои от най-знаковите дружества, които се „освободиха“ по този начин от задълженията си, но общата сума на прихващанията е за над 1 милиард лева.\n\n\n\nНо ако тогава позицията на Герджиков е можела да се обясни с мнението му на юрист, оказва се, че обвързаността му с Василев и последващото ограбване на активите на КТБ само година по-късно вече е доказана не с думи, а с личния му подпис!\n\nСпоред източник на „Телеграф“ Герджиков е написал становище в края на декември 2015 г., в което открито защитава схемите на Цветан Василев и на руския му приятел и съдружник Дмитрий Косарев в опита им да откраднат БТК. Припомняме, че през 2015 г., след фиаското с Пиер Луврие, който се оказа пряко свързан с олигарха Константин Малофеев и с лидера (военен министър) на самопровъзгласилата се Донецката народна република Игор Гиркин-Стрелков и получи за 1 евро накуп „Дунарит“, „Авионамс“, НУРТС, „БТК“, „Фърст диджитал“ и ГАРБ, на сцената се появи следващият руснак от орбитата на Василев – Дмитрий Косарев. Косарев и досега твърди, че Василев лично му е продал 76% от БТК (интересно как, след като парите за придобиването на телекома са с произход КТБ, а не са лични на Василев) и по този повод води множество дела в България и в чужбина, в опит да задържи този актив.\n\nВъпреки че още в началото на 2016 г. Косарев заяви на всеослушание, че е завел дело в Парижкия арбитраж, оказа се, че делото е заведено от името на ТЦ-ИМЕ (основна фирма на Василев в източването на КТБ преди фалита на банката), но не от изпълнителния директор Теодора Танева, а от останалите двама неизпълнителни членове на съвета на директорите – Мартин Апостолов и Людмила Петрова, останали „верни“ на Василев и продължаващи да са съпричастни към последващия грабеж на активите на банката. Именно защото позицията на Танева и досега е твърда и последователна – всички активи на дружеството да послужат за удовлетворяване на кредиторите на банката (в изпълнение на което същата през септември 2015 г. прехвърля в полза на КТБ правата върху 33% по веригата на собствеността на БТК, притежавани от финансираното от банката дружество „Кръшър“), което, разбира се, няма как да се хареса на Василев, същият пробва няколко пъти безуспешно да я смени като изпълнителен директор.\n\nНо да се върнем на скандалното дело в Париж. След като искът е заведен от Мартин Апостолов и Людмила Петрова от името на ТЦ-ИМЕ, но без представителна власт, арбитражните съдии очевидно са поставили въпроса за правната легитимация на тези лица да водят процеса от името на дружество, което не представляват по закон. В паниката си и под угрозата делото да бъде прекратено (за завеждането му са платени няколкостотин хиляди лева такси, които банкерът-беглец очевидно е извадил от джоба си), тандемът Василев-Косарев се обръща към всепризнатия специалист по търговско право, автор на учебници по тази материя и обучаващ хиляди студенти в Софийския университет – професор Огнян Герджиков. Колко е платено на Герджиков за това становище, което е използвано пред международния арбитраж, не е ясно, но в него преподавателят по търговско право и бъдещ служебен премиер на страната защитава с неприкрит патос действията на Апостолов и Петрова и накрая достига до извод, който при нормални обстоятелства вероятно би бил причина лично да постави двойка на някой провалил се на негов изпит студент – ако изпълнителният директор откажел да упражнява представителната си власт спрямо дружеството (разбирай да води арбитражно дело, за да помогне на Василев и Косарев да откраднат БТК), то тогава другите членове на съвета на директорите са напълно в правото си да вземат нещата в свои ръце и да водят такъв процес, тоест при действащ (несменен) изпълнителен член, другите членове, които нямат представителна власт, също можели да представляват дружеството.\n\nТрудно е дори да се коментира такава постановка не само правно, но и от морална страна, още повече че основание на Герджиков за подобен извод дава собственото му съждение в становището, че „данните по казуса навеждат на мисълта, че вероятно изпълнителният директор на ТЦ-ИМЕ се е споразумял във вреда на дружеството“. „Корифеят“ по търговско право не споменава какви са тези данни, но очевидно става въпрос за прехвърлянето на правата от страна на ТЦ-ИМЕ върху 33% от БТК в полза на КТБ и на Фонда за гарантиране на влоговете в банките, извършено от Танева няколко месеца по-рано. Тоест на практика Герджиков недвусмислено заявява на арбитражните съдии, че Василев и Косарев имат пълното право да ограбват активите на КТБ, а хората, които им се противопоставят и действат в интерес на държавата, следва да бъдат лишени от представителна власт, въпреки че я притежават по закон.\n\nВсичко това се случва преди три години, през 2015-та.\n\n\n\nГодината вече е 2018-а, а Герджиков отново говори пред любимата на Цветан Василев телевизия бТВ – „През последните години законите в България се правят безотговорно, популистки и непрофесионално“, „това е погазване на елементарни правни принципи“ „професионализмът е изтикан в ъгъла“, „когато виждам как се творят законите, особено в последните години, наистина излизам от равновесие“. Няма смисъл да се гадае – повод за думите му са промените в Закона за банковата несъстоятелност, станали известни като „Законът КТБ“, сред вносителите на които е и депутатът Делян Пеевски. Според Герджиков законът противоречал на конституцията, а никъде в „белия свят“ нямало обявяване за недействителни на минали сделки.\n\nЗащо авторът на детски стихове и по съвместителство професор по търговско право Герджиков плюе по промените в Закона за банковата несъстоятелност?\n\nОтговорът през 2018-а вече е лесен. След като си написал становище, което зачерква цял раздел от търговското право и си се поставил в услуга на хората (вероятно срещу щедър хонорар), които ограбват активите на КТБ, ще плюеш. Ще плюеш, защото законът предвижда възстановяване на обезпеченията в полза на банката, недействителност на прихващанията и шанс за синдиците на банката да върнат стотици милиони в масата на несъстоятелността. Което никак не изнася на Василев и компанията от грабители около него. Разбира се, че „търговското право“ на Герджиков, само че не онова, на което учи студентите, а другото, неговото лично и на Василев, ще е на обратното на законодателя мнение.\n\nА относно стиховете на детския поет и виден правник Герджиков, едни от тях, публикувани в книжката „История с Мечо, с патоци и с Лиса – История, дето съвсем ще ви слиса“, се явяват особено на място в случая, за финал на историята.\n\nСамо трябва да се замени думата „гадост“ със „становище“…..\n\n\n                    ", "date": "2018.04.03", "title": "Герджиков скандално лобира в полза на Българския Мадоф пред Парижкия арбитраж"}
{"url": "http://www.monitor.bg/a/view/60622-%D0%9F%D1%83%D1%81%D0%BA%D0%B0%D1%82-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8-%D1%83%D1%87%D0%B5%D0%B1%D0%BD%D0%B8%D1%86%D0%B8-%D0%BE%D1%82-1-%D0%B4%D0%BE-7-%D0%BA%D0%BB%D0%B0%D1%81/", "text": "\n                    Министерският съвет ще одобри промени в постановлението за финансиране на безвъзмездното ползване на учебници и учебни помагала от 1 до 7 клас. Това заяви просветният министър Красимир Вълчев във Варна. Гласуването ще реализира практически идеята за електронни варианти на учебниците, като по думите на Вълчев до един месец по-голяма част от издателствата ще осигурят такива.\n\nПрез следващите години приемът в професионално направление \"Туризъм\" ще бъде концентриран основно в колежите във Варна, Бургас и София, те ще станат центрове за обучение по тези специалности, каза днес във Варна министърът на образованието Красимир Вълчев. Той допълни, че браншът изпитва нужда по-скоро от кадри със средно професионално, а не с висше образование. \nЗа въвеждането на едносменен режим на обучение в училищата министърът посочи, че по-сериозни пречки има в големите общини, като най-тежко е положението в София и Варна. Той уточни, че предстои да бъдат разработени индивидуални планове за големите градове в какви срокове ще изпълнят изискването децата да не учат на смени.\nВълчев припомни, че е променен моделът за финансиране на училищата, като са вкарани допълнителни стандарти, за да се създадат по-добри условия за работа на по-малките и отдалечени от големите градове учебни заведения. Допълнителни пари ще получават и образователните институции с концентрация на деца от уязвими групи, които са около 900 на брой, допълни Вълчев.\nВъв Варна днес министърът на образованието бе гост на официалното откриване на реновираната нова сграда на Колежа по туризъм към Икономическия университет в града. В него се обучават 700 студенти годишно. В своята 55-годишна история Колежът е подготвил близо 10 000 специалисти в редовна и 35 000 в задочна форма на обучение.\nСледобяд министър Вълчев ще се срещне с ръководството и студенти от Медицинския университет във Варна.\n                    ", "date": "2018.04.03", "title": "Пускат електронни учебници от 1 до 7 клас"}
{"url": "http://www.monitor.bg/a/view/70589-%D0%93%D0%95%D0%A0%D0%91-%D0%BE%D0%B1%D0%B2%D0%B8%D0%BD%D0%B8-%D0%BA%D0%BC%D0%B5%D1%82%D0%B0-%D0%BD%D0%B0-%D0%91%D0%A1%D0%9F-%D0%B2-%D0%A1%D0%BE%D0%BF%D0%BE%D1%82-%D0%B2-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%82%D0%B8%D0%B2%D0%B5%D0%BD-%D0%BF%D1%80%D0%BE%D0%B8%D0%B7%D0%B2%D0%BE%D0%BB/", "text": "\n                    ГЕРБ обвини кмета на БСП в Сопот Деян Дойнов в административен произвол , некомпетентност и натиск. Това става след като преди седмица те дадоха градоначалника на прокуратурата за нарушения.\n\nСега обаче от ГЕРБ получили сигнал от частен чуждестранен инвеститор, който по думите на депутата Алесандър Иванов бил прогонен от местната управа.\n\nСтава дума за фирмата „Шато вале дерос“, която притежавала 73 декара земеделска земя. Собствениците искали да развиват бизнес с лозови масиви. Екипът на кмета обаче начислил данък върху земеделската земя от 24 000 лева, както и такса смет за лозовите масиви.\n\n\"Скандално е да му начисляват данък смет\", обясни Иванов. По думите му управителят на дружеството задава въпрос до кадастър дали има смяна на предназначението на земята и на какво основание общината му начислява такива данъци. От кадастъра на свой ред отговорили, че не никога не са постъпвали документи за промяна на статута на тези маси..\n\nСпоред Иванов заради „произвола“ на общината, чуждестранният инвеститор не получава никаква информация защо са му начислени тези такси.\n\nТой не ги плаща, а на общината завежда иска към ЧСИ, който прави запор на земята и те е пусната за разпродажба.\n\n\"73 дка лозови масиви се оказват в ръцете на други лица, без никакви правни указания\", обясни Иванов\n\nАнтон Тодоров от ГЕРБ пък продължи с разкритията, като обясни, че данъчната оценка, която са направили от общината, е 5634 лева на декар. Това по думите му е 14 пъти по-високо от цента на земята в региона. Според него така от общината искат да създадат фиктивна видимост на приходите.\n\n\"Налагането на такса смет върху лозови масиви е абсурдно и граничи с нездравия разум, каза той. По думите му заместник - кмета на Сопот Николай Новаков по разпореждане на кмета си е извадил освидетелстване дали е психично здрав. В документа , който той е внесъл в Общинския съвет пък е написал, че е „психично здрав, въпреки екстрасенските си заложби“. От ГЕРБ питат и дали Новаков има и криминални регистрации за измами, хулиганство, кражба на МПС, подкуп на данъчен и съпротива. Именно в тази връзка те ще поискат депутатите от ГЕРБ да питат и МВР-шефа Валентин Радев дали наистина Новаков има крими регистрации.\n\n \n                    ", "date": "2018.04.03", "title": "ГЕРБ обвини кмета на БСП в Сопот в административен произвол"}
{"url": "http://www.monitor.bg/a/view/44000-%D0%A6%D0%B0%D1%86%D0%B0%D1%80%D0%BE%D0%B2-%D0%9D%D1%8F%D0%BC%D0%B0-%D0%B4%D0%B0%D0%BD%D0%BD%D0%B8-%D0%B7%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%BF%D0%BE-%D1%82%D1%83%D1%80%D1%81%D0%BA%D0%B8%D1%8F-%D0%B4%D0%BE%D0%BA%D0%BB%D0%B0%D0%B4-%D0%B7%D0%B0-%D0%91%D1%83%D0%BB%D0%B3%D0%B0%D1%80%D1%82%D0%B0%D0%B1%D0%B0%D0%BA/", "text": "\n                    Няма данни за престъпление и за контрабанда на цигари по доклада на турските служби за „Булгартабак“. Това стана ясно то думите на главния прокурор Сотир Цацаров в кулоарите на НС след заседанието на временната комисия за ЧЕЗ.\n\n\"Наблюдаващият прокурор е отказал да образува досъдебно производство, на практика няма данни за престъпление\", заяви Цацаров и припомни хронологията, в това число, че е поискал информация от всички институции - от гранична полиция, Агенция \"Митници\" и др\n\n\"Чрез ДАНС в рамките на проверката е била изискана информация от наблюдаващия прокурор от СГП по отношение на това какво е естеството на въпросния доклад, кой го е създал и най-важното - за какво е послужил, дали за основа за съответни разследвания в Турция\", уточни обвинител номер едно. Става въпрос за няколко страници без подпис и с логото на турските спецслужби.\n\n\"Отговорът от подразделението на турското МВР гласи, че докладът има аналитичен характер и е предназначен за целите на превенция на контрабандата, като е бил представен пред Интерпол. Турската страна ни уведомява също така, че констатираните действия на контрабанда на цигари касаят цигари със съответни марки без в тях да се твърди, че производителят е \"БТ\" или че те са резултат на нелегално производство\", разясни Цацаров.\n\n\"Най-важното е, че не са предприети каквито и да е наказателни разследвания и наказателни преследвания\", подчерта той.\n\n \n                    ", "date": "2018.04.03", "title": "Цацаров: Няма данни за престъпление по турския доклад за \"Булгартабак\""}
{"url": "http://www.monitor.bg/a/view/67924-15-192-%D1%81-%D0%BA%D0%B0%D1%80%D1%82%D0%BE%D0%BD%D1%87%D0%B5-%D0%BE%D1%82-%D0%94%D1%8A%D1%80%D0%B6%D0%B0%D0%B2%D0%BD%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82/", "text": "Цветанов: Звеното ще продължи да работи\n                    \n\n15 192 души са осветлени като сътрудници на бившата Държавна сигурност, от 5 април 2007 година досега. Откакто бе създадена, Комисията по досиетата е проверила за принадлежност към репресивните структури на някогашния соцрежим общо 287 780 лица, които са свързани по един или друг начин с управлението на държавата. Това обяви шефът на звеното Евтим Костадинов в Народното събрание на кръгла маса свързана с настоящето и бъдещето на седемчленката. Публично оповестените лица свързани с Държавна сигурност и военното разузнаване са 12 404 души. Останалите2788 не могат да бъдат разкритизаради закона, който не предвижда оповестяването на информация за починали лица и непълнолетни. Костадинов напомни, че комисията е основана в началото на 2007 година в Банкя с годишен бюджет от 3 480 000 лв. От правна гледна точка за период от 10 години тя е образувала 331 дела, от които 286 са решени в нейна полза. Звеното може да се превърне вИнститут за национална паметС тези думи пък председателят на вътрешната комисия в парламента Цветан Цветанов откри преди това кръглата маса, организирана с подкрепата на германската фондация „Конрад Аденауер“. Трансформирането на звеното обаче можело да се случи най-рано след 4-5 години. Дотогава пък Костадинов и колегите му трябвало да продължат работата си, като можели да изкарат и трети мандат. Тъй като законът предвижда два мандата, за да се случи това, в момента се подготвяли съответните промени в него.Цветанов изтъкна важността на дебата за дейността на Комисията по досиетата, който бил определящ за нейното бъдеще. „Днес в обществото има противоречиви мнения по темата за досиетата. Дори имаше определени политически сили, които предложиха тя да се закрие“, посочи Цветанов. Според него обаче демокрацията ще надделее. \"Партия ГЕРБ разчита на подкрепата от други парламентарни групи за да може комисията да продължи своята дейност“, каза още той. Цветанов също така призова политицитеда не се месят в учебните програмина учениците от 10 клас. По думите му „те трябва да изучават тоталитаризма и комунизма и да бъдат запознати с него.“. В заключение той коментира правото на информация на гражданите с думите: „Знанията и правото на информация на обществото е отговорност на всеки един политик. Нямаше политическа воля да бъдат предадени тези информационни масиви от бившата Държавна сигурност за последите 20 години“.На кръглата маса взе участие и бившият вътрешен министър Веселин Вучков, който подчерта необходимостта на обществото от действията на комисията, гарантирани от Съда по правата на човека в Страсбург.\n\n\n\n\n \n\n\n \n                    ", "date": "2018.04.03", "title": "15 192 с картонче от  Държавна сигурност"}
{"url": "http://www.monitor.bg/a/view/60075-%D0%92%D1%8A%D0%B2-%D0%92%D0%B8%D0%B5%D0%BD%D0%B0-%D1%80%D0%B0%D0%B7%D1%87%D0%B5%D1%82%D0%BE%D1%85%D0%B0-%D1%82%D0%B5%D0%BA%D1%81%D1%82-%D0%B7%D0%B0-%D0%BF%D1%80%D0%B5%D0%B2%D0%B7%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%A4%D0%B8%D0%BB%D0%B8%D0%BF%D0%BE%D0%BF%D0%BE%D0%BB-%D0%B8-%D0%91%D0%B5%D1%80%D0%BE%D0%B5-%D0%BE%D1%82-%D0%B3%D0%BE%D1%82%D0%B8%D1%82%D0%B5/", "text": "\n                     \n\nСчитано за безвъзвратно изчезнало съчинение на живелия през  античността атински хронист Дексит, разказващо за превземането на  Филипопол и Берое от готите през ІІІ в е открито във виенската национална библиотека, съобщи в Стара Загора проф. Фриц Митхоф.\n\nОсемтте пергаментови страници, които през ХІV в са били преизползвани  са почти изцяло разчетени от австрийски и български историци и предстоя цялостната им научна публикация.\n\nПроизведението на Дексит, известно като Скитика е създадено броени десетилетия след времето на римския император Деций Траян /201-251 г. сл. Хр/, който е водил няколко сражения с придошлите отвъд Дунав готски войски. Императорът е бил разбит при Абритус /днешния Разград/ от войската на готския цар Книва , който е завладял преди това Филипопол. От него до сега са били известни откъслечни фрагменти, новите части дават много по-пълна представа за онази далечна епоха.За пръв път научаваме и мястото, където е била водена една от най-кръвопролитните битки-това е станало край някогашното селище Амисус, където императорът е вдигнал огромен защитен вал. Най-вероятно това е било край сегашното село Землен, община Раднево, където археолозите са попаднали на останки от форта.\n\nЗа палимпсеста се е знаело още преди 4 десетилетия, но едва сега , с използването на най-съвременна технология е станало възможно разчитането на 60 на сто от текстовете, коментира проф.Митхоф. Проучването е извършено с обединените усилия на словашката изследователка Яна Грушкова и швейцарецът Гунтер Мартин.\n\nВ изследването на безценния ръкопис /преписът на гръцки  е от ХІ в./ участват и българските учени проф.Диляна Ботева , Николай Шаранков, д-р Мариана Минкова и др.\n\nПо ирония на съдбата върху една от пергаментовите странички със съчинението на античния историк през ХІV в е написана анатема срещу еретиците, включително и срещу българина поп Богомил, уточни Николай Шаранков, който е сред най-добрите български специалисти по древни езици.\n\nРъкописът е в основата на проведената в Стара Загора еднодневна конференция под наслов „Готските нашествия от средата на ІІІ в след Христа в днешните Български земи“, чийто домакин е регионалният исторически музей в Града на липите.\n                    ", "date": "2018.04.03", "title": "Във Виена разчетоха текст за превземането на Филипопол и Берое от готите   "}
{"url": "http://www.monitor.bg/a/view/68310-%D0%96%D0%B0%D0%BB%D0%B1%D0%B8-%D1%81%D1%80%D0%B5%D1%89%D1%83-%D1%82%D0%BE%D0%B0%D0%BB%D0%B5%D1%82%D0%BD%D0%B0-%D0%BF%D1%80%D0%B0%D1%89%D0%B0%D1%82-%D1%82%D1%83%D1%80%D0%B8%D1%81%D1%82%D0%B8-%D0%B2-%D1%85%D1%80%D0%B0%D1%81%D1%82%D0%B8%D1%82%D0%B5/", "text": "\n                     \n\n \n\nЧетвърти месец тоалетна, построена  за нуждите на музей „Неолитни жилища“ в Стара Загора стои под ключ, а пристигащи от цял свят туристи се облекчават по принуда в храстите.\n\nСградата, за която община Стара Загора брои м.г. 50 000 лв е завършена в края на 2017 година, но и до момента ключът за нея не е предаден на регионалния исторически музей. Според  шефа на звеното „Инвеститорски контрол“ инж. Добромир Дерменджиев  забавянето било първоначално от жалби , подадени от живеещи в близка кооперация и служители на центъра по транфусиознна хематология, които се опасявали от евентуална миризма. После  се оказало, че е необходим някакъв специален документ от министерството на културата, под чийто опека е археологическият обект и който се бавел вече месеци наред. Поради тези причини новата тоалетна  не е  приета и няма издаден съответният акт  за ползването й, ако и наскоро старозагорските съветници да приеха с възторг идеята в центъра на града да се издигне монумент под логото „Стара Загора – Център на вселената“.\n\nСитуацията е повече от абсурдна и напомня за класическия роман на французина Габриел Шевалие „Клошмерл“, коментират  граждани на Стара Загора. Обектът „Неолитни жилища“ е сред най-интересните в Града на липите, на практика там са уникалните за цяла Европа оцелели през хилядолетията жилища от епохата на Неолита. Консервираните останки на двуетажното жилище са от 5 800-та година преди Христа, намерени са през 1969 година при прокопаване на канал за водопровод, доста по-късно е направена защитната постройка, годишно от тук минават над 3 000 туристи от Европа, Америка, Азия и дори Австралия. Неотдавна дори имало посетители от остров Тасмания, който пристигнал в България специално заради уникалната експозиция, коментира художникът Михаил Косев, който работи като охранител на музея. Близо 50 години не е имало тоалетни , изграждането им стана след скандал преди време при посещение на дипломатическия корпус и невъзможността на няколко посланика и съпругите им да се облекчат.\n                    ", "date": "2018.04.03", "title": "Жалби срещу тоалетна пращат туристи в… храстите    "}
{"url": "http://www.monitor.bg/a/view/51724-%D0%9D%D0%B0%D0%B4-2-%D0%BC%D0%BB%D0%BD-%D0%BB%D0%B2-%D1%89%D0%B5%D1%82%D0%B8-%D0%BE%D1%82-%D0%B3%D0%BE%D0%BB%D0%B5%D0%BC%D0%B8%D1%8F-%D0%BF%D0%BE%D0%B6%D0%B0%D1%80-%D0%B2-%D0%B1%D0%BB%D0%BE%D0%BA%D0%B0-%D0%B2-%D0%A1%D0%B0%D0%BD%D0%B4%D0%B0%D0%BD%D1%81%D0%BA%D0%B8/", "text": "Нито един от апартаментите не е застрахован, постройката не е опасна за хората\n                    Приблизително на около 2 милиона лева се оценяват щетите, които пожарът в жилищен блок в Сандански е нанесъл в кошмарната нощ в събота. Тогава огън, лумнал от магазина под жилищната кооперация, унищожи почти напълно апартаментите в сградата. Засега предположенията са за умишлен палеж. Охранителни камери са заснели двама с качулки и туби със запалителна смес, малко преди тежкото произшествие.\n\n4-членна експертна комисия, назначена от кмета на Сандански Кирил Котев, влезе вчера в опожарения жилищен блок на ул. „Първи май“. От сутринта комисията, водена от главен инспектор Красимир Горчов, директор на Дирекция „Териториално-селищно устройство“\n\n\n\nдо таваните.\n\nНа огледа присъстваха и собствениците на опожарените жилища, както и собствениците на магазините на партерния етаж . Те отвориха апартаментите си и в тяхно присъствие комисията извърши оглед на нанесените щети от пожара.\n\nКметът на Сандански Кирил Котев изрази мнение, че до дни комисията трябва да излезе с експертно становище, което трябва да бъде в полза на собствениците на жилищата си. Едно от трите семейства, за които кметът Котев е осигурил квартири, са заминали за София, където имат друго жилище.\n\n“Проверката приключи, предстои само оглед със скенер на арматурата на сградата. Неуместно е да се твърди, че сградата е опасна за живущите“, каза вчера следобед пред журналисти кметът на Сандански Кирил Котев.\n\nНанесените щети от пожара в 40-те апартаменти са съдбовни за семействата.\n\n\n\nлегла, килими, кухненско оборудване общо за над 2 млн лева. По всяка вероятност нито едно от жилищата в кооперацията не е застраховано.\n\n„Кошмарна нощ преживяхме. Гърмяха флакони с парфюми. Пред очите ни изгоряха жилищата ни с цялото ни имущество“, все още стресирани разказваха живущите,\n\n\n\nсобствеността си.\n\n„Доведох от София баща ми и майка ми, за да дишат беломорски въздух и да живеят в курортния град, а виждате какво стана“, кръсти се друг от собствениците на апартаментите.\n\nЦялата сграда е сериозно пострадала. Три входа от първия до последния етаж са обгоряли, изгоряло е голяма част от имуществото им.\n                    ", "date": "2018.04.03", "title": "Над 2 млн. лв. щети от големия пожар в блока в Сандански"}
{"url": "http://www.monitor.bg/a/view/62113-%D0%A1%D0%BF%D0%B8%D1%80%D0%B0%D1%82-%D1%81%D1%83%D0%B1%D1%81%D0%B8%D0%B4%D0%B8%D0%B8%D1%82%D0%B5-%D0%BD%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D0%B0-%D0%BD%D0%B0-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD%D0%B8%D1%82%D0%B5-%D0%BA%D0%BE%D0%BD%D0%B5%D1%82%D0%B5/", "text": "\n                    Субсидиите, които получава собственикът на конете открити изоставени в Осоговската планина ще бъдат спрени и за други негови дейности, а не само за тези животни. Това заяви в ефира на БНТ земеделският министър Румен Порожанов. Той уточни, че вече е разпоредил на Държавен фонд „Земеделие” да спре плащанията. Министърът обясни, че по този начин се процедира при всяко съмнение за нарушение от страна на земеделски стопанин, получаващ субсидии.\n\nПо данни на ДФЗ за последните 5 години Петър Пищалов, собственик на конете в Осоговската планина е получил субсидии в размер на 260 хил. лв. На фермера за този период са били наложени санкции за 67 хил. лв.\n\nПорожанов съобщи днес по БНТ още, че от дни текат проверки на всички стопани в страната отглеждащи коне.\n                    ", "date": "2018.04.03", "title": "Спират субсидиите на собственика на изоставените конете"}
{"url": "http://www.monitor.bg/a/view/19579-%D0%A6%D1%8F%D0%BB%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%BD%D0%B8%D0%BA%D0%BE%D0%B9-%D0%BD%D0%B5-%D0%B2%D0%B8%D0%B4%D1%8F%D0%BB-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B8%D1%82%D0%B5-%D0%BD%D0%B0-%D1%81%D0%B0%D0%B9%D1%82%D0%B0-%D0%BD%D0%B0-%D0%9C%D0%92%D0%A0/", "text": "Продължават с качването на престъпници в социалните мрежи\n                    Близо цяла седмица никой не обърнал внимание на издирваните от МВР лица, които били качени на сайта на вътрешното ведомство в секцията „Укриващи се лица“ към „Национална полиция“. Достигането до информацията на сайта било трудно, а и малко хора предполагали, че има подобна секция, която е достъпна за всички потребители. Именно заради това от столичната дирекция решили да помогнат на колегите си и да разпространят снимките във „Фейсбук“, където имат много посещаван профил.\n\n„Практиката в повечето страни от Европа от години е да се качват в електронните медии лицата, обявени за издирване. По тази причина МВР също започна публикуването им след разрешение. Лицата за издирване бяха качени на 22 март в сайта на МВР, но никой не им обърна внимание и затова решихме и ние (СДВР) да споделим тази информация на официалната си страница в facebook, за да достигне до повече хора. Повечето от лицата, които са публикувани, се\n\n\n\nа там се издирват от служители на съответната държава, с които си сътрудничим“, се казва в официално изявление на столичната полиция. Съобщението им обаче не успокои страстите, които се вихрят под повечето снимки. Още с публикуването на фотосите се оказа, че някои от издирваните са в затвора, а други пък дори си водят дискусия с останалите в социалната мрежа и то под собствените си снимки с гриф, че са издирвани. Бивш охранител на наркобоса Димитър Желязков-Митьо Очите, дори заплашваше дръзналите да го обидят. Константин Вълчев-Бащата се заканваше, че ще пребива наред. Той трябва да бъде приведен за изпълнение на наказанието си от две години заради шофиране след употреба на наркотици. Друг издирван пък – Красимир Тончев, най-спокойно обясни, че\n\n\n\nЗа момента обаче си бил стъпил на краката, след като жена му го вкарала в неудобна ситуация и дори го натопила в полицията. Тогава потребителите в социалната мрежа изразиха съмнение относно морала на жената като меко казано я нарекоха лека и му се присмяха за избора. Въпреки смесените впечатления от инициативата, от полицията се заканиха, че ще продължават да пускат снимки на издирвани престъпници.„Хората трябва да знаят с кого живеят, с кого пазаруват и с кого се возят в автобуса“, обясниха пред „Монитор“ от „Национална полиция“.\n                    ", "date": "2018.04.03", "title": "Цяла седмица никой не видял издирваните на сайта на МВР"}
{"url": "http://www.monitor.bg/a/view/31627-%D0%94%D0%B2%D0%B0%D0%BC%D0%B0-%D0%BE%D0%B1%D0%B3%D0%BE%D1%80%D1%8F%D1%85%D0%B0-%D0%BF%D1%80%D0%B8-%D0%B3%D0%B0%D1%81%D0%B5%D0%BD%D0%B5-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB/", "text": "\n                    Двама мъже от Батак са пострадали с изгаряния по лицето от първа степен, след като се опитали да гасят лек автомобил, запалил се в гараж в родопското градче. Това съобщават от Главна дирекция„Пожарна безопасност и защита на населението“. В понеделник в 10:05 часа в Областния център при РД „Пожарна безопасност и защита на населението“ – Пазарджик е получено съобщение за пожар на лек автомобил в гараж, намиращ се в град Батак. При опит за гасене са пострадали двама мъже с изгаряния по лицето от I-ва степен. И двамата пострадали са транспортирани от екип на Центъра за спешна медицинска помощ в МБАЛ Батак. Пожарът е ликвидиран от 1 противопожарен автомобил с личен състав от 3 служители на РС „Пожарна безопасност и защита на населението“- Батак. Унищожен е лекият автомобил, 10 прозорци – 2 врати, а огнеборците са успели да спасят 3 сгради. Причините за пожара в колата се изясняват.\n                    ", "date": "2018.04.03", "title": "Двама обгоряха при гасене на автомобил"}
{"url": "http://www.monitor.bg/a/view/80604-%D0%94%D0%B5%D0%B2%D0%B5%D1%82-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%B2%D0%B7%D1%80%D0%B8%D0%B2-%D0%B2-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D0%B2-%D0%95%D1%80%D0%B5%D0%B2%D0%B0%D0%BD/", "text": "\n                    \nДевет души са пострадали при взрив на кислородна бутилка в ресторант в центъра на арменската столица Ереван.\nВ ресторант от популярна верига е избухнал взрив, при който са пострадали двама ирански граждани, трима руски граждани и четирима граждани на Армения.\nПовечето от пострадалите са деца на възраст от 6 до 16 година.\nНай-сериозно е състоянието на 8-годишно момиче от Армения.\nРесторантът е бил открит преди около два месеца.\n                    ", "date": "2018.04.03", "title": "Девет ранени при взрив в ресторант в Ереван"}
{"url": "http://www.monitor.bg/a/view/22683-%D0%A7%D0%B0%D0%BD%D0%B8%D0%BD%D0%B3-%D0%A2%D0%B5%D0%B9%D1%82%D1%8A%D0%BC-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8-%D1%81%D1%8A%D1%81-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D1%81%D0%B8/", "text": "\n                    Холивудската звезда Чанинг Тейтъм е отново в графата на необвързаните. Актьорът се раздели с дългогодишната си партньорка Джена Дюан-Тейтъм, като оповести решението си в социалните мрежи. „Странно е да споделяш подобно нещо с всички, но това е последствие от начина на живот, който сме избрали. С най-добри чувства решихме да се разделим като двойка. Години наред бяхме силно влюбени и преживяхме вълшебно пътуване заедно. Нищо от това не се е променило, но любовта е прекрасно приключение, което понякога ни отвежда в различни посоки. Зад решението ни няма тайни или сластолюбие - само двама най-добри приятели, осъзнали, че е време да си дадат почивка и да си осигурят един на друг най-доброто, което заслужават“, пише в официалното изявление на доскорошната двойка.\n\nТейтъм и Джена Дюан си казаха заветното „да“ преди девет години. Те се запознаха по време на снимките на „В ритъма на танца“ през 2006 г., а заедно възпитават 5-годишната си дъщеричка Евърли.\n                    ", "date": "2018.04.03", "title": "Чанинг Тейтъм се раздели със съпругата си"}
{"url": "http://www.monitor.bg/a/view/17517-%D0%9C%D0%B8%D0%BB%D0%B8-%D0%91%D0%BE%D0%B1%D0%B8-%D0%91%D1%80%D0%B0%D1%83%D0%BD-%D0%BF%D1%80%D0%B8%D0%B1%D0%B8%D1%80%D0%B0-3-%D0%BC%D0%B8%D0%BB%D0%B8%D0%BE%D0%BD%D0%B0-%D0%BE%D1%82-%D0%A1%D1%82%D1%80%D0%B0%D0%BD%D0%BD%D0%B8-%D0%BD%D0%B5%D1%89%D0%B0/", "text": "\n                    \nМладата актриса Мили Боби Браун ще получи общо малко над 3 милиона долара за участието си в трети сезон на успешната продукция на Netflix “Странни неща“. Хонорарът на 14-годишната звезда досега беше по 25 хиляди на епизод, като по договор всички деца в сериала трябваше да вземат повишение в размер, десет пъти по-голям от получавания до момента хонорар.\n\nВъпреки всичко Мили Боби Браун е продължила преговорите с Netflix и така се е споразумяла за 350 хиляди долара на епизод, или общо $3 150 000 за всички девет серии от предстоящия трети сезон. Същата сума получават и възрастните звезди на „Странни неща“, сред които Уинона Райдър и Дейвид Харбър.\n\nВпечатляващата заплата на актрисата стана публично достояние само седмици, след като от стрийминг гиганта проговориха за несправедливата разлика в хонорарите между Клеър Фой и Мат Смит в друг техен проект - „Короната“. Фой, на която бе поверена главната роля на младата кралица Елизабет II, е прибирала по 40 хиляди долара за всеки епизод. Макар че сумата, която е получавал Смит, не е коментирана публично, от Netflix признаха, че тя е била доста по-голяма.\n\n\n \n                    ", "date": "2018.04.03", "title": "Мили Боби Браун прибира $3 милиона от „Странни неща“"}
{"url": "http://www.monitor.bg/a/view/9111-%D0%9E%D1%85%D1%80%D0%B0%D0%BD%D0%B8%D1%82%D0%B5%D0%BB%D0%B8-%D0%BD%D0%B5-%D0%B8%D1%81%D0%BA%D0%B0%D1%82-%D0%B2-%D0%A0%D1%83%D1%81%D0%B8%D1%8F-%D1%81%D1%82%D1%80%D0%B0%D1%85-%D0%B3%D0%B8-%D0%B5-%D0%BE%D1%82-%D0%BE%D1%82%D1%80%D0%B0%D0%B2%D1%8F%D0%BD%D0%B5/", "text": " Британските съпруги ще се оправят по единично\n                    \nСериозен смут настъпи в лагера на половинките на футболистите от националния отбор на Англия в навечерието на световното първенство по футбол в Русия. Оказа се, че никоя фирма не склонява да се нагърби с тяхната охрана по стадионите и затова те ще трябва да разчитат на личните си бодигардове, ако имат такива.\n\nГолемият проблем е, че нито една фирма за сигурност на Острова не се наема да се ангажира със страховитата заплаха от отровителство. Затова Футболната асоциация, която традиционно съдейства на половинките на играчите при техните пътувания по света, що се отнася до настаняване, сигурност и логистика, сега е в сериозно затруднение. След многомесечни проучвания оттам преди две седмици съобщиха, че подобна услуга за тазгодишния мондиал няма да се предлага и дамите ще трябва да се оправят сами както намерят.\n\n\n\n„Футболните съпруги са много изненадани и огорчени, коментира източник от Футболната асоциация. – За предишните големи първенства те винаги са разчитали на нашата помощ. Опитвахме до последно да съдействаме и сега. Проблемът е, че до последно се надявахме да постигнем някакъв успех, но отвсякъде получавахме откази. Това ни накара в последната минута да им съобщим лошата новина. Затова сега, само три месеца преди първенството, те трябва да вземат нещата в свои ръце.“\n\n\"Сигурността е основната грижа, казват още от ФА. - Хотели и транспорт могат лесно да бъдат подбрани и контролирани, но да се гарантира, че при свободното придвижване и по стадионите те и техните семейства ще са в безопасност, е голям проблем.“\n\nЛюбопитно е, че и руски фирми не се наемат да се грижат за безопасността на англичанките. Стигна се дори до полемика. Според едни, дамите трябва да имат въоръжена охрана, а според други – хора с пистолети не могат да свършат никаква работа.\n\nСред най-атрактивните партньорки на футболистите, които категорично смятат да посетят мондиала, са приятелката на Деле Али – Руби Мей, жената на Джереми Варди – Ребка, както и Сам Кук – партньорка на Крис Смолинг.\n\nАнгличаните ще бъдат настанени в затворен комплекс в градчето Репино на 50-ина километра от Санкт Петербург.\n\n\n \n                    ", "date": "2018.04.03", "title": "Охранители не искат в Русия, страх ги е от отравяне"}
{"url": "http://www.monitor.bg/a/view/290-%D0%9C%D0%B0%D1%80%D0%B8%D1%8F-%D0%A8%D0%B0%D1%80%D0%B0%D0%BF%D0%BE%D0%B2%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D1%81%D0%B5-%D1%81%D1%82%D1%8F%D0%B3%D0%B0-%D0%B7%D0%B0-%D1%81%D0%B2%D0%B0%D1%82%D0%B1%D0%B0/", "text": "\n                    \nБившата номер 1 в женския тенис Мария Шарапова изглежда се стяга за сватба. Повод за подобно предположение даде самата тенисистка, като се появи на шопинг в Ню Йорк в първите дни на април с новия си приятел Александър Гилкс.\n\nТова, което впечатли светските репортери, беше наличието на халка на безименния пръст. На този пръст обикновено се носят брачните халки.\n\nПрез септември миналата година Шарапова отново се появи с пръстен на безименния пръст, но новината нямаше развитие. Красивата рускиня имаше връзка с българина Григор Димитров, но двамата се разделиха. Тя не е споделяла за планове за семейство, но основните й конкурентки на корта като Серена Уилямс и Виктория Азаренка вече минаха по този пъти, дори имат и деца.\n\n\n \n                    ", "date": "2018.04.03", "title": "Мария Шарапова изглежда се стяга за сватба"}
{"url": "http://www.monitor.bg/a/view/2498-%D0%98%D0%BA%D0%B5%D1%80-%D0%B4%D0%BE%D1%81%D1%82%D0%B8%D0%B3%D0%BD%D0%B0-%D0%BC%D0%B0%D1%87-1000/", "text": "\n                    \nЛегендарният вратар Икер Касияс изигра мач №1000 в своята кариера. Това се случи при изненадващата загуба на „Порто“ от „Беленензеш“ с 0:2 в португалското първенство, което бе и второ поражение в последните три мача за „драконите“. Зад гърба си Касияс има 725 двубоя за „Реал“ (Мадрид), 108 за „Порто“ и 167 за националния отбор на Испания.\n\nСъс своите вече 1000 срещи той е вторият испанец в класацията, а лидер в подреждането е Раул. Нападателят приключи кариерата си с 1033 двубоя. На трето място пък е Андони Субисарета (968) и Шави (956). На 26 ноември 1997 година той е само на 16 и попада в групата на представителния отбор на „Реал“. Дебютът му за първия тим е на 12 септември 1999 година срещу „Атлетик Билбао“, а с „кралете“ печели пет пъти шампионската титла, два пъти купата на краля, четири пъти суперкупата на Испания, три пъти Шампионската лига, два пъти суперкупата на Европа, веднъж световното клубно първенство и веднъж междуконтиненталната купа. С Испания е веднъж световен шампион (2010) и два пъти европейски първенец (2008, 2012).\n\n\n \n                    ", "date": "2018.04.03", "title": "Икер достигна мач №1000"}
{"url": "http://www.monitor.bg/a/view/71140-%D0%A0%D0%BE%D0%BC%D0%B0-%D0%9C%D0%BE%D0%B6%D0%B5%D0%BC-%D0%B4%D0%B0-%D0%BF%D0%BE%D0%B1%D0%B5%D0%B4%D0%B8%D0%BC-%D0%B2%D1%81%D0%B5%D0%BA%D0%B8/", "text": "„Манчестър Сити“ ще решава сблъсъка с „Ливърпул“ още на „Анфийлд“\n                    \nОтборът на „Рома“ няма никакво намерение да излиза като обречен срещу „Барселона“ в първия 1/4-финал помежду им в Шампионската лига утре вечер. Двата тима се изправят един срещу друг на „Камп Ноу“, като треньорът на „вълците“ Еузебио ди Франческо демонстрира завидно самочувствие преди сблъсъка и заяви, че тимът му е способен да победи всеки. „Винаги искам отборът ми да играе с идентичност. Идеята ни е да убием играта на противника, но е важна и настройката. Трябва да искаш да доминираш. Срещу „Барселона“ трябва да покажем всичко, на което сме способни. Ако играем така, както можем, сме способни да победим всеки“, коментира Ди Франческо пред клубната телевизия на италианците, като допълни, че чувството да участваш в тази фаза на турнира е невероятно.\n\n„Щастливи сме, защото достигнахме до нещо, което не бе постигано дълго време. Ще играем с нужното уважение, защото знаем колко силен отбор стои срещу нас. Страхът няма място и няма да ни помогне“, каза още специалистът. Добрата новина за Ди Франческо е, че Раджа Наинголан и Лоренцо Пелегрини се възстановиха за срещата с „Барселона“. Сигурен отсъстващ е турската звезда Дженгиз Юндер, който все още не е възстановен от своята мускулна контузия.  В лагера на съперника Серхио Бускетс вече тренира на пълни обороти и се очаква да е на разположение на треньора Ернесто Валверде след двуседмично отсъствие от терените.\n\nВ другия мач от вечерта „Ливърпул“ посреща „Манчестър Сити“, а според предварителните прогнози „гражданите“ са фаворити в сблъсъка.\n\n„Ние сме по-добре подготвени и този мач на „Анфийлд“ идва с голяма мотивация за нас. Искаме да вземем много добър резултат сега, за да доминираме в двубоя пред наша публика. Можем да го направим и целта ни е да преминем в следващия кръг\", коментира преди срещата халфът на „небесносините“ Илкай Гюндоган.\n\n\n \n                    ", "date": "2018.04.03", "title": "„Рома“: Можем да победим всеки!"}
{"url": "http://www.monitor.bg/a/view/4354-%D0%92-%D0%94%D1%83%D0%BF%D0%BD%D0%B8%D1%86%D0%B0-%D1%82%D1%8A%D1%80%D1%81%D1%8F%D1%82-%D0%BF%D0%B0%D1%80%D0%B8-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%91%D0%BE%D0%BD%D1%87%D1%83%D0%BA/", "text": "\n                    \n                                        \n                    \nОбщина Дупница продължава да търси варианти за ремонт и реконструкция на стадион \"Бончук\" и тревното му покритие. Темата е била дискутирана и на официалното посещение на общинското ръководство в Куманово, Македония, където бяха обсъдени предстоящите общи дейности по трансграничните проекти, както и бъдещите взаимоотношения между двата града. \"Въпросът с реконструкцията на стадион \"Бончук\" стои на дневен ред. Търсят се варианти, в никакъв случай не сме се отказали\", обясни кметът на Дупница Методи Чимев.Както е известно, от Община Дупница отдавна имат намерение да се извърши реконструкция на стадиона, но все още не е намерен подходящ вариант заради липсата на финансиране. В момента „Марек“ се подвизава в Югозападната Трета лига, където заема седмото място с 32 точки и е без шансове да се изкачи в професионалния футбол за следващия сезон.\n\n\n\n\n \n                    \n                    \n                                    ", "date": "2018.04.03", "title": "В Дупница търсят пари за ремонт на „Бончук“"}
{"url": "http://www.monitor.bg/a/view/63327-%D0%97%D0%B0%D0%BF%D0%BE%D1%87%D0%B2%D0%B0%D0%BC%D0%B5-%D1%81-%D0%90%D0%BB%D0%B1%D0%B0%D0%BD%D0%B8%D1%8F-%D0%B7%D0%B0-%D0%9A%D1%83%D0%BF%D0%B0-%D0%94%D0%B5%D0%B9%D0%B2%D0%B8%D1%81/", "text": "\n                    \nБългария ще играе срещу Македония, Исландия и Албания в предварителна група „А“ на турнира от група III на зона Европа за Купа \"Дейвис\".\n\nПървата среща на нашите момчета е в сряда от 11:00 часа срещу Албания. Мачовете ще се проведат от 4 до 7 април на кортовете на ТК \"Локомотив\" в Пловдив.\n\nЗа спечелването на промоция България ще разчита на Димитър Кузманов, Александър Лазов, Васил Младенов и Адриан Андреев, за когото това ще е дебют в националния ни тим.\n\nЖребият беше изтеглен вчера от д-р Георги Крумов, зам. председател на УС на БФТенис и председател на ТК \"Локомотив\" (Пд) и Георги Титюков - заместник-кмет „Спорт, младежки дейности и социална политика“ в града под тепетата.\n\nОт тази година отборите от група III на зона Европа са разделени в две групи и в Пловдив участие ще вземат общо осем отбора. В група „B“ попаднаха тимовете на Андора, Кипър, Монако и Сан Марино.\n\nПобедителите от двете групи ще играят финал за промоция в горната група.\n\n„Радваме се, че сме в Пловдив, знаете какви исторически мачове сме правили тук за Купа „Дейвис“. Това е моят роден град. Всички ще дадат всичко от себе си и ще можем да се върнем във втора група, подготвени сме. Ясно ни е, че ще бъде тежко. Наясно сме със съперниците и няма да подценяваме нито един отбор“, коментира капитанът на тима ни Тодор Енев след жребия.\n\n„Това за мен е като сбъдната мечта – да играя за Купа „Дейвис“ в родния ми град и в родния ми клуб. Жребият е благоприятен и се надявам да дойдат повече хора и да ни подкрепят“, допълни и пловдивчанинът Кузманов.\n\n \n\n\n \n                    ", "date": "2018.04.03", "title": "Започваме с Албания за Купа „Дейвис“"}
{"url": "http://www.monitor.bg/a/view/74133-%D0%94%D0%B8%D1%81%D1%86%D0%B8%D0%BF%D1%8A%D1%82-%D0%BE%D0%B4%D1%80%D1%83%D1%81%D0%B0-%D0%9A%D0%B0%D0%BC%D0%B1%D1%83%D1%80%D0%BE%D0%B2-%D1%81-3-%D0%B1%D0%BE%D0%BD%D0%B0/", "text": "\n                    \n\nДисциплинарната комисия към Българския футболен съюз определи наказанията след изминалия кръг от Първа и Втора лига. Шестима футболисти са със спрени права за една среща заради получени картони. Мартин Камбуров от „Берое“ пък е наказан с 3000 лева за показване на неприличен жест по време на мача с „Левски“. След скандалите между щабовете на „Славия“ и „Витоша“ (Бистрица) двата клуба са глобени с по 2000 лева. „Левски“, ЦСКА-София и „Ботев“ (Пд) пък са наказани с парична санкция за използване на факли и димки. Интересното е, че след този кръг „армейците“ няма да плащат превърналата се в традиция глоба от 1000 лева, налагана от Комисията по етика и феърплей за използване на нецензурен език и обидни скандирания по трибуните. С хилядарка по тази алинея обаче олекват „Левски“ и „Етър“. Общо 3300 лева е санкцията за пловдивския „Локомотив“, чийто фенове прекъснаха двубоя с „Дунав“ с хвърляне на факли и димки по терена.\n\n\n \n\n\n \n                    ", "date": "2018.04.03", "title": "Дисципът одруса Камбуров с 3 бона "}
{"url": "http://www.monitor.bg/a/view/42997-%D0%91%D0%B0%D0%BB%D1%8A%D0%BA%D0%BE%D0%B2-%D0%A1%D0%BF%D0%BE%D0%BA%D0%BE%D0%B9%D0%BD%D0%BE-%D0%95%D1%82%D1%8A%D1%80-%D0%BD%D1%8F%D0%BC%D0%B0-%D0%B4%D0%B0-%D0%B8%D0%B7%D0%BF%D0%B0%D0%B4%D0%BD%D0%B5/", "text": "\n                    \n\nГенералният мениджър на „Етър“ Красимир Балъков успокои феновете на тима, че великотърновският тим няма да изпадне от Първа лига. Причина за това стана загубата с 0:1 от „Септември“ на стадион „Васил Левски“, която закотви тима на последното място в Група Б““ на втората осмица, като на „Етър“ почти сигурно ще се наложи да играе бараж за оставане в елита. „Не искам играчите да мислят за класирането, защото това ги наговарва. Загубихме мача с късмет, но аз искам да успокоя, че „Етър“ няма да изпадне“, сподели Балъков.\n\nАвторът на победното попадение за „Септември“ Борис Галчев пък бе избран за Играч на мача, като получи традиционната бутилка шампанско. Той обаче бе категоричен, че не смята да го пие. „Аз шампанско не пия, ще го подаря на някой съотборник, заяви с усмивка Галчев. - Колкото до гола – видях, че пред вратаря е разкопано и нарочно бих топката там, получи се“, обясни колоритният бивш капитан на ЦСКА.\n\n\n \n\n\n \n                    ", "date": "2018.04.03", "title": "Балъков: Спокойно, „Етър“ няма да изпадне"}
{"url": "http://www.monitor.bg/a/view/59387-%D0%9C%D0%B0%D1%80%D0%B0%D0%B4%D0%BE%D0%BD%D0%B0-%D1%81%D1%82%D0%B0%D0%BD%D0%B0-%D0%B4%D1%8F%D0%B4%D0%BE-%D0%BD%D0%B0-%D0%94%D0%B8%D0%B5%D0%B3%D0%BE-iii/", "text": "\n                    \nВ Неапол вчера проплака за пръв път Диего Матиас Марадона, тоест внукът на великия аржентински футболист. Спортният свят научи новината от щастливия дядо, който се похвали на страницата си във Фейсбук. „Диего – първо поколение“ подчерта в написания на лош италиански кратък текст, че бебето тежи цели 3,480 кг и, че било много хубаво. Известният с прякора „Божията ръка“ голям играч обеща, че щял да се грижи за внучето си много повече, отколкото се бил грижил за сина си Диего Джуниър. Просто защото Диего Старши призна официално сина си, роден от мимолетна връзка с хубавата неаполитанка Кристина Синагра, чак когато той беше юноша.\n\nМайката на Диего Матиас Марадона е сто процента неаполитанка и носи типичното местно имe Нунция. Тя от няколко години е омъжена за Диего Джуниър, който след кратка кариера в треторазрядни отбори на „калчото“ се преквалифицира в плажен футбол. Там приличащият с баща си като две капки вода млад мъж постигна значителни успехи, като дори бе доста време национален състезател. Негова е заслугата за спечелените от плажните „адзури“ сребърни медали на световното първенство в Марсилия през 2008 г.. Още се помни силната му игра на финалния мач срещу Бразилия, където той отбеляза два гола, но за съжаление Италия загуби двубоя с резултат 3:5.\n\nДоста се смяха днес в Италия на поста на Диего Джуниър в социалните мрежи, защото той се подигра лошо с баща си, посочвайки, че „старият“ щял да започва да си слага памперси едновременно с новороденото. Марадона Старши вече има един внук на име Бенжамин, който е дете на законната му дъщеря Джанина и на футболиста на „Манчестър Сити“ Серхио Агуеро.\n\n \n\n\n \n                    ", "date": "2018.04.03", "title": "Марадона стана дядо на Диего III"}
{"url": "http://www.monitor.bg/a/view/22688-%D0%A1%D0%BF%D0%B0%D1%81-%D0%A0%D1%83%D1%81%D0%B5%D0%B2-%D1%81%D1%82%D1%8F%D0%B3%D0%B0-%D1%81%D0%B8%D0%BD%D0%B8%D1%82%D0%B5-%D1%80%D0%B5%D0%B4%D0%B8%D1%86%D0%B8/", "text": "Босът забави тренировка на „Герена“\n                    \nНа стадион „Георги Аспарухов“ вървят динамични процеси по затягането на „сините“ редици в навечерието на съдбоносните мачове от полуфиналите за Купата на България срещу ЦСКА-София и оставащите двубои от плейофите на Първата шестица. За да се увери, че отборът ще е пределно мобилизиран и концентриран върху предстоящите битки, на „Герена“ дойде лично собственикът на 26-кратните шампиони Спас Русев. Той посети съблекалнята на тима и забави планираната за 14:30 тренировка, за да разговаря близо час с треньора Делио Роси и футболистите. Пред тях Русев е изложил ясно своите очаквания и е поставил коннкретни цели, свързани със спечелването на купата и класиране в първата тройка на първенството.\n\nБосът на „сините“ иска да види промяна в играта на тима още в предстоящия мач с „Ботев“ (Пловдив) в Коматево, който ще е и генерална репетиция преди влизането в сблъсъка от полуфиналите за купата. Освен това Русев е изискал от всички ръководни фактори на „Герена“ пределна мобилизация и победи в тези важни за клуба мачове. Запознати с процесите в „Левски“ коментираха, че босът не е посещавал скоро отбора, но неубедителното представяне на „сините“ и последната загуба от „Берое“ насред „Герена“ са го принудили да вземе мерки.\n\nПредставители на привърженици също са поискали среща с играчите, като е твърде вероятно тя да се осъществи другата седмица непосредствено преди първия мач за Купата с ЦСКА-София на 11 април. „Сините“ фенове са гарантирали на ръководството, че ще застанат зад отбора в предстоящите важни битки и ще се мобилизират, за да подкрепят подобаващо Делио Роси и тима му. Това обаче ще е последният шанс, който привържениците ще дадат на своите любимци, за да спасят сезона. Евентуално отпадане от турнира за купата на България ще постави под сериозна въпросителна и участието на „Левски“ в европейските клубни турнири.\n\n \n\n\n \n                    ", "date": "2018.04.03", "title": "Спас Русев стяга „сините“ редици"}
{"url": "http://www.monitor.bg/a/view/34942-%D0%9F%D0%B0%D0%BF%D0%B0%D0%B7%D0%BE%D0%B2-%D0%B8-%D0%9C%D0%B8%D0%BD%D1%87%D0%B5%D0%B2-%D0%BE%D1%82%D0%BA%D0%B0%D0%B7%D0%B0%D1%85%D0%B0-%D0%9C%D0%B0%D1%87%D0%B0-%D0%BD%D0%B0-%D0%B7%D0%B2%D0%B5%D0%B7%D0%B4%D0%B8%D1%82%D0%B5/", "text": "\n                    \nАнгажименти отказаха националните селекционери за мъже и младежи - Любомир Минчев и Тити Папазов, от баскетболния Мач на звездите. Минчев беше избран под номер 3 в анкетата сред феновете, но семейни ангажименти го спират от участие в шоуто. Така треньорският състав се допълва от Александър Дяковски и Георги Давидов, които ще се присъединят към старши-треньорите на двата тима - Небойша Видич и Людмил Хаджисотиров.\n\nМачът на звездите в българския баскетбол ще се проведе на 22 април от 16:00 часа в Арена „Ботевград”. Капитаните на двата тима ще станат ясни на 5 април, а те ще изберат съставите си чрез играта „Настъпванка“.\n\nПо време на шоуто ще бъде спазена традицията да има и допълнителен демонстративен двубой, който ще се проведе в подкрепа на започналата през 2015 г. кампания \"Аз обичам баскетбола\". Нейната цел е България да спечели домакинство на една от групите на европейското първенство за мъже през 2021 г.\n\nБилети за Мача на звездите се продават онлайн, като седмица преди шоуто те са по 5 лв., а след това – по 7.\n\n\n \n                    ", "date": "2018.04.03", "title": "Папазов и Минчев отказаха Мача на звездите"}
{"url": "http://www.monitor.bg/a/view/20349-ibf-%D0%BD%D0%B0%D1%81%D1%80%D0%BE%D1%87%D0%B8-%D0%B1%D0%BE%D0%B9-%D0%BD%D0%B0-%D0%9A%D0%BE%D0%B1%D1%80%D0%B0%D1%82%D0%B0-%D1%81-%D0%B1%D1%80%D0%B8%D1%82%D0%B0%D0%BD%D0%B5%D1%86%D0%B0-%D0%94%D0%B8%D0%BB%D0%B8%D1%8A%D0%BD-%D0%A3%D0%B0%D0%B9%D1%82/", "text": "Мачът може да попречи на атракцията Джошуа - Уайлдър\n                    \nМеждународната боксова федерация (IBF) насрочи изненадващо мач между Кубрат Пулев и британеца Дилиан Уайт. Новината обяви мениджърът на световния шампион Антъни Джошуа чрез профила си в Twitter. “Току-що получи писмо от IBF за насрочен претендентски мач между Дилиън Уайт и Кубрат Пулев. Интересни времена за тежката категория”, написа Хърн.\n\nДо вчера се знаеше за планиран двубой между Кобрата и американеца Доминик Бризийл, който трябваше да определи претендента за пояса на IBF. Дори се споменаваха дати - 26 май и 2 юни. И този вариант също звучеше доста изненадващо, защото Бризийл беше едва 6-и в ранглистата, а Уайт е 4-ти. Пулев (26 мача, 25 победи, 13 с нокаут и 1 загуба) пък държи втората позиция и вече беше в тази роля, преди да се откаже от обявения бой с Джошуа заради контузия на мускулите. Оказа се, че Бризийл не е проявил интерес към мача, защото предпочита да стане претендент за пояса на WBC, който е притежание на Дионтей Уайлдър (САЩ). В ранглистата на тази организация обаче той е втори, а Уайт - първи.\n\n\n\nВ актива на Уайт има 23 победи (17 с нокаут) и 1 загуба - именно от Антъни Джошуа на 12 декември 2015 г. Интересен факт е, че той се е бил вече два пъти с българи. При дебюта си на профиринга през 2011 г. печели по точки в 4-рундов мач срещу бургазлията Таяр Мехмед. После на 2 март 2012-а побеждава с технически нокаут в първия рунд Кристиян Кирилов. Уайт е в серия от 7 поредни победи, а последната постигна на 24 март с брутален нокаут в 6-ия рунд срещу Лукас Браун (Авл). С нея излезе на първата позиция в класацията на WBC.\n\nАнглийските медии и фенове на бокса обаче не са във възторг от подготвяния бой между Пулев и Уайт. Според тях той може да забави и дори да попречи на най-очакваното зрелище - мача за обединение на всички престижни титли между Джошуа и Уайлдър. Излъчването на официален претендент за пояса на IBF може да задължи шампиона Джошуа да го защитава спешно срещу него или да се откаже и той да стане вакантен.\n\n\n \n                    ", "date": "2018.04.03", "title": "IBF насрочи бой на Кобрата с британеца Дилиън Уайт"}
{"url": "http://www.monitor.bg/a/view/38388-%D0%91%D0%B5%D1%80%D0%B1%D0%BE-%D0%B7%D0%B0%D0%BF%D0%BE%D1%87%D0%BD%D0%B0-%D1%81-%D0%B4%D0%B5%D1%82%D1%81%D0%BA%D0%B8%D1%82%D0%B5-%D1%82%D1%80%D0%B5%D0%BD%D0%B8%D1%80%D0%BE%D0%B2%D0%BA%D0%B8-%D0%B2-%D0%94%D1%83%D0%B1%D0%B0%D0%B9/", "text": "\n                    \n\nДимитър Бербатов стартира с нова футболна роля. Бившият национал излезе на терена, но в качеството си на треньор. Бербо води уроци за млади таланти към проекта Football Escapes, a сеансът на Бербатов се провежда в изключително елитния курорт JA Jebel Ali Golf Resort в Дубай. Бившият нападател на ЦСКА и „Манчестър Юнайтед“ публикува в профила си в Instagram снимки от уроците с малките играчи, като очевидно му допада новото поприще.\n\nFootball Escapes организира футболни уроци за деца на различни места по света, като си партнира с най-добрите хотели и курорти. Тренировките се водят само от бивши футболисти с големи успехи. Свои занимания с талантите са правили имена като Рио Фърдинанд, Боби Замора, Теди Шерингам, Ейдур Гудьонсен, Емил Хески и Дани Мърфи.\n\n\n \n\n\n \n                    ", "date": "2018.04.03", "title": "Бербо започна с детските тренировки в Дубай"}
{"url": "http://www.monitor.bg/a/view/27322-%D0%91%D1%8C%D0%BE%D1%80%D0%BD%D0%B4%D0%B0%D0%BB%D0%B5%D0%BD-%D0%BE%D0%B1%D1%8F%D0%B2%D0%B8-%D0%BA%D1%80%D0%B0%D1%8F-%D0%BD%D0%B0-%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0-%D1%81%D0%B8/", "text": "\n                    \nЛегендарният биатлонист Оле Ейнар Бьорндален обяви официално края на спортната си кариера на специална пресконференция. \"Бих могъл да кажа, че съм един уморен и сит биатлонист, каза 44-годишният норвежец. - Това обаче не е така. Аз съм мотивиран както и преди и бих се състезавал още няколко години. Но сега искам да се оттегля по съвета на лекарите и семейството ми. И точно това ще направя. Семейството изигра решаваща роля за това решение.\"\n\nБьорндален разкри, че в периода на лятната подготовка е получил два пристъпа на сърдечна аритмия, единият още в началото на миналия сезон.\n\n\"Благодаря на всички норвежци, каза още Оле Ейнар. - Аз имах потресаваща система на поддръжка, имаше безумно много треньори и спортисти, които извършиха невероятна работа.\"\n\nВ своята кариера Бьрдален стана най-титулуваният биатлонист. Той е ненадминат по олимпийски отличия с 8 златни, 4 сребърни и 1 бронзови, а в световните първенства е с 20 титли, 14 сребърни и 11 бронзови медала. Плюс това е носител 6 пъти на Световната купа и има 95 победи в нея.\n\nПрезидентът на Международния съюз по биатлон Андрес Бесеберг обяви своята идея Бьорндален да стане негов наследник на поста и да продължи да работи за спорта вече като ръководител.\n\n\n \n                    ", "date": "2018.04.03", "title": "Бьорндален обяви края на кариерата си"}
{"url": "http://www.monitor.bg/a/view/32946-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BA%D0%BB%D1%83%D0%B1-%D0%B2-%D0%A2%D0%BE%D0%BF-100-%D0%BD%D0%B0-%D0%BD%D0%B0%D0%B9%D0%B4%D0%BE%D0%B1%D1%80%D0%B8%D1%82%D0%B5-%D0%B2-%D1%81%D0%B2%D0%B5%D1%82%D0%B0/", "text": "\n                    За 10-та поредна година, столичният клуб „Ялта“ е сред 100-те най-добри места за електронна музика в света. Класацията на DJ Mag отличава онези клубове, които успяват не само да впечатлят посетителите си, но и активно спомагат за развитието на световната и локалната сцена, давайки път на млади родни таланти и на новоизгряващи имена от всяка точка на света. В тазгодишното класиране клубът заема 62-ра позиция, което е подобрение с 20 места спрямо 2017 г. и е единственият роден клуб, попаднал в чарта.\n\nЗа дългата си история клубът може да се похвали с гостувания на най-големите имена на електронната сцена като Фед ле Гранд, Марк Найт, Локо Дайс, Ернан Катанео, Виктор Калдерон, Дани теналия, Марко Карола, Нина Кравиц и още много. През 2018-та календарът на „Ялта“ също е пълен със звездни гостувания. Следващото голямо събитие е на 5 май в Интер Експо Център, за което ще се съберат цели десет топ артисти – Джейми Джоунс, Локо Дайс, Bjarki, Gaiser, Марко Фараоне, Маркантонио, Роберто Капуано, wAFF, подкрепени от родните Любо Урсини и Диас.На 23 май, диджеите номер 1, Dimitri Vegas & Like Mike ще стъпят за първи път в България за да представят Smash the House в зала „Арена Армеец“. Шоу, в което ще вземат участие и Sunnery James & Ryan Marciano и DubVision .\n                    ", "date": "2018.04.03", "title": "Български клуб в Топ 100 на най-добрите в света"}
{"url": "http://www.monitor.bg/a/view/69278-%D0%94%D0%B5%D1%86%D0%B0%D1%82%D0%B0-%D0%BD%D0%B0-%D0%95%D0%BB%D1%82%D1%8A%D0%BD-%D0%94%D0%B6%D0%BE%D0%BD-%D1%81%D0%B0-%D0%BB%D1%83%D0%B4%D0%B8-%D0%BF%D0%BE-%D1%84%D1%83%D1%82%D0%B1%D0%BE%D0%BB%D0%B0/", "text": "\n                    Британската супер звезда Елтън Джон призна, че двамата му сина си падат много повече по футбола отколкото по творчеството на баща им. , коментира с ирония легендарния музикант.\n\nТой сподели че Закари, който е на 7, и Илайджа, на пет, харесват творчеството му, но в никакъв случай не би казал, че са впечатлени от кариерата му. Любимата им песен на Сър Елтън Джон била „I'm Still Standing“.\n\nПевецът осъзнава, че децата му са изключително привилегировани заради неговото богатство. Но Елтън Джон възнамерявал да ги възпита упорито да се трудят, по същия начин, по който и той се е борил с живота. Британският идол нямал никакво намерение да забравя скромния си работнически произход. Той помни как трябвало с пот на челото да изкарва всяко нещо, което е получавал. В този дух искал да възпита и децата си.\n                    ", "date": "2018.04.03", "title": "Децата на Елтън Джон са луди по футбола"}
{"url": "http://www.monitor.bg/a/view/73584-%D0%92%D0%B0%D0%BB%D0%B5%D1%80%D0%B8%D1%8F-%D0%94%D0%BE%D0%BA%D1%83%D0%B7%D0%BE%D0%B2%D0%B0-%D1%81%D0%BD%D0%B8%D0%BC%D0%B0-%D0%BA%D0%BE%D0%BC%D0%B5%D0%B4%D0%B8%D1%8F-%D1%81%D0%BB%D0%B5%D0%B4-masterchef/", "text": "\n                    Последната участничка в MasterChef, която се раздели с надеждата за голямата награда – Валерия Докузова, разкри, че към момента ще замени приключенията зад печката със снимки на независим филм. Красавицата е ангажирана със снимки на комедия, която любителите на седмото изкуство ще могат да видят на голям екран догодина. Тя ще продължава да работи и за осъществяване на мечтата си да възстанови сладкарницата на майка си в Симитли. Идеята се е зародила още преди години, но участието й в MasterChef се оказва катализатор в планирането, тъй като Валерия е решена да докаже, че е царица на десертите.\n\nВстрани от хобитата й – като кулинарията и киното, Докузова ще продължи да се занимава и мода. Тя дебютира в средите през 2010 г, когато за първи път взима участие във Фестивал на прическата и красотата. Тя знае от малка, че иска да се изявява на подиума и сцената, затова и целенасочено се явява на кастинги за фотосесии, реклами и филми. Завършила е Националното училище по танцово изкувство в София, за да разшири мирогледа извън родния си град Симитли. В последствие се занимава с народни танци, модерен балет, кизомба, суинг и салса.\n                    ", "date": "2018.04.03", "title": "Валерия Докузова снима комедия след MasterChef"}
{"url": "http://www.monitor.bg/a/view/45488-%D0%94%D0%B6%D0%B5%D0%BD%D0%B8%D1%84%D1%8A%D1%80-%D0%93%D0%B0%D1%80%D0%BD%D1%8A%D1%80-%D1%81%D0%BA%D1%8A%D1%80%D0%B1%D0%B8-%D0%B7%D0%B0-%D0%BA%D0%BE%D0%BA%D0%BE%D1%88%D0%BA%D0%B0%D1%82%D0%B0-%D1%81%D0%B8/", "text": "\n                    \nАктрисата Дженифър Гарнър скърби за загубата на един от домашните си любимци – 8-месечната кокошка Реджина Джордж. В памет на животинката, звездата от „Призраци на бивши гаджета“ публикува трогателно видео в социалните мрежи. Кадрите показват как актрисата гали своята любимка и я разхожда на каишка, както и надгробната й плоча.\n\n\n\nОсвен Реджина Джордж, кръстена на героинята на Рейчъл Макадамс във филма \"Гадни момичета\", Гарнър има още няколко пернати животинки.\n\nСамата актриса неотдавна се самоопредели като Дамата с кокошките. Освен това тя отглежда и куче – голдън ретривър, на име Бърди, на което чете понякога приказки преди лягане.\n\n\n \n                    ", "date": "2018.04.03", "title": "Дженифър Гарнър скърби за кокошката си"}
{"url": "http://www.monitor.bg/a/view/15405-13-%D0%BE%D1%82-faithless-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Отговорното лице зад едни от най-големите класики в електронната музика на 90-те години Систър Блис от Faithless, пристига за първия си самостоятелен диджей сет у нас на 19 май в столичната зала „Универсиада“. Българските фенове ще могат да чуят класиките на британското трио като Insomnia”, “God is a DJ”, “We Come 1”, “Salva Mea”, “Music Matters”, както и част от самостоятелните ѝ проекти, по които работи с музикални икони като Бой Джордж, Дайдо, Example и Робърт Смит от The Cure. Билетите за събитието са на цена от 25 лв, а ВИП пропуските са по 80 лв.\nРодена като Aяла Дебора Бентовим, Систър Блис се влюбва в музиката още на 5-годишна възраст, когато се учи да свири на пиано, цигулка, флейта, саксофон и бас. През 1987 се появява на английската хаус сцена и е една от малкото диджеи в света по онова време. С изяви в някои от най-реномираните клубове в света, бързо започва да се развива и като продуцент, записвайки и издавайки авторски парчета. Не след дълго се запознава с Роло и Макси Джаз, с които формират Faithless.\nА тя отговаря за електронното композиране на бандата. С над 15 милиона продадени албума, групата е най-значимото име в света на електрониката и музиката на новото време.\nСистър Блис пише музика и за филми, телевизия и театър. Някои от най-известните и проекти са саундтракът към сериала “Сексът и градът“, както и филмът “Плажът“, дело на носителя на награда „Оскар“ Дани Бойл, с участието на Леонардо ДиКаприо.\n                    ", "date": "2018.04.03", "title": "1/3 от Faithless пристига в България"}
{"url": "http://www.monitor.bg/a/view/4304-%D0%A1%D0%BE%D1%84%D0%B8%D0%B9%D1%81%D0%BA%D0%B0%D1%82%D0%B0-%D1%84%D0%B8%D0%BB%D1%85%D0%B0%D1%80%D0%BC%D0%BE%D0%BD%D0%B8%D1%8F-%D0%B7%D0%B0%D0%B1%D0%B8%D0%B2%D0%B0-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8-%D1%80%D0%B8%D1%82%D0%BC%D0%B8-%D1%81-%D0%91%D1%80%D0%B5%D0%B3%D0%BE%D0%B2%D0%B8%D1%87/", "text": "\n                    \nБалканската звезда Горан Брегович ще обедини сили със Софийска филхармония за предстоящия си концерт в столицата на 13 април. В най-голямата зала „Арена Армеец“ световният музикант и композитор ще представи най-новия си проект- спектакъла “Три писма от Сараево”, който изпълнява с бенда си „Оркестъра за сватби и погребения“.\n\nПод акомпанимент на 46-ма музиканти от Софийска филхармония Брегович ще съедини три религии - християнска, еврейска и мюсюлманска, и техните музикални традиции. Музикалният гений черпи вдъхновение за създаването на \"Три писма от Сараево\" от реална житейска история. Идеята за спектакъла идва след разговор с негов приятел журналист в CNN, който срещнал възрастен евреин пред Стената на плача в Йерусалим. На въпрос защо се моли тук, човекът откровено споделил, че това е негов навик в продължение на 40 години. \"Моля се за мир между християни, евреи и мюсюлмани. Моля се омразата и войната да свършат. Моля се децата ни да пораснат и да станат отговорни хора, които обичат съседите си\", разкрил мъжът. На въпрос какво му е донесла молитвата и дали се чувства удовлетворен, евреинът отговорил, че се \"чувства сякаш говори със стена\". Чувайки историята, Брегович създава своята музикална изповед \"Три писма от Сараево\" с послание за единение в различията.\n\nВ деня на концерта 68-годишният босненец ще зарадва родната публика и със специален подарък – диска „Three Letters Live“, което включва въздействащи изпълнения на живо от едноименния спектакъл. Албумът ще бъде подаряван на всеки в публиката непосредствено преди старта на балканското шоу.\n\nВсе още могат да бъдат закупени билети за концерта на цени от 35 до 55 лв.\n\n\n \n                    ", "date": "2018.04.03", "title": "Софийската филхармония забива балкански ритми с Брегович"}
{"url": "http://www.monitor.bg/a/view/1158-%D0%94%D0%B6%D0%B0%D1%80%D0%B5%D0%B4-%D0%9B%D0%B5%D1%82%D0%BE-%D1%89%D0%B5-%D1%81%D0%B5-%D0%BE%D0%B1%D1%80%D1%8A%D1%81%D0%BD%D0%B5-%D0%B0%D0%BA%D0%BE-%D0%BF%D0%BE%D0%BA%D0%BE%D1%80%D0%B8-%D0%BA%D0%BB%D0%B0%D1%81%D0%B0%D1%86%D0%B8%D0%B8%D1%82%D0%B5/", "text": "\n                    Актьорът Джаред Лето, който е фронтмен на бандата 30Seconds To Mars обеща, че ще си обръсне брадата, ако новият им албум America се изкачи на първо място в класациите.\nОчаква се тавата на 46-годишния музикант и групата му да се появи на пазара до края на седмицата. Джаред си призна, че този проект може да е последният им за доста дълго време. Той не отрече, че групата му не е от най-дейните в творческо отношение. Феновете ще трябва доста да почакат, докато се появи нов албум.\n\"Трябва да съберем достатъчно песни, които да казват нещо на хората\", заяви Джаред, който описа America като \"изненадващ и футуристичен\" албум.\n                    ", "date": "2018.04.03", "title": "Джаред Лето ще се обръсне ако покори класациите"}
{"url": "http://www.monitor.bg/a/view/13260-%D0%9D%D0%B5%D0%BF%D0%BE%D0%B7%D0%BD%D0%B0%D1%82-%D1%80%D0%BE%D0%BC%D0%B0%D0%BD-%D0%BD%D0%B0-%D0%A3%D0%BE%D0%BB%D1%82-%D0%A3%D0%B8%D1%82%D0%BC%D0%B0%D0%BD-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Великият автор се отрича от „Животът и приключенията на Джак Енгъл”, книгата е открита през 2016 г.\n                    \nРоманът „Животът и приключенията на Джак Енгъл”, от който Уолт Уитман се отрича веднага след като го написва, вече е в България. През 2019-а се навършват 200 години от рождението на великия поет и автор на „Тревни листа” и амбициозното издателство „Лист” подготвя отбелязването на юбилея с превода на Стефан Радев.\n\nВеликият поет на Америка публикува творбата си анонимно в шест броя на „Ню Йорк Таймс” през 1852-а. По онова време е на 33 години и след като прибира хонорара за историята замълчава завинаги за нея. Чак през 1882-а ще коментира лаконично по-ранните си работи „Искреното ми желание бе всички тези груби и хлапашки неща тихо да потънат в забвение“.\n\nТака и се случва – в продължение на 150 години прашинките на забравата се трупат върху произведението. С едно откритие между стари листа от книгите обаче докторантът от Хюстънския университет Закари Търпин размества пластовете в американската и световната литература. Този изследовател от дълго време работи с текстовете и документите на Уитман и в една бележка на автора вижда името „Джак Енгъл”. По-късно, ровейки се в броевете на нюйоркския „Таймс” от 1852-а, попада на реклама на четивото „Животът и приключенията на Джак Енгъл”. Умът му веднага прави връзката и Уитман вече не е в анонимност. През 2017-а всичките шест части на романа са публикувани в университетския вестник „Уолт Уитман Куотърли Ривю“\n\n\n\nСюжетът на романа се завърта около младия Джак Енгъл, постъпил в адвокатска кантора, за да учи занаят. Скоро обаче той се натъква на поредица събития, които разкриват коварството на работодателя му и злоупотребите със служебното му положение. Защитникът на правото плете козни срещу невинната си повереница Марта, останала сираче. В този момент Джак ще е единственият защитник на момичето.\n\nНакратко историята е градска мистерия, наситена с алчност, приключения и тънка ирония. Редакторът на българското издание на романа Преслав Ганев припомня, че в нея е залегнал истински факт от живота на Уитман: бащата на писателя също е бил измамен от нюйоркски адвокат.\n\nА Стефан Радев - преводачът на „Животът и приключенията на Джак Енгъл”, отбелязва: „Този текст е и семето, и черната земя, родили по-късно „Тревни листа“. Според по-задълбочените познавачи на Уитман това е книга работилница, в която авторът експериментира с езика, за да го овладее по-добре. А кой би искал да покаже мръсния тезгях наместо облите, уханни хлябове? Едва ли черните и жълти хълмове на есента са по-представителни за природата от тучните пасища с тревни листа… (или стръкчета трева, но при кого другиго всички варианти могат да бъдат верни, ако не при Уитман). Те са само предшественици на появилите се три години по-късно стихове. Познавачите откриват улики, че образите в поетичната книга са могли да имат същата съдба да се превърнат в разкази, подобно на тези тук.”.\n\n\n \n                    ", "date": "2018.04.03", "title": "Непознат роман на Уолт Уитман за първи път в България"}
{"url": "http://www.monitor.bg/a/view/20981-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%B8%D0%B7%D0%BB%D0%BE%D0%B6%D0%B1%D0%B0-%D0%9A%D0%B0%D1%80%D0%B8%D0%BA%D0%B0%D1%82%D1%83%D1%80%D0%B0-43/", "text": "\n                    \nНационалната годишна изложба „Карикатура“ за 43-ти път ще събере ценители на хумора и сатирата на четвъртия етаж в галерията на СБХ на ул. „Шипка“ 6. Откриването е в четвъртък, 5 април, от 18 ч., когато ще бъдат обявени и носителите на наградите в жанра, а експозицията ще остане на вниманието на публиката до 30 април. Над 40 автори ще представят свои работи с различна насоченост – от политически карикатури до екзистенциални рисунки и шаржове. Сред участниците – представители на различни поколения в това изкуство, са Милко Диков, Генчо Симеонов, Велин Андреев, Иван Веселинов, Георги Чалъков, Трайко Попов, Валери Александров-Валекс, Никола Георгиев-Кайо, Иван Кутузов, Майя Чолакова, Валентин Георгиев, Цочо Пеев, Ириен Трендафилов, сатиричният художник на „Монитор“ Ивайло Цветков и др.\n\n\n\n\n \n                    ", "date": "2018.04.03", "title": "Национална изложба „Карикатура“ № 43"}
{"url": "http://www.monitor.bg/a/view/29509-%D0%A2%D1%80%D0%B8-%D0%B4%D0%B0%D0%BC%D0%B8-%D1%81%D0%BF%D0%BE%D1%80%D1%8F%D1%82-%D0%B7%D0%B0-%D0%90%D1%81%D0%BA%D0%B5%D0%B5%D1%80-%D0%B7%D0%B0-%D0%B4%D1%80%D0%B0%D0%BC%D0%B0%D1%82%D1%83%D1%80%D0%B3%D0%B8%D1%8F/", "text": "Комедии на млади автори заливат сцените\n                    \n\nПиесите „Изход“ на Йоана Мирчева, „Закачане“ на Неда Соколовска и „Цветът на дълбоките води“ на Оля Стоянова са тазгодишните номинирани творби за наградите „Аскеер“ в категорията съвременна българска драматургия, обяви шефът на едноименната фондация Милен Миланов. Първата е социална крими драма, поставена от Гергана Димитрова в театъра на НБУ, втората – документална драма за общуването в Мрежата, реализирана в театър „София“ от самата авторка, а третата – екзистенциално-психологическа драма, „облечена“ в историческите одежди на Елизабет І и Мария Стюарт, режисьорски дебют на актрисата Бойка Велкова в Народния. За номинациите обаче е взет предвид единствено текстът, а не сценичната му интерпретация.Номинации в тази най-нова категория се излъчват за 14-и път. Това е най-скъпото ни начинание и в пряк, и в преносен смисъл, изтъкна Миланов, припомняйки, че всяка година се издава томче с трите най-добри пиеси. 18 заглавия, поставени между 1 април 2017 и 31 март 2018 г. в 16 театъра в столицата и страната, са се състезавали за излъчване на номинациите, като борбата е била оспорвана ииздават представители на 20-членното жури. Сред оценяващите личат имената на Георги Господинов, проф. Георги Каприев, проф. Иван Добчев, Иван Кулеков, Кирил Топалов, Юрий Дачев и други ерудити.Прави впечатление, че в драматургията ни се утвърждават нови имена, а младите присъстват и като персонажи в пиесите, разкри един от журиращите, доц. Пламен Дойнов. Между представените текстове преобладават комедиите, като по-неуспелите са с „клипова“ структура, повлияна от телевизионните шоу-формати, а по-сполучливите са в традицията на нашумелите британски образци в жанра, констатирал е той.Две тенденции открива в сегашната реколта творби известната писателка и драматург Теодора Димова, също член на журито. От една страна – комерсиалност и желание театърът да слугува на масовия вкус, а от друга – почтен и искрен опит да се влезе в кожата на модерния човек и дори да се натисне с пръст в раните му. Димова специално отдели от масата текстовекоято, макар и невлязла в трите номинации, говори на езика на поколението си и вълнува. Тя е осъществена на сцена като независим проект на театър „Реплика“.Сред останалите заглавия тази година са „Брачни безумия“ на актьора Алексей Кожухаров, „Застреляй идиотите“ и „Няма места“ от Емил Йотовски, „Късметът на кукувицата от Здрава Каменова и Мариана Гайан, „Приятно ми е, Ива“ от Ива Тодорова, „Ако Роналдо беше Чехов“ от Кенан Тополян (псевдоним на познатия Елин Рахнев), „Ана от другата страна“ на режисьорката Надя Асенова, „На тЯтър съм!“ от Никола Стоянов и др.\n\n\n\n\n \n\n\n \n                    ", "date": "2018.04.03", "title": "Три дами спорят за „Аскеер“ за драматургия"}
{"url": "http://www.monitor.bg/a/view/64580-%D0%A1%D1%82%D0%B5%D1%84%D0%B0%D0%BD-%D0%90-%D0%A9%D0%B5%D1%80%D0%B5%D0%B2-%D0%B8%D0%B4%D0%B2%D0%B0-%D1%81-%D0%9E%D0%BF%D0%B8%D1%8F%D0%BD%D0%B5%D0%BD%D0%B8%D0%B5-%D0%B8-%D0%B3%D0%BD%D1%8F%D0%B2/", "text": "\n                    На 25 април в Младежки театър „Николай Бинев“ ще се състои българската премиера на „Опиянение и гняв. Изследвания върху авторитарния характер“. Копродукцията на актьора и продуцент Стефан А. Щерев и немския колектив Ligna откри театралния сезон във Франкфурт миналата година в един от водещите европейски центрове за съвременно изкуство - Künstlerhaus Mousonturm. За първи път в България и на български „Опиянение и гняв“ ще се играе в рамките на 11-ото издание на фестивала за съвременен танц и пърформанс „Антистатик“ – „Извънредно положение“.\n\n\"Представлението директно навлиза в темата за фашизирането на политическите процеси, фабрикуването на представи, митове и история. Деликатно ни напомня за действителността и необходимостта от дистанциране от първичното желание на човека да промени съдбата си с едно движение, един лидер, една власт“, казва Стефан А. Щерев. Идеята за „Опиянение и гняв“ му идва още след успеха на предишния му общ проект с Ligna и композитора Емилиян Гацов-Елби „Тайно радио” преди 4 години.\n\nСлед премиерата в Германия отзивите за представлението, в което публиката се превръща в главно действащо лице, са повече от положителни. „Франкфуртер Алгемайне Цайтунг“ пише: „Смесицата от неутолимото желание за величие, военния театър, наркотичното опиянение и насилие, които повлияват/формират този първи етап на фашизма, биват представени от публиката, последвани от други исторически сцени. Ние крещим, ние сме безмълвната работническа тълпа, която през 1920 г. застава на пътя на наемниците, представяме с телата си лайпцигския процес... Артистите работят с паралелни звукови канали, създават един вид музикално-полифонична фуга, с която асоциативно и телесно да бъдат изследвани беалезите на авторитарния характер“.\n\n \n                    ", "date": "2018.04.03", "title": "Стефан А. Щерев идва с „Опиянение и гняв“"}
{"url": "http://www.monitor.bg/a/view/51660-12-%D0%BC%D1%83%D0%B7%D0%B8%D0%BA%D0%B0%D0%BD%D1%82%D0%B8-%D0%BF%D0%B0%D0%B7%D1%8F%D1%82-%D0%B3%D1%8A%D1%80%D0%B1%D0%B0-%D0%BD%D0%B0-%D0%A1%D0%BF%D0%B0%D1%81%D0%B8%D1%82%D0%B5%D0%BB%D1%8F-%D0%B2-%D0%9D%D0%94%D0%9A/", "text": "Ние сме едно истинско семейство на сцената, категоричен е Тед Нийли\n                    Бенд от 12 рок музиканти ще пази гърба на Тед Нийли на сцената в зала 1 на НДК по време на трите представления „Исус Христос суперзвезда“. Легендарният певец ще застъпи в ролята на Спасителя за първи път у нас още утре, а спектакълът ще се играе още на 6 и 7 април. „Тук, у нас рок операта се играе на фона на оркестър от 80 души. Ние обаче не се концентрираме толкова върху частта „опера“, колкото върху „рок“-а. Затова и настояхме тук ансамбълът и музикантите да дойдат в този си състав“, обясни пред медии промоутърът на събитията Живко Ботев, когото по-паметливите меломани помнят още от\n\n \n\n\n\n \n\nв края на 2016 г., който трябваше да събере на една сцена у нас звезди от ранга на Мик Джагър, Джони Деп, Бандерас, Бруно Марс, Джъстин Тимбърлейк и др. Подобна изява така и не се състоя.\n\n„Всичко, което правим тук, го правим всъщност заради музиката. Интересен факт е, че когато Андрю Лойд Уебър и Тим Райс правят рок операта „Исус Христос суперзвезда“, те са на по 20 години. Цялата история е взаимствана от Новия завет, и макар че сюжетът би трябвало да ни е известен на всички, емоцията на публиката е винаги изненадваща и автентична. За нас всяко едно представление е съвсем ново изживяване и всички сме наистина едно голямо семейство на сцената“, обясни на свой ред Нийли, който е слагал робата на Спасителя в продължение на повече от 50 години. Малко известен факт е, че преди да застъпи в тази роля, певецът всъщност се явил на кастинг за Юда. Образът към момента е игран от младия Ник Майър,\n\n \n\n\n\n \n\n„Героят ми според мен е останал неразбран. Аз го приемам като добър човек, борещ се за неговите идеали. Мисията му за него е по-важна от едно приятелство“, категоричен е той.\n\nС екип от над 50 човека „Исус Христос суперзвезда“ ще завърши европейското си турне с три представления именно у нас.\n                    ", "date": "2018.04.03", "title": "12 музиканти пазят гърба на Спасителя в НДК"}
{"url": "http://www.monitor.bg/a/view/28983-%D0%91%D1%80%D0%BE%D0%B8%D0%BC-%D0%BE%D1%82-22-%D0%B4%D0%BE-220-%D0%BF%D0%B0%D1%83%D0%BD%D0%B4%D0%B0-%D0%B7%D0%B0-%D0%92%D0%B0%D1%81%D0%B8%D0%BB-%D0%9D%D0%B0%D0%B9%D0%B4%D0%B5%D0%BD%D0%BE%D0%B2-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "Естрадният певец дава тон за песен в английската столица на 6 април\n                    Да забавлява сънародниците ни в Лондон – с тази задача ще се заеме Васил Найденов този петък. Любимият на поколения българи певец ще даде тон за песен в оборотния в английската столица клуб Clapham Grand, а специален гост на събитието ще бъде Константин Цеков от Ф.С.Б. Пропуски за шоуто все още могат да бъдат намерени, като цените им варират от 22 до 220 паунда в зависимост от желаното от меломаните местоположение в залата.\n\n \n\n\n\n \n\nна терен, като те са и единствените, чието количество към момента е почти напълно изчерпано. „Дали съм в Лондон, или в Каспичан, за мен е все едно, аз се раздавам емоционално по един и същи начин. Дали ще съм в зала, пиано бар или кръчма, при мен винаги е пълно, хората пеят с пълно гърло и да не звучи много арогантно, но често има такива, дето идват и ми целуват ръка. За мен това е по-скъпо от всяко друго признание. Всичко останало – арени, и т.н, е нещо пет пъти напудрено и не е гаранция, че в музикално отношение ще бъде издържано. Особено като ниво на звука“, обясни наскоро пред „Монитор“ изпълнителят на „Телефонна любов“. Найденов е категоричен, че не го блазни идеята да направи пищен концерт в зала „Арена Армеец“, не би събрал и любопитните истории от живота си в книга. Причината – смята, че публиката го познава достатъчно добре и няма намерение да експлоатира образа си до степен, в която по-скоро би втръснал на феновете. “Ама кой ли не се обади, години наред.\n\n \n\n\n\n \n\n– какво толкова имам да казвам още? Каква книга, какви щуротии, кому е нужно – за да изкара някой едни пари... Или да си направя на финала восъчна фигура и да изляза с нея на сцената, както направиха някои наскоро. Аз тая слава съм я изпитал, отдавна съм ги надживял тия амбиции“, обяснява Найденов.\n                    ", "date": "2018.04.03", "title": "Броим от 22 до 220 паунда за Васил Найденов в Лондон"}
{"url": "http://www.monitor.bg/a/view/79407-%D0%9E%D0%B1%D1%83%D1%87%D0%B0%D0%B2%D0%B0%D1%82-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80%D0%B8-%D0%BD%D0%B0-%D0%B0%D0%B2%D1%82%D0%BE%D1%80%D1%81%D0%BA%D0%BE-%D0%BF%D1%80%D0%B0%D0%B2%D0%BE/", "text": "\n                    Сдруженията за колективно управление на авторски и сродни права в музиката Музикаутор и Профон ще започнат обучения на общински инспектори. Кампанията е във връзка с промените в ЗАПСП (Закона за авторското право и сродните му права), според които местната власт ще трябва да стартира проверки в търговските обекти за публично изпълнение на музика. Това ще се случи в началото на 2019 г. В случай, че собственик на заведение, хотел, фризьорски салон и т.н. не е уредил правата за музиката, която звучи на територията на обекта, ще му бъде наложена глоба в размер от 2 000 до 10 000 лв. 50 % от сумата ще бъде зачислена към бюджета на общината за културни проекти.\n\n„Платеният абонамент към кабелен оператор не урежда правата за музика, която звучи в хотела. Ако се вгледате в детайлите от договора си, ще видите, че операторът ви предоставя само технологична услуга. Независимо дали в помещенията звучат песни от телевизор или YouTube, обектът трябва да регламентира отношенията си с двете организации за колективно управление на права – съответно Музикаутор, която се грижи за правата на текстописци, композитори, аранжори и т.н, и Профон, която защитава правата на артист-изпълнителите и продуцентите на съответния звукозапис.“, разясни изпълнителният директор на Профон София Щерева на среща с представители на бизнеса в рамките на петата годишна конферeнция на Travel Academy, която се проведе в Правец.\n\nЗа максимално улеснение на собствениците, двете сдружения предлагат услугите си “на едно гише” - онлайн платформа, в която се изпраща само една заявка за сключване на договори с и с Профон, и с Музикаутор.\n\nВъв връзка с промените в ЗАПСП, обнародвани в Държавен вестник от 29 март, представителите на дружествата обясниха, че пазара за лицензиране на музика ще толерира и малки фирми с ограничен репертоар от 1000 песни. Те предоставят услугата „аудио маркетинг“, която може да бъдат използвана за озвучаване на външни части като хотелските фоайета. „Ако клиентите ви са млади, динамични хора, обръщат достатъчно внимание на звуковата среда и прекарват поне 40 минути във вашия обект, то еднообразния репертоар тип „асансьорна музика“ със сигурност ще ги отблъсне“, категорични бяха от организациите.\n                    ", "date": "2018.04.03", "title": "Обучават общински инспектори на авторско право"}
{"url": "http://www.monitor.bg/a/view/37545-%D0%A5%D0%B2%D0%B0%D0%BD%D0%B0%D1%85%D0%B0-%D1%81%D0%B8%D1%80%D0%B8%D0%B5%D1%86-%D1%81-%D1%84%D0%B0%D0%BB%D1%88%D0%B8%D0%B2%D0%B8-bg-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%BD%D0%B0-%D0%BE-%D0%9A%D1%80%D0%B8%D1%82/", "text": "\n                    \n\nНа летището в Крит хванаха сириец, който се е опитал да излети с фалшив български паспорт, съобщи гръцкият вестник \"Нафтемпорики\".Изданието уточнява, че става дума за арест на трима души, които са се опитали да се качат на редовния полет до Германия. Те били задържани при обща операция на полицията на летищата Ираклион и Хания на остров Крит.Задържаният с фалшивия български паспорт е идентифициран като 35-годишен сириец. Другите двама са афганистанец и сириец на 25 години. Те също са се опитали да излетят за Германия с фалшиви документи. Тримата души са арестувани. Полицията е иззела фалшивите документи.Предстои да бъдат изправени пред съдия. От февруари властите на в. Крит са арестували 43 души с фалшиви документи.Само за един месец - от февруари до сега, на летищата на гръцкия остров Крит са били арестувани 43 души за притежание на фалшиви документи, като 7 души са били арестувани през февруари, и 7 бяха арестувани, 33-ма през март и трима само за първите дни на април. Арестите на 42-мата са станали на летищата в Ираклион и в Ханя, и само един е задържан във вътрешността на острова. Междувременно Европейската комисия съобщи, че отпуска на Гърция още 180 милиона евро в подкрепа на проекти, свързани с бежанците. Помощта ще послужи за наемането на квартири и за средства за лични нужди. Досега ЕС е помогнал на 41 000 бежанци в Гърция да наемат квартира в страната. Общо Атина е получила за мигрантите 1,5 милиарда евро от общностния бюджет. Комисията пояснява, че превеждането на пари в брой на мигрантите помага за тяхното достойно съществуване, увеличава избора им и помага на местната икономика. Допълва се, че отпуснатата допълнителна помощ е по механизма за извънредни обстоятелства\n\n\n\n\n\n\n\n \n                    ", "date": "2018.04.03", "title": "Хванаха сириец с фалшиви BG документи на о. Крит"}
{"url": "http://www.monitor.bg/a/view/30580-%D0%A1%D0%BB%D0%BE%D0%BD%D0%BE%D0%B2%D0%B5-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%B2-%D0%98%D1%81%D0%BF%D0%B0%D0%BD%D0%B8%D1%8F/", "text": "\n                    \nМагистрала в Испания бе затворена заради пет слона, които избягаха от катастрофирал камион, съобщават ДПА и Би Би Си.\nЕдно от животните е починало от нараняванията си, а две други са ранени, посочи местната полиция.\nРанените слонове е трябвало да бъдат вдигнати с кранове и внимателно преместени от платното.\nИнцидентът станал вчера следобед в град Посо Каняда, област Мурсия. Шофьорът на камиона, участвал в инцидента, не е ранен. Предполага се, че возилото е част от циркова трупа.\nВидео записи с евакуацията на слоновете бяха качени в социалните медии, а местната полиция публикува снимки как три от слоновете се разхождат по платната на магистралата след инцидента.\n\n\n\n                    ", "date": "2018.04.03", "title": "Слонове блокираха магистрала в Испания"}
{"url": "http://www.monitor.bg/a/view/11473-%D0%9E%D0%B1%D0%B0%D0%BC%D0%B0-%D1%81%D0%B8-%D0%BF%D0%BE%D1%81%D1%82%D1%80%D0%BE%D0%B8%D0%BB-%D0%B1%D1%83%D0%BD%D0%BA%D0%B5%D1%80-%D0%BF%D0%BE%D0%B4-%D0%91%D0%B5%D0%BB%D0%B8%D1%8F-%D0%B4%D0%BE%D0%BC-%D0%B7%D0%B0-%D0%B4%D0%B0-%D1%81%D0%B5-%D0%BF%D0%B0%D0%B7%D0%B8-%D0%BE%D1%82-%D1%8F%D0%B4%D1%80%D0%B5%D0%BD%D0%B0-%D0%B2%D0%BE%D0%B9%D0%BD%D0%B0/", "text": "\n                    \n\nБившият американски президент Барак Обама си построил бункер под западното крило на Белия дом, за да се пази от ядрена война. Бункерът е на пет етажа, твърди бившият репортер на Вашингтон пост Роланд Кеслър в книгата си The Trump White House: Changing the Rules of the Game (Белият дом на Тръмп: изменение на правилата на играта).\n\nСтроителството на бункера е започнало през 2010 г. и е приключило в края на мандата на Обама. От американския бюджет за новото съоръжение били отделени 376 милиона долара.\n\nАвторът на книгата твърди, че строителството на бункера било секретно. Сега обаче Тръмп може да го ползва.\n\nПомолени за коментар от Secret Service са отказали да коментират подробности около бомбоубежището.\n\nОще през 2011 г. медиите заподозряха, че е възможно Обама да си строи бункер в двора, но въпросите им така и не намериха тогава отговор.\n\nПод източното крило на Белия дом има още един бункер, който е център за тайните операции на президента. Кеслър пише, че на ден Тръмп получава поне 6-7 писма със заплахи, което е толкова, колкото е получавал и Барак Обама и Джордж Буш.\n\nПрез последните години темата за противоядрените бункери е много актуална. Немска компания стартира масово производство на капсули, които да спасят обитателя им от евентуална ядрена война. Убежищата побират до седем човека и струват много по-малко от бункера на Обама – само по 120 000 долара. Стотизи клиенти от целия свят са си поръчали подобни камери.\n\nСтандартният бункер има размери 6,7 х 3 метра. Стените са направени от стомана и са покрити с 30-сантиметров бетонен слой. Системата за поддържане на живота в бункера осигурява един месец престой в него. Монтажът на бункера отнема около една седмица. Съоръжението се вкопава в мазето или в градината.\n\nЕстествено колкото и бункери да се построят в Белия дом, едва ли ще достигнат рекордите на Албания. Както е известно от 1960 г. до 1985 г. по нареждане на Енвер Ходжа в Албания са били построени 750 хил. бункера. Комунистическият диктатор е бил завладян от фикс идеята, че НАТО някой ден ще нахлуе в Албания.\n\n\n\n \n\n\n\n \n\n\n \n\n \n\n\n \n\n\n \n                    ", "date": "2018.04.03", "title": "Обама си построил бункер под Белия дом, за да се пази от ядрена война (СНИМКИ)"}
{"url": "http://www.monitor.bg/a/view/83993-%D0%9F%D1%8A%D1%80%D0%B2%D0%B8%D1%8F%D1%82-%D1%88%D0%BF%D0%B8%D0%BE%D0%BD%D0%B8%D0%BD-%D0%BE%D1%82-%D0%A1%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BF%D0%BE%D1%87%D0%B8%D0%BD%D0%B0-%D0%BD%D0%B0-102-%D0%B3%D0%BE%D0%B4%D0%B8%D0%BD%D0%B8/", "text": "\n                    Ървинг Айзъксън, бивш сътрудник на американското Управление на стратегическите служби (УСС), предшественикът на ЦРУ, почина в САЩ на 102-годишна възраст, съобщи ТАСС, цитирайки местни медии.\nАйзъксън е починал в хоспис в град Оберн, щата Мейн, на 28 март.\nТой е родена на 7 август 1915 година. През 1939 г. завършва право в Харвардския университет, но след около година работа в правната сфера, решава да се запише в Националната гвардия. През Втората световна война е разпределен във Великобритания, където започва работа за УСС. След войната по собствена инициатива е прехвърлен в Източна Германия, където следи движението на съветски войски и граждани.\nПо-късно Айзъксън се връща в САЩ и започва работа заедно с баща си в юридическата кантора \"Бран енд Айзъксън\". През 2001 г. пише мемоари със заглавие \"Мемоари на шпионина-любител: история на първия шпионин на УСС през Студената война с руснаците\".\n                    ", "date": "2018.04.03", "title": "Първият шпионин от Студената война почина на 102 години "}
{"url": "http://www.monitor.bg/a/view/54147-%D0%AE%D0%BB%D0%B8%D1%8F-%D0%A1%D0%BA%D1%80%D0%B8%D0%BF%D0%B0%D0%BB-%D1%81-%D0%B4%D0%BE%D1%81%D1%82%D1%8A%D0%BF-%D0%B4%D0%BE-%D1%81%D0%BC%D0%B5%D1%82%D0%BA%D0%B0-%D1%81-150-000-%D0%BF%D0%B0%D1%83%D0%BD%D0%B4%D0%B0/", "text": "\n                    \nЮлия Скрипал е отровена с химическото вещество „Новичок“ само дни след като е получила достъп до тайна банкова сметка с 150 000 британски паунда, писаха британските медии. Парите били на брат й Александър, който починал миналата година при мистериозни обстоятелства в Санкт Петербург.\n\nЮлия получила правото да се разпорежда с парите през февруари от баща си – бившият агент Сергей Скрипал, с когото двамата заедно бяха отровени с „Новичок“ в Солсбъри на 4 март. Парите, които сега са в неизвестна руска банка, били от продажбата на къщата, която Александър Скрипал притежавал заедно с бившата си жена Наталия. Наталия, която сега е омъжена за треньор по тенис от Уелс, продала къщата и дала половината от сумата на бившия си съпруг. Тайната банкова сметка била открита от племенницата на шпионина от ГРУ – 45-годишната Виктория Скрипал, която тази седмица се опитва да се срещне с Юлия в болницата в Солсбъри.\n\nБританските власти подготвят виза за Виктория, за да може да посети Юлия. Тя ще бъде първият член на семейството, който ще може да види вече проговорилата след трагедията Юлия и баща й Сергей Скрипал, който още е в кома. „Единственото нещо, което разбрах от нашите дипломати е, че Юлия е отворила очи, може да яде, да пие и дори е казала няколко думи“, разказва Виктория.\n\nЗа парите тя коментира: „Все още никой не знае. В края на февруари Юлия получи генерално пълномощно от баща си Сергей, за да получи собственост върху тайна банкова сметка, която принадлежала на покойния й брат Александър.\n\n„След развода жена му Наталия му плати 200 000 щатски долара и той запази парите. Сега те са в руска банка“, разказва Виктория. Тя пак споменава мистериозния приятел на Юлия, за когото жената смятала да се омъжи. „Мисля, че е странен човек. Посетихме Юлия веднъж през 2013 г, живееше с него в апартамента на баща си в Москва, а той дори не излезе от стаята да каже „здравей“. Този мъж е като фантом“. Когато Юлия била отровена, той не казал абсолютно нищо.\n\n \n\n\n \n                    ", "date": "2018.04.03", "title": "Юлия Скрипал с достъп до сметка с 150 000 паунда "}
{"url": "http://www.monitor.bg/a/view/57441-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%BE%D0%B1%D0%B6%D0%B0%D0%BB%D0%B2%D0%B0-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D0%B0-%D0%B8%D1%81%D0%BF%D0%B0%D1%81%D0%BD%D1%81%D0%BA%D0%B8-%D1%81%D1%8A%D0%B4/", "text": "\n                    \nГерманската прокуратура поиска официално от съда да разреши задържаният в Германия бивш регионален премиер на испанската област Каталуния Карлес Пучдемон да бъде екстрадиран, предаде ДПА.\nРешението бе обявено днес от главния прокурор на провинция Шлезвиг-Холщайн.\nПреди малко повече от седмица сепаратисткият лидер Пучдемон беше арестуван в Германия на връщане от Финландия за Белгия, където живее в изгнание. Срещу него има издадена европейска заповед за арест по искане на испания.\nВластите в Мадрид обвиняват Пучдемон в бунт и злоупотреба с публични средства заради произведения в миналата година в Каталуния референдум за независимост.\nГерманската прокуратура заяви, че е отправила искането си до областния съд в Шлезвиг-Холщайн, след като е проучила детайлно мотивите в издадената от Испания европейска заповед за арест, предаде Асошиейтед прес.\nПучдемон е в германски арест от 25 март.\nНа съда в Шлезвиг вероятно ще му отнеме няколко дни, за да се произнесе дали Пучдемон да бъде екстрадиран, отбелязва АП.\nПреди това адвокатите му се бяха обърнали към германските власти с призив да се намесят в случая, привеждайки довод, че той е с \"политически измерения\".\nПрокуратурата на Шлезвиг-Холщайн заяви, че отправеното от Испания искане за екстрадиция е допустимо, защото съдържащите се в него обвинения в бунт, включват произвеждането на противоконституционен референдум, въпреки че е можело да се очаква, че ще се стигне до сблъсъци с насилие, предаде Ройтерс.\n\"В германското законодателство има аналог (аналогичен текст) за това\", се казва в изявлението на прокуратурата.\n\n\n \n                    ", "date": "2018.04.03", "title": "Пучдемон обжалва решение на испаснски съд "}
{"url": "http://www.monitor.bg/a/view/17536-%D0%A0%D0%B0%D0%B7%D0%BA%D1%80%D0%B8%D1%85%D0%B0-%D0%BF%D0%BE%D1%80%D1%8A%D1%87%D0%B8%D1%82%D0%B5%D0%BB%D1%8F-%D0%BD%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2-%D0%BC%D0%B5%D1%82%D1%80%D0%BE%D1%82%D0%BE-%D0%B2-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3/", "text": "\n                    Руското следствие е установило цялата група лица, виновни за кървавия атентат в метрото в Санкт Петербург, който на 3 април м.г. отне живота на 15 души. В съобщение на сайта на Следствения комитет /СК/ се казва, че делото по случая е в заключителен стадий, като вече са разкрити както организатора и изпълнителите на престъплението, така и неговият поръчител.  \n\n          Установено е, че атентатът е извършен от една от радикалните ислямистки терористически общности, информира Newsru.com. Разследването било допълнително затруднено от факта, че поръчителят, организаторът и изпълнителите на кървавото престъпление не са се познавали лично, а са поддържали връзка посредством съвременните средства за комуникация, уточняват от СК. В качеството на обвиняеми по делото са привлечени 11 души, които са под стража. От следствието обаче не посочват конкретните имена и фамилии на заподозрените.\n\n          Агенциите припомнят, че на 3 април 2017 г. във вагон на метрото в руската северна столица бе задействана самоделна бомба от терориста-смъртник Акбаржон Джалилов. Мощността на взривното устройство се равняваше на около 300 грама тротилов еквивалент. При експлозията загинаха 15 души, 90 бяха ранени. В същия ден на друга станция на метрополитена на Петербург бе открита още една бомба с 1,5 кг тротилов еквивалент, която обаче бе успешно обезвредена от служителите на реда. Отговорност за терористичния акт тогава пое свързаната с „Ал Каида“ групировка „Катиба ал Имам Шамил\".\n                    ", "date": "2018.04.03", "title": "Разкриха поръчителя на атентата в метрото в Петербург "}
{"url": "http://www.monitor.bg/a/view/84271-%D0%94%D0%B8%D0%BF%D0%BB%D0%BE%D0%BC%D0%B0%D1%82-1-%D0%BD%D0%B0-%D0%A1%D0%B5%D0%B2%D0%B5%D1%80%D0%BD%D0%B0-%D0%9A%D0%BE%D1%80%D0%B5%D1%8F-%D1%81-%D0%B2%D0%B8%D0%B7%D0%B8%D1%82%D0%B0-%D0%B2-%D0%9C%D0%BE%D1%81%D0%BA%D0%B2%D0%B0/", "text": "\n                    \nКитайският министър на външните работи на Китай Ван И се срещна със севернокорейския си колега И Йон Хо в Пекин, предаде Ройтерс. Ван е изразил задоволството на Китай от \"значителните усилия\", които е предприела Северна Корея за превръщане на Корейския полуостров в зона, свободна от ядрени оръжия.\nКитайският и севернокорейският външен министър са обсъдили неотдавнашната визита на лидера на Северна Корея Ким Чен-ун в Китай. Те отбелязали, че това е добър прецедент за по-нататъшната активизация на контактите между двете държави.\nСевернокорейският външен министър посети Пекин на път за Азербайджан и Москва.\nСпоред съобщението на китайското външно министерство той е заявил, че Северна Корея ще запази тясната стратегическа комуникация с Китай, както е било казано на изненадващата среща между Ким и китайския президент Си Цзинпин миналата седмица, предаде Асошиейтед прес.\nПо-рано Китай изрази подкрепа за провеждането на среща на върха между Северна Корея и САЩ. Пред репортери Ван каза, че Пекин се надява планираната среща между Ким и американския президент Доналд Тръмп да \"задълбочи взаимното разбирателство и чрез нея да бъде изградено взаимно доверие\".\n\n\n \n                    ", "date": "2018.04.03", "title": "Дипломат №1 на Северна Корея с визита в Москва "}
{"url": "http://www.monitor.bg/a/view/45390-%D0%91%D1%80%D0%B0%D1%82%D1%8F-%D1%80%D1%83%D1%81%D0%BA%D0%B8-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B8-%D0%BF%D0%BE%D0%B5%D1%85%D0%B0-%D0%BF%D0%BE-%D0%BF%D1%8A%D1%82%D1%8F-%D0%BD%D0%B0-%D0%A5%D0%BE%D0%B4%D0%BE%D1%80%D0%BA%D0%BE%D0%B2%D1%81%D0%BA%D0%B8/", "text": "\n                    Двама братя руски бизнесмени са на път да повторят съдбата на бившия собственик на нефтената компания ЮКОС Михаил Ходорковски, който лежа 10 години в затвора. Става дума за собствениците на холдинга „Сума“ Зиявудин и Магомед Магомедови, които бяха задържани под стража в московския изолатор „Лефортово“, предаде РБК.\n\n          Следственият департамент на руското МВР подозира братята в организиране на престъпна групировка, кражба на бюджетни средства и нанасяне на щети на хазната в размер на 2,5 млрд. рубли /35,7 млн. евро/. Обвинението вменява на Магомедови вина по общо седем епизода, сред които кражба на средства при строителството на летище и стадион в Калининград. Бизнесмените не приемат обвиненията и се обявиха за невинни. РБК допълва, че оперативните служби са следили Магомедови в продължение на половин година – подслушвани са телефонните им разговори и са били проверявани интернет преписките им. Във вторник стана ясно, че по линия Интерпол руската страна е изпратила повече от 100 запитвания в страните, в които евентуално могат да се намират офшорни компании на братята. Съдът остави бизнесмените в предварителния арест до края на май т.г., като според юристи, ако вината им бъде доказана от съда, ги грози до 30 години затвор.  \n                    ", "date": "2018.04.03", "title": "Братя руски бизнесмени поеха по пътя на Ходорковски "}
{"url": "http://www.monitor.bg/a/view/48942-%D0%A8%D0%BE%D0%BA%D0%BE%D0%BB%D0%B0%D0%B4%D1%8A%D1%82-%D0%BD%D0%BE%D1%81%D0%B8-%D0%B4%D1%8A%D0%BB%D0%B3%D0%BE%D0%BB%D0%B5%D1%82%D0%B8%D0%B5/", "text": "\n                    Полезните свойства на шоколада се оказаха толкова много, че учени препоръчаха всекидневната му употреба, съобщи Лайф.\n\nИзвестният британски диетолог Роб Хобсън заяви, че шоколадът е идеално средство за достигане на дълголетие. Учени смятат, че какаото, което се съдържа в шоколада, може не само да стабилизира производството на хормона на удоволствието допамин, но и притежава почти същите свойства като тези на витамините.\nПо думите на учените, свързаната с какаото тайна е, че то е източник на минерали и други необходими за организма вещества, включително магнезий, чието оптимално съдържание допринася за поддържане здравината на костите и за релаксация на мускулите, желязо, което допринася за поддържане производството на еритроцити, и цинк, благодарение на който обнобяването на клетките в организма се осъществява безпроблемно.\n\nВ какаото се съдържат повече антиоксиданти, отколкото в който и да било друг хранителен продукт. Сред важните свойства на какаото и шоколада е способността да се повиши нивото на фенилетиламините - вещества, използвани като основа за всички невромедиатори. Стабилното ниво на фенилетиламините е пряко свързано с остротата на ума и позволява да се съхранят когнитивните способности и \"младостта\" на главния мозък.\n                    ", "date": "2018.04.03", "title": "Шоколадът носи дълголетие"}
{"url": "http://www.monitor.bg/a/view/50403-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%B8%D1%81%D0%BA%D0%B0-%D1%83%D1%81%D0%BA%D0%BE%D1%80%D0%B5%D0%BD%D0%BE-%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D0%BC%D0%B8%D0%B3%D0%BD%D0%B0%D0%BD%D1%82%D0%B8%D1%82%D0%B5-%D1%83-%D0%B4%D0%BE%D0%BC%D0%B0/", "text": "\n                    Програмата на германските власти за доброволно завръщане на мигранти в родните им страни трябва да заработи с по-засилени темпове. Такова мнение изрази новият германски министър на икономическото сътрудничество и развитие Герд Мюлер, цитиран от ДПА.\n\n\"За в бъдеще за програмата за доброволно завръщане трябва да бъдат отделени 500 милиона евро\", каза в интервю за агенцията Мюлер, който е представител на баварските консерватори от Християнсоциалния съюз. \"От гледна точка на разходите това е много по-ефективно, отколкото да се грижим за тези хора тук в Германия\", аргументира се той.\n\nПрограмата, известна под името \"Перспективи у дома\" и започнала през март 2017 г., досега разполагаше само със 150 млн. евро. Нейната цел е да помогне на мигрантите да си стъпят на краката, щом се върнат в родината си, като те получават съвети за започване на бизнес, преминават професионално обучение или им се намира някаква заетост.\n\nВключените в програмата страни са Албания, Косово, Сърбия, Тунис, Мароко, Гана, Сенегал, Нигерия, Ирак, Афганистан и Египет.\n\nМюлер окачестви като успех дейността на друга програма, \"Пари срещу работа\", чиято цел е да предлага възможности на сирийски бежанци, които след това се завръщат у дома.\n\n\"За последните две години успяхме да намерим работа на 140 000 души\", каза германският министър на икономическото сътрудничество и развитие. \"Това са например сирийски учители, които обучават деца на бежанци или хора, които помагат при ремонти на домове, училищни сгради и болнични отделения.\"\n\n\n\nСпокойно градче в южна Германия е разбунено след като кметът реши да стане член на крайно дясната партия \"Алтернатива за Германия\" (АзГ). Той смята, че това засяга само него, но мнозина в градчето не мислят така. \"Нашият кмет не говори от мое име\" пише на плакат, провесен от прозореца на дома лютеранския пастор в малкия югозападен германски град Бурладинген. Когато съпругата на пастора Карин Динкелакер окачила надписа преди малко повече от година, тя протестирала срещу начина, по който кметът Хари Еберт определил посещението на членовете на градския съвет в бежански приют като \"изложение на бежанци\" и нарекъл градските съветници \"провинциални селяндури\". Оттогава отношенията се влошили. Еберт казва, че неговият стил при прокарване на идеите му в градския съвет, понякога може да е \"разпален\", но да наречеш Бурладинген гнездо на нацизма е направо абсурдно и възмутително.\n                    ", "date": "2018.04.03", "title": "Германия иска ускорено връщане на мигнантите у дома"}
{"url": "http://www.monitor.bg/a/view/40420-%D0%92%D1%8A%D0%BD%D1%88%D0%BD%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%A1%D1%82%D0%B0%D1%87%D0%BA%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%A4%D1%80%D0%B0%D0%BD%D1%86%D0%B8%D1%8F/", "text": "\n                    Компанията „Ер Франс“ (Air France) отмени една четвърт от полетите планирани за заради стачка на персонала.\n\nНа летище София е анулиран полетът в 17,35 часа, показва справка на сайта на аеропорта.\n\nКъм масовите стачни действия се присъединяват и железничарите във Франция. Вторник и сряда са \"черни\" за френския жп транспорта в страната - движат се едва 12% от високоскоростните влакове и около 30% от обикновените по вътрешните линии на Франция. Трафикът около Париж също ще бъде силно засегнат. В международните линии положението се очертава по-спокойно.\n\n77% от машинистите и почти половината от служителите в целия сектор се включват в стачката, която периодично ще парализира транспорта до края на юни.\n\nЖелезничарите се бунтуват срещу плана за промяната на привилегирования им статут, който им осигурява гарантирано работно място, ранно пенсиониране, безплатно пътуване за семействата и други привилегии.\n\nПравителството оправдава реформите с колосалния дълг на компанията (над 46 млрд. евро) и предстоящата приватизация.\n\nМинистерството на външните работи предупреди българските граждани, които планират пътуване за и във Франция, да се информират предварително за железопътния и въздушния транспорт в страната.\n                    ", "date": "2018.04.03", "title": "Външно предупреди: Стачка блокира Франция "}
{"url": "http://www.monitor.bg/a/view/67791-%D0%A3%D1%82%D1%80%D0%B5-%D0%B7%D0%B0%D1%81%D0%B5%D0%B4%D0%B0%D0%B2%D0%B0-%D0%9E%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%BD%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%A1%D0%BA%D1%80%D0%B8%D0%BF%D0%B0%D0%BB/", "text": "\n                    Организацията за забрана на химическите оръжия (ОЗХО) ще заседава утре, за да обсъди обвиненията на Великобритания, че Русия е отговорна за отравянето на бившия руски шпионин Сергей Скрипал, предаде Франс прес.\nПредседателят на Изпълнителния съвет на ОЗХО е получил искане от постоянния представител на Русия за свикване на извънредно заседание \"във връзка с инцидента в Солсбъри\", английския град, където бяха намерени в безсъзнание Скрипал и дъщеря му Юлия.\nЗаседанието ще започне в 10 ч. местно време (11 ч. българско) в централата на ОЗХО в Хага.\nСергей Скрипал и дъщеря му Юлия са били отровени на 4 март с невротоксично вещество, което според британските власти произхожда от съветска химическа програма.\nЛондон смята, че отговорността на Москва за това отравяне е \"единственото правдоподобно обяснение\" въпреки многократните отричания на Русия.\nВчера руският външен министър Сергей Лавров намекна, че е възможно зад отравянето да стои Лондон, за да отклони вниманието от Брекзита.\nПостоянният представител на Русия в ОЗХО Александър Шулгин поиска заседание на организацията \"за обсъждане на твърденията за неспазване на Конвенцията от една страна членка срещу друга страна членка във връзка с инцидента в Солсбъри\".\n\"Искаме тази точка от дневния ред или част от нея да се обсъди от Съвета на закрито заседание\", се казва в писмо на Шулгин с дата 29 март.\nНа 22 март британското правосъдие разреши да се вземат кръвни проби от Сергей Скрипал и дъщеря му, за да може ОЗХО да направи собствен анализ на използваното при отравянето вещество, което според Лондон е от групата \"Новичок\".\nОтравянето в Солсбъри предизвика една от най-тежките дипломатически кризи между Русия и Запада за последните години.\nВеликобритания и съюзниците й, главно от ЕС и НАТО, експулсираха общо над 150 руски дипломати. Русия отвърна с експулсиране на същия брой дипломати от тези държави. Освен това Москва поиска от Лондон да намали дипломатическия си персонал в Русия с повече от 50 души, за да се постигне равен брой служители в дипломатическите мисии в двете страни.\n                    ", "date": "2018.04.03", "title": "Утре заседава Организацията за забрана на химическите оръжия заради Скрипал"}
{"url": "http://www.monitor.bg/a/view/46614-%D0%A2%D0%B5%D1%87-%D0%BD%D0%B0-%D0%A5%D0%98%D0%92-%D0%B4%D0%B0%D0%BD%D0%BD%D0%B8-%D0%BE%D1%82-%D0%B3%D0%B5%D0%B9-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D0%B5/", "text": "\n                    Приложението за онлайн гей запознаства Grindr е поредната жертва на изтичане на лична информация след скандала с „Кембридж аналитика“ и изтеклите от фейсбук данни на 50 млн. потребители. Платформата Grindr е споделяла ХИВ статусите и местонахождението на свои клиенти с други две фирми, които са отговаряли за поддръжката на софтуера. От Grindr коментираха, че изтичането на информация към по-долни компании от главната е „практика на индустрията“ и че се прави с цел предпазване на личното пространство. Специалисти по онлайн права са разочаровани от отговора на компанията.\n\nЕдин от директорите в компанията Скот Чен каза, че е наясно, че Grindr представлява гейовете, лесбийките, бисексуалните, трансджендърите и интерсексуалните (обществото ЛГБТ), но че все пак е публична платформа и клиентите е задължително да обмислят внимателно сериозността на споделената информация.\n\nСред опциите в приложението са да се сподели ХИВ състоянието и да се отбележи кога е било последното изследване. Тревогите идват не толкова от изтичането на здравословното състояние на клиентите на сайта за запознанства, а от споделените без позволение лични данни.\n                    ", "date": "2018.04.03", "title": "Теч на ХИВ данни от гей приложение"}
{"url": "http://www.monitor.bg/a/view/41247-%D0%A3%D0%B2%D0%B5%D1%80%D1%82%D1%8E%D1%80%D0%B0-1812-%D0%BD%D0%B0-%D0%A7%D0%B0%D0%B9%D0%BA%D0%BE%D0%B2%D1%81%D0%BA%D0%B8-%D0%B5-%D0%BD%D0%B0%D0%B9%D0%B4%D0%BE%D0%B1%D1%80%D0%BE%D1%82%D0%BE-%D0%BA%D0%BB%D0%B0%D1%81%D0%B8%D1%87%D0%B5%D1%81%D0%BA%D0%BE-%D0%BF%D0%B0%D1%80%D1%87%D0%B5/", "text": "\n                    \n„Увертюра 1812“ на Пьотр Илич Чайковски е била гласувана за най-популярно парче, което спада към категорията класическа музика, съобщи Би Би Си. Това е резултатът от проучване сред 120 000 слушатели на радио Classic FM във Великобритания. Творбата е написана в ми бемол мажор, което се оказва и любимата тоналност на британците. Интересен факт е, че авторът на най-великото произведение всъщност го е мразил. Чайковски смята увертюрата за „много шумно, без артистична стойност, очевидно написано без топлина и любов“ парче.\n\nНа второ място слушателите са класирали Концерт за пиано No.2 на Сергей Рахманинов. Победителят от последната година - композицията на Ралф Воън Уилямс и The Lark Ascending (“Чучулигата се извисява“ от англ.) тази година е класирана на трета позиция.\n\nТоп парчето за 2018 г. - „Увертюра 1812“ е написана само за 6 седмици и е апотеоз на руската мощ, сразила най-великата за тогавашното време Френска империя, начело с най-добрия генерал в света Наполеон Бонапарт. Дуелът между французи и руснаци е илюстриран чрез мелодиите, а годината на битките 1812 г. е в самото име на творбата. В композицията присъстват няколко руски фолк мелодии, които своеобразно „се бият“ с френския химн „Марсилезата“. Парчето обаче е най-известно заради имплементирането на звуци от камбани и оръдия по време на триумфалната връхна точка.\n\n                    ", "date": "2018.04.03", "title": "„Увертюра 1812“ на Чайковски е най-доброто класическо парче"}
{"url": "http://www.monitor.bg/a/view/65619-20-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D1%81%D0%B1%D0%BB%D1%8A%D1%81%D1%8A%D0%BA-%D0%BD%D0%B0-%D0%B4%D0%B2%D0%B0-%D0%B2%D0%BB%D0%B0%D0%BA%D0%B0-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Най-малко 20 човека бяха ранени, след като два влака на метрото в германския град Дуисбург се сблъскаха днес.\nПо предварителни данни катастрофата е станала на линия U79 в квартала \"Майдерих\". Двама от ранените са в тежко състояние. По данни на градската транспортна администрация ударът не е бил челен - единият влак е ударил втория отзад.\nАсошиейтед прес цитира съобщение на ДПА, според което ранените са над 20, но сред тях няма сериозно пострадали. На място работят екипи на аварийните и противопожарните служби. Заради злополуката станцията \"Ауф дем Дам\" в квартала \"Майдерих\"е временно затворена.\n                    ", "date": "2018.04.03", "title": "20 ранени при сблъсък на два влака в Германия "}
{"url": "http://www.monitor.bg/a/view/47567-%D0%A8%D0%B5%D1%84%D1%8A%D1%82-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%BB%D0%B0%D0%B1%D0%BE%D1%80%D0%B0%D1%82%D0%BE%D1%80%D0%B8%D1%8F-%D0%9D%D0%B5-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%BC%D0%B5-%D0%B4%D0%B0%D0%BB%D0%B8-%D0%9D%D0%BE%D0%B2%D0%B8%D1%87%D0%BE%D0%BA-%D0%B5-%D1%80%D1%83%D1%81%D0%BA%D0%B8/", "text": "\n                    \nБританските учени не могат да докажат, че нервнопаралитичният агент „Новичок“, който отрови Сергей Скрипал и дъщеря му Юлия в Солсбъри на 4 март, е бил произведен в Русия, съобщи Ройтерс.\n\nШефът на британската Военно научно-технологическа лаборатория в Портън Даун Гари Айткънхед заяви, че службата му не е успяла да установи къде е създадена отровата „Новичок“. Същевременно той потвърди, че става дума точно за тази отрова. Не успяхме да открием къде е произведен „Новичок“, но е сигурно, че става дума за това.\n\nСтава дума за отровата, с която бяха поразени 66-годишният двоен агент Сергей Скрипал и 33-годишната му дъщеря Юлия в Солсбъри на 4 март. Великобритания обвини Русия в опита за убийство, а Москва отрече.\n\n\n \n                    ", "date": "2018.04.03", "title": "Шефът на британската лаборатория: Не установихме дали \"Новичок\" е руски "}
{"url": "http://www.monitor.bg/a/view/81560-%D0%9F%D1%80%D0%B5%D0%BA%D1%80%D0%B0%D1%82%D0%B8%D1%85%D0%B0-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%B1%D0%B8%D0%B2%D1%88%D0%B8%D1%8F-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%A4%D0%BE%D0%BD%D0%B4%D0%B0-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%BD%D0%B0-%D0%B4%D0%B5%D1%86%D0%B0-%D0%B2-%D1%87%D1%83%D0%B6%D0%B1%D0%B8%D0%BD%D0%B0-%D0%9F%D0%B0%D0%B2%D0%B5%D0%BB-%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2/", "text": "\n                    Спецсъдът прекрати производството по делото срещу бившия директор на Фонда за лечение на деца в чужбина - Павел Александров, съобщи БНР. Съдът върна делото на специализираната прокуратура.\n\nПавел Александров е обвинен в това, че е мотивирал другите трима подсъдими - Катерина Котева, Татяна Радева и Станислава Горанова да участват в престъплението в съучастие.\n\nЗащитата на подсъдимите пледира, че съществуват сериозни процесуални нарушения и съдебният състав потвърди тази констатация.\nСпецпрокуратура ще обжалва решението в седемдневен срок, обяви прокурор Ирина Арменова.\n                    ", "date": "2018.04.03", "title": "Прекратиха делото срещу бившия директор на Фонда за лечение на деца в чужбина Павел Александров"}
{"url": "http://www.monitor.bg/a/view/85600-%D0%A0%D0%BE%D0%BC-%D0%BF%D1%80%D0%BE%D0%B1%D0%B2%D0%B0-%D0%B4%D0%B0-%D0%B3%D0%B0%D0%B7%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D1%81-%D0%9C%D0%B5%D1%80%D1%86%D0%B5%D0%B4%D0%B5%D1%81/", "text": "\n                    34-годишен ром от град Раднево и с три години по-възрастната му приятелка се озоваха с белезници след като пробваха да прегазят с лекия си автомобил униформени полицаи, спрели ги със стоп-палка за проверка . Инцидентът, при който само по случайност се разминало без ранени и по-сериозно пострадали е станал около 15,50 часа на 2 април по новозагорската улица „Цар Освободител“, където дежурните забелязали лек автомобил „Мерцедес Е 320“ да се движи с опасна скорост. При проверката станало ясно, че водачът 37-годишният Гюнян Селим Сеит  е седнал зад волана въпреки че му е било отнето свидетелството за правоуправление. При опит за единия от полицаите да свали регистрационната табела върху му се нахвърлила спътничката на Сеит-37-годишната Катя Ганева, която скъсала пагона на якето му и пробвала да му отхапе ухото. Докато катаджиите се мъчели да се справят с разбеснялата се мургавелка Гюням настъпил педала на газта и го насочил към полицаите като профучал на милиметри от тях и пробвал да се укрие в сокаците на 12-хилядният ромски квартал „Шести“.На местопроизшествието пристигнало подкрепление , което под дъжд от камъни успяло да издири беглеца и да го задържи.\n\nДвойката е била отведена в РУ „Полиция“ – Нова загора, ухапаният служител е бил превързан в местния център за спешна медицинска помощ, издирват се младежите, които са замеряли с камъни патрулния автомобил. Образувано е бързо досъдебно производство. Местни жители са категорични, че подобни нагли прояви за неподчинение са почти ежедневие, близо 1/3 от населението в квартал „Шести“ е без адресна регистрация.\n                    ", "date": "2018.04.03", "title": "Ром пробва да гази полицаи с Мерцедес "}
{"url": "http://www.monitor.bg/a/view/52466-%D0%9A%D1%80%D0%B0%D0%B4%D1%86%D0%B8-%D0%B7%D0%B0%D0%B4%D0%B8%D0%B3%D0%BD%D0%B0%D1%85%D0%B0-80-%D0%B1%D0%BE%D0%BD%D0%B0-%D0%BE%D1%82-%D0%B0%D0%BF%D1%82%D0%B5%D0%BA%D0%B0-%D0%BD%D0%B0-%D0%9C%D0%B0%D1%80%D0%B5%D1%88%D0%BA%D0%B8-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    Неизвестни крадци обраха една от най-оборотните аптеки от веригата „Марешки“ в Дупница. По данни на работещите там фармацевти деянието е извършено за времето от 1.00 до 7.00 ч. на 3 април. „Проникването в обекта е взломно. За момента не можем да кажем точната бройка на хората, които са участвали в разбиването на аптеката. Местопроизшествието вече е обслужено от дежурна полицейска група“, коментираха от ОДМВР – Кюстендил.\n\nПо първоначални данни щетата надхвърля 80 000 лв. „От обекта са откраднати голямо количество лекарства и пари. Все още продължава работата по случая. Вече сме иззели всички камери в района и преглеждаме записите, така че се надяваме в най-скоро време извършителите да бъдат заловени“, коментираха разследващи полицаи.\n\nПо случая е започнато досъдебно производство, уведомен е дежурен прокурор.\n                    ", "date": "2018.04.03", "title": "Крадци задигнаха 80 бона от аптека на Марешки в Дупница"}
{"url": "http://www.monitor.bg/a/view/84512-%D0%91%D0%B8%D0%B2%D1%88-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D0%9C%D0%92%D0%A0-%D0%BE%D1%81%D1%82%D0%B0%D0%B2%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D1%81%D0%B8/", "text": "\n                    Оставиха за постоянно в ареста 63- годишният Ненчо Найденов от София, който преди три дни уби с железен вилар съпругата си Лидия в треклянското село Косово. По време на съдебното заседание в Кюстендилския окръжен съд стана ясно, че Нено, както го наричат в селото, е бивш служител на МВР.\n\n“Съжалявам за извършеното. Дълги години съм бил служител на МВР. Знам, че съм извършил тежко престъпление. Имам здравословни проблеми с гръбначния стълб, мога да стана инвалид и ми е необходимо лечение”, каза пред съда Ненчо Найденов. Любопитна подробност е, че двамата съпрузи, живеели разделено, но нямали официален развод. Във фаталния уикенд Лидия и Ненчо се видели в два съседни имота на село Косово, махала Качаревица. Тя отишла при роднини, а той в семейната къща. Пред разследващите органи, 63- годишният мъж дори обяснил, че тръгнал към Лидия с добри намерения, искал от нея да се сдобрят, но това така и не се случило.\nСъдия Йоланда Цекова постанови мярка “задържане под стража”, защото Найденов е съпричастен към тежко престъпление, като се позова и на решение на Софийския районен съд, който издал заповед за незабавна защита, по отношение на Лидия. За това си деяние Ненчо може да получи от 15 до 20 години лишаване от свобода, доживотен затвор или доживотен затвор без право на замяна.\n\nМагистратите отхвърлиха като лечими дългия списък от заболявания, които адвокатите представиха под формата на медицински документи пред съда. „Хипертоничната болест на сърцето, може да се лекува и медикаментозно. Уврежданията на междупрешленния диск, както и формата на дископатия, от която страда подсъдимия, датират от преди една година. Те обаче не са животозастрашаващи“, обяви още съдия Йоланда Цекова.\n\nМярката за неотклонение може да се обжалва пред Софийски апелативен съд на 12-и януари.\n                    ", "date": "2018.04.03", "title": "Бивш служител на МВР остава в ареста за убийството на съпругата си"}
{"url": "http://www.monitor.bg/a/view/46240-%D0%A0%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82-%D0%BD%D0%B0-%D1%81%D1%8A%D0%B4-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B0-%D0%B6%D0%B5%D0%BD%D0%B0/", "text": "\n                    28-годишен рецидивист отива на съд за изналисване на жена и отправени заплахи за убийство. Обвинението срещу Тодор М. е затова, че през нощта на 1 срещу 2 август 2017 г. в село в търновско, мъртвопиян нахлул в дома на своя съселянка и извършил с нея насила сексуален акт. Няколко часа по-рано мъжът седял на една от масите в селската бакалия и пиел алкохол, когато край него минала жертата му и споделила, че търси човек, който да и окоси люцерната. Мъжът започнал да закача жената и да и отправя сексуални намеци и предложения, но тя го отблъснала с думите, че може да му е майка. След като си тръгнал от магазина сексманиакът решил все пак, че иска да преспи с възрастната жена. С взлом проникнал в жилището и насилил стопанката. На следващия ден жертвата подала жалба в полицията и насилникът бил задържан. При направената проверка станало ясно, че Тодор М. е изпечен престъпник с девет влезли в сила и изтърпени присъди, предимно за кражби. Сега му предстои съд и поредното влизане зад решетките.\n                    ", "date": "2018.04.03", "title": "Рецидивист на съд за  изнасилване на жена "}
{"url": "http://www.monitor.bg/a/view/24457-%D0%A2%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D1%88%D0%BE%D1%84%D1%8C%D0%BE%D1%80-%D1%83%D0%B1%D0%B8%D0%BB-%D0%B4%D0%B2%D0%B0%D0%BC%D0%B0/", "text": "Йордан Георгиев тръгнал да изпреварва на завой при непрекъсната линия и направил челна катастрофа\n                    Присъда от три години затвор получи 37-годишният Йордан Георгиев от Плевен, който на 21 октомври по пътя Русе - Варна направи челна катастрофа и уби двама души. Съдия Мариана Георгиева не е допуснала отлагане на изпълнението на присъдата с изпитателен срок и Георгиев ще трябва да излежава убитите ефективно при първоначален общ режим.\nНа 21 октомври по корсата с плевенски номера се спускала по баира пред бензиностанцията на \"Кастрол\" близо до разклона за село Развигорово. На това място за идващите откъм Русе платното е едно, като изпреварването е забранено, две са лентите в обратна посока за изкачване. Въпреки забраната Георгиев тръгнал да изпреварва при това на завоя и се блъснал челно с идващо откъм Шумен \"Рено Туинго\". В колата пътували Стефка Радева и Асен Томов от Разград.  Жената починала на място още при самия удар, а Асен малко по-късно в болницата в Шумен. Самият Йордан Георгиев и 78-годишният му спътник, който се возел с него, оцелели.\n \n                    ", "date": "2018.04.03", "title": "Три години затвор за шофьор убил двама "}
{"url": "http://www.monitor.bg/a/view/83961-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D0%B7%D0%B0-%D0%BE%D0%BF%D0%B5%D1%82%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D1%82%D1%80%D0%B8%D0%B1%D0%B0%D0%B3%D1%80%D0%B5%D0%BD%D0%B8%D0%BA%D0%B0/", "text": "\n                    Под  ръководството на спецпрокуратурата започна разследване за опетняване на националния трибагреник, което е престъпление по член 108, ал. 2 от НК, съобщиха от държавното обвинение. Извършен е оглед на местопроизшествието от прокурор от спецпрокуратурата и следовател от СГП. Установен е извършителят - 16-годишният Хасан А., ученик в 10 клас на училище в Провадия. Националното знаме на България е било подпалено в училище \"Д-р Петър Берон\" във варненското село Царевци, откъдето е десетокласникът, на 1 април т.г. До момента е установено, че ученици от селото се събирали в двора на училището. Пушели марихуана и използвали безплатен интернет.\nТрибагреникът е бил поставен на козирката над входа на училището. На 1 април в училищния двор се събрали приятели. Около 22 часа 16-годишният Хасан свалил знамето, счупил дръжката му и започнал да го размахва от козирката. След това го запалил. Обгорелият национален трибагреник е намерен в училището, където Хасан проникнал, след като счупил два прозореца.\nПрокурор от спецпрокуратурата е разпитал непълнолетния извършител на престъплението. Той ще отговаря пред закона за опетняване знамето на Република България. Престъплението се наказва със затвор до 2 гг.  или с глоба до 3000 лева.\n                    ", "date": "2018.04.03", "title": "Разследват тийнейджър за опетняване на трибагреника "}
{"url": "http://www.monitor.bg/a/view/79289-%D0%94%D0%B2%D0%B0%D0%BC%D0%B0-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-%D0%B8%D0%B7%D0%B1%D1%8F%D0%B3%D0%B0%D1%85%D0%B0-%D0%BE%D1%82-%D0%A6%D0%B5%D0%BD%D1%82%D1%80%D0%B0%D0%BB%D0%BD%D0%B8%D1%8F/", "text": "София под блокада, разпространяват им снимките по граничните пунктове \n                    \n\nСтрашилището на Ботевград Владимир Пелов, който уби двама братя в града, докато беше разследван за други покушения, е избягал от Централния софийски затвор заедно със съкилийника си Радослав Колев, който също има присъда за убийство. Според официално съобщение на Министерството на правосъдието, те са нападнали с огнестрелни оръжия служители на затвора и са успели да се измъкнат като са преодолели няколко поста.  а патрули проверяват повечето автомобили. Снимките на двамата затворници пък бяха разпространени по всички гранични пунктове.Затворниците са пребили служител на СОТ, който инспектирал получените вещи на пандизчиите. След това надзирател, заплашили и негов колега с оръжие. Стреляли три пъти, но не ранили никого, обясниха от Министерството на правосъдието.Носили са и нож. След като видяла да бягат, чистачка от затвора тръгнала след тях, но не успяла да ги спре. Гонила ги до момента, в който се качили в тъмна кола. Това съобщи зам.-министърът на правосъдието Николай Проданов.\"Да се обърнем към гражданите с призив, от една страна да бъдат внимателни, защото се касае за затворници с присъди лишаване от свобода за дълъг срок, от друга страна да подадат веднага информация в най-близкото районно управление на МВР или тел. 112, ако бъдат забелязани лицата\". Това каза в ефира на Канал 3 заместник-министърът на вътрешните работи Красимир Ципов във връзка с двамата избягали затворници от Софийския затвор. На въпрос защо служителите на ГД „Изпълнение на наказанията“ не са употребили оръжие, той отговори: „Може би тогава преценка е била такава, че застрашават живота и здравето на техни колеги, както и че използването на оръжие би увредило тези колеги. Има и информация, че тези техни колеги са били използвани за жив щит“.Владимир Пелов е най-известният рецидивист в Северозападна България. Той влезе зад решетките на 25 май 2016-а година за 32 години. Наказанието беше за дързък въоръжен грабеж на златарско ателие, отвличания, сред които и на дете, и стрелба по четирима полицаи преди близо 5 г. в Ботевград. Признат е за винове за опита за убийство на двама от полицаите, а в момента срещу него има и дело за друго двойно покушение в центъра на Ботевград. Пелов е един от най-популярните бандити у нас. Той се прочу, когато бе приет с най-висок успех в специалността „Екология” в Софийския университет.Яви се на изпитите, докато излежаваше друга присъда от 15 г. за убийство на сараф. Вместо да миряса и да заляга над учебниците, щом се прибра в родния Ботевград, Пелов поднови престъпната си кариера. Присъдата на Върховния касационен съд за грабежа на златарското ателие и другите престъпления е обявена на 5 май следващата година. Пелов я чу в следствения арест на бул. „Г. М. Димитров”. Там той беше братя в Ботевград. Екзекуцията им беше извършена в центъра на града, на метри от ограбеното златарско ателие. В решението си върховните магистрати обединяват две присъди. Едната е 25 години затвор за грабежа, съпроводен с отвличане на трима души и дете на 9 години, опит за убийство на четирима униформени и кражба на три коли.Съкилийникът на Пелов – Радослав Колев пък излежава присъда от 26 години отново за убийство. Според непотвърдена информация той отговаря за едно от най-зловещите покушения у нас. Жертвата тогава била компютърния специалист в данъчната служба на район „Витоша“ Румен Шопов. Според събраните тогава доказателства той първо му счупил главата, после го обесил и накрая срязал сънната му артерия. По време на делото тогава стана ясно, че причина за избухването му е било опит за сексуална близост, която жертвата е направила към него. Убиецът бил изнасилван като малък и поради тази причина се вбесил и нападнал Шопов. След това направил опит да заличи следите си, а точно час по-късно опитал да ликвидира и 29-годишния Тихомир Каменов, който го заварил на място. От държавното обвинение тогава обясниха, че Радослав е излежавал три присъди за грабежи над жени, като в един от случаите е нанесъл средна телесна повреда. В друг случай пък избягал от конвоя си в Медицинска академия. Последната присъда излежал 54 дни преди да извърши жестоките нападения в кв. „Лозенец“.\n\n\n\n\n \n\n\n \n                    ", "date": "2018.04.03", "title": "Владо Пелов и съкилийникът му избягаха от Централния (ОБНОВЕНА)"}
{"url": "http://www.monitor.bg/a/view/83449-%D0%90%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8%D1%8F%D1%82-%D0%BF%D0%B5%D0%B4%D0%BE%D1%84%D0%B8%D0%BB-%D0%BF%D1%80%D0%B5%D0%B4-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%98%D1%81%D0%BA%D0%B0%D1%85-%D0%BE%D1%82-%D0%BC%D0%BE%D0%BC%D0%B8%D1%87%D0%B5%D1%82%D0%BE-%D0%B1%D0%BE%D0%BD%D0%B1%D0%BE%D0%BD%D0%BA%D0%B8/", "text": " 48-годишният мъж поиска свобода, съдът го остави в ареста\n                    Арестуваният за педофилия 48-годишен Андон Христов демонстрира арогантност пред медиите. Минути преди да влезе в съдебната зала, за да поиска свобода, той се сблъска с журналистите. На въпрос защо е преследвал 15-годишната ученичка и какво е искал от нея, той отговори цинично: \"Исках бонбонки!\".  След това отсвири медиите, с обяснението, че не ги интересува какво е правил. \"Не съм я заплашвал, абсолютно не съм! Не ви интересува!\", отсече шуменецът преди да влезе в съдебната зала. \nБившият военен Андон Христов е обвиняем за това, че е осъществил контакт с непълолетно момиче чрез социална мрежа, с цел съвкупление и блудствени действия, както и създаване на порнографски материали, който предвижда затвор от 1 до 6 години. Той преследвал ученичка от Бургас повече от година и упорито опитвал да прави секс с нея. Възрастният мъж бе арестуван при спецакция на антимафиотите миналата седмица в родния си град Шумен. \nТогава съдът го остави постоянно зад решетките, но обвиненият обжалва мярката. Вчера магистратите потвърдиха, че Христов остава зад решетките до старта на процеса срещу него. Делото отново бе гледано при закрити врати. \n\"Той иска подписка, защото няма възможност да плати парична гаранция. Съображението му е, че не е осъждан, няма образувани досъдебни производства срещу него, има чисто съдебно минало. Не живее на постоянния си адрес, но от 3 години е на адрес, който всички знаят - на квартира в Шумен. Няма семейство, има конфликти с брат си и майка си, поради което не живее с тях\", коментира адвокат Ели Димова, която е назначена за негов служебен защитник.\nСпоред доказателствата събрани по делото, обвиненият в педофилия мъж се запознал с ученичката по интернет, когато тя била на 14 години. Това станало в началото на януари 2017 година, когато момичето било в осми клас. Двамата комуникирали основно чрез програмата \"месинджър\". Шуменецът пращал любовни послания на 15-годишното момиче, твърдял че е влюбен в нея и я умолявал да правят секс. За да спечели сърцето й и да я склони да си легнат, той дори пристигнал два пъти в Бургас. Момичето обаче отказало и двата пъти. Въпреки това, 48-годишният Андон не се отказал и продължил да я атакува системно, упорито и нахално. Според разследващи има доказателства и за форма на изнудване с еротични снимки, които момичето му изпратило. \n \n                    ", "date": "2018.04.03", "title": " Арестуваният педофил пред журналисти: Исках от момичето бонбонки"}
{"url": "http://www.monitor.bg/a/view/36435-%D0%9E%D0%B1%D0%BC%D0%B8%D1%81%D0%BB%D1%8F%D1%82-%D0%B7%D0%B0%D0%B1%D1%80%D0%B0%D0%BD%D0%B0-%D0%B7%D0%B0-%D0%B5%D0%B4%D0%BD%D0%BE%D0%BB%D0%B8%D1%87%D0%BD%D0%B8%D1%82%D0%B5-%D1%82%D1%8A%D1%80%D0%B3%D0%BE%D0%B2%D1%86%D0%B8-%D0%B4%D0%B0-%D1%82%D1%8A%D1%80%D0%B3%D1%83%D0%B2%D0%B0%D1%82-%D1%81-%D0%B1%D0%B8%D1%80%D0%B0/", "text": "\n                    \nРуското ведомство контрол на пазара на алкохол „Росалкогольрегулирование” (РАР) предложи на бизнес организациите от сектора в страната да се пререгистрират и да се забрани на едноличните търговци да търгуват с пиво, пише в. \"Известия\".\n\nРегулаторът лансира идеята си на фона на множеството проблеми в търговията с алкохол в Русия и на липсата на пълен контрол върху пазара на бира. В анализ на ситуацията в сектора се казва, че санкциите за нелегално производство и разпространение пиво е несъизмеримо малки спрямо сивия оборот. За регистрираните юридически лица те са в размер на 100 хил. рубли (около 1736 долара), а за едноличните търговци 10 хил. рубли (174 долара).\n\n\n \n                    ", "date": "2018.04.03", "title": "Обмислят забрана за едноличните търговци да продават бира"}
{"url": "http://www.monitor.bg/a/view/61250-%D0%A1-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%BA%D1%83%D0%BF%D1%83%D0%B2%D0%B0%D0%BC%D0%B5-184-%D0%BA%D0%B3-%D0%B1%D0%B0%D0%BD%D0%B0%D0%BD%D0%B8/", "text": "Норвежците могат да си позволят 4 пъти повече от тропическия плод\n                    С минималната заплата от 510 лв., след като ни се удържат десетте процента плосък данък, можем да си позволим да си купим около 184 кила банани на цена от по 2,50 лв./кг, изчисли „Монитор”.\n\nВ Норвегия, която е европейската страна с най-висока минимална заплата от 2720 евро (5304 лв.) може да се купят около тон банани. Там кило от тропическия плод, който у нас по времето на соца се появяваше само около Нова година струва около 5 лв. Със същите пари скандинавецът от най-богатата държава на северния полуостров може да си купи около 190 кг пилешки гърди, при цена за продукта от 18 до 30 лв. за кило. У нас с 460 лв. след удръжките на минималната заплата можем да си позволим от тази мръвка\n\n\n\nБутилка кока-кола в норвежки супермаркет излизала около 8 кинта наши пари или 4 пъти по-скъпо, отколко у нас, но минималната им месечна ставка там е над 10 пъти по-висока. Обикновеният гръцки зехтин в шише там се предлага по около 30 лв. литър, а в България цената е наполовина. Нашенец с минимална заплата обаче може да си купи с нея към 30 л от маслиненото олио, а обикновеният наследник на викингите - почти 168 л.\n\nСпрямо Германия, чиито стандарт е по-нисък от този в Норвегия, покупателната способност на минималната българска заплата също е много по-малка. Във Федералната република с най-ниската месечна ставка от 1498 евро (2921лв.) се купуват около 600 кг банани. За същите пари,\n\n\n\nили 230 кг свинско месо. У нас минималната заплата би стигнала за около 70 кила свинско или за около 22 кг домати от супера, или към 150 кг картофи. В Германия количеството домати съответстващо на минималните пари е 580 кг, за картофите - над 830 кг. Норвежецът обаче може да си позволи над 350 кг повече компири от немеца или 300 кг повече домати. Парите на скандинавеца биха му стигнали за почти тон и половина прясно мляко, което там по суперите върви от 2,90 до 4 лв. за литър. С нашите 460 кинта след удръжките можем да си купим около 250 л или 6 пъти по-малко.\n\nВ Норвегия кутия от 12 яйца върви от 5,20 до 8,70 лв. и местните с минималната заплата биха си купили от 609 кутии от най-скъпите. В Германия за същото количество цената е от 2,60 до 5,50 лв., сочат данните на сайта hikersbay.com.\n\nНемците\n\n\n\nмогат да вземат от супера 531 кутии с по 12 яйца. Да приемем, че у нас успеем да намерим яйца на промоция по 25 ст. бройката, то дузина от тях ще ни излязат 3 лв. Така с обложената с 10% плосък данък заплата, без другите удръжки ще можем да си купим около 153 опаковки.\n                    ", "date": "2018.04.03", "title": "С минималната заплата купуваме 184 кг банани"}
{"url": "http://www.monitor.bg/a/view/88253-%D0%9C%D1%82%D0%B5%D0%BB-%D1%81%D1%82%D0%B0%D1%80%D1%82%D0%B8%D1%80%D0%B0-%D0%B8%D0%BD%D1%82%D0%B5%D1%80%D0%B0%D0%BA%D1%82%D0%B8%D0%B2%D0%BD%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%B8-%D0%BE%D0%BF%D1%82%D0%B8%D1%87%D0%B5%D0%BD-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B2-%D0%91%D0%B0%D0%BD%D1%81%D0%BA%D0%BE/", "text": "\n                    Мтел, част от A1 Group, вече предлага висококачествена интерактивна телевизия и свръхбърз оптичен интернет в Банско. Компанията работи над подобряването на фиксираната мрежа в най-големия ни зимен курорт през последната година, като през април 1000 домакинства ще имат достъп до обновените услуги. Плановете на Мтел са до края на лятото техният брой да нарасне до 3500 домакинства.\n\nС интерактивните функции на телевизионната услуга клиентите на Мтел имат възможност сами да решават какво, кога и как да гледат. С помощта на функцията „ТВ Архив” абонатите получават достъп до излъчено съдържание до 7 дни назад, в зависимост от съответния канал.\n\nИнтерактивната телевизия от Мтел включва още възможности за запис на съдържание, функция картина в картината, HD канали във всеки пакет, безплатна инсталация и 24-часова поддръжка 7 дни в седмицата.\n\nКлиентите на оптичен интернет от Мтел в Банско ще могат да се възползват от абонаментни планове, осигуряващи скорост на сваляне до 1 000 Mbps.\n                    ", "date": "2018.04.03", "title": " Мтел стартира интерактивна телевизия и оптичен интернет в Банско"}
{"url": "http://www.monitor.bg/a/view/44855-lidl-%D0%BE%D1%82%D0%BA%D1%80%D0%B8%D0%B2%D0%B0-%D0%98%D0%A2-%D1%86%D0%B5%D0%BD%D1%82%D1%8A%D1%80-%D0%B2-%D0%A1%D0%BE%D1%84%D0%B8%D1%8F/", "text": "Веригата наеми 100 души, за да развива онлайн търговия \n                    Lidl избра България за откриването на своя нов високотехнологичен ИТ център за развойна дейност. Новата структура носи името Lidl Digital. Тя ще обслужва всички държави, където веригата присъства и ще отговаря за ключови ИТ проекти. Новият развоен център е базиран в София, като в него вече работят 25 висококвалифицирани ИТ специалисти. Предстои да бъдат наети още близо 100 души, които да станат част от екипа.\n\nОсновната дейност на Lidl Digital ще бъде разработването на специфични платформи, системи и решения, които да се ползват за онлайн търговия като нова и допълваща посока на сегашния успешен стационарен бизнес на компанията. Наред с Германия, Испания и Румъния, България е следващата страна, в която се отваря ИT Център за развойна дейност.\n\nLidl избира България за своя нов ИТ център за развойна дейност след надпревара между няколко европейски държави. „Това е доказателство за успешното и устойчиво развитие на нашия бизнес и огромното доверие, което ни се гласува за управлението на толкова важни за Lidl проекти“, коментира Милена Драгийска, изпълнителен директор на Лидл България.\n                    ", "date": "2018.04.03", "title": "Lidl открива ИТ център в София "}
{"url": "http://www.monitor.bg/a/view/56790-%D0%95%D0%B4%D0%B2%D0%B0-15-%D0%BE%D1%82-%D1%84%D0%B8%D1%80%D0%BC%D0%B8%D1%82%D0%B5-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%B7%D0%B0%D1%89%D0%B8%D1%82%D0%B0%D0%B2%D0%B0%D1%82-%D0%BB%D0%B8%D1%87%D0%BD%D0%B8-%D0%B4%D0%B0%D0%BD%D0%BD%D0%B8/", "text": "\n                    Само 15 на сто от фирмите в страната са подготвени за въвеждането на Общия регламент за защита на личните данни (GDPR), заяви на форум по темата председателят на Комисия за защита на личните данни (КЗЛД) Венцислав Караджов.\n\nРегулаторът организира събития, на което да разясни въвеждането на регламента през май. Промяната на правилата за защита на личните данни е най-голямата реформа на регулациите в сектора от 1995 година насам. С тях Европейската комисия унифицира регулаторната защита на личните данни в целия Европейски съюз.\n\nВенцислав Караджов, председател на Комисия за защита на личните данни, заяви, че едва 15% от компаниите в страната имат готовност да въведат Регламента, който влиза в сила през идния месец.\n\nМного от организациите не знаят какви лични данни обработват, как и къде ги съхраняват, както и за колко време, въпреки че голяма част от новите изисквания, са част и от сега действащия Закон за защита на личните данни, коментира Петър Кирков, директор Управление на риска в компания в областта на ИТ инфраструктура и сигурност. „Често компаниите събират и пазят лични данни, които дори не са им необходими“, допълни той.\n                    ", "date": "2018.04.03", "title": "Едва 15% от фирмите готови да защитават лични данни"}
{"url": "http://www.monitor.bg/a/view/25979-%D0%91%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D1%81%D0%BF%D0%B5%D1%81%D1%82%D1%8F%D0%B2%D0%B0-%D0%BD%D0%BE-%D0%BD%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0/", "text": "\n                    Българинът спестява, но не инвестира, това показва проучване на финансовия портал „Моите пари“, проведено сред близо 1100 потребители.\n\nОказва се, че банковият депозит остава най-популярната форма за спестяване. Малко над половината от анкетираните, които разполагат със спестени пари ги държат под формата на банков депозит или влог. На следващо място със 17% се нареждат допълнителното доброволно пенсионно осигуряване и спестовната застраховка с 15%. Едва 7% заявяват, че не разполагат със спестени средства, но въпреки това инвестират.\n\nОтличителна черта на българина е неговата пестеливост. Това показват и данните от проучването. Общо 60% от отговорилите на въпроса дали им остават спестени средства заявяват, че заделят всеки месец (37%) и разполагат вече със свободни спестявания (23%). Това означава, че преобладаващата част от анкетираните участници разполагат със свободен капитал и имат възможност да инвестират. Онези, които по една или друга причина не спестяват, са общо 39%.\n\nСред основните пречки за инвестиране пък се открояват липсата на капитал (29%), както и недостатъчно познания (22%). Имащите отрицателно отношение към инвестициите, заявяват, че нямат свободен капитал, а също така и, че не желаят да поемат рискове.\n\nПредпочитан вид инвестиция си остава влагането на капитал в недвижим имот или земя.\n\nПроучването показва още, че липсва дългосрочен хоризонт при планиране на финансите. С най-голям дял са онези, които правят планове до 1 година напред във времето (32%). Почти толкова са и онези, които планират финансите си за период от няколко години (30%). Само 13% заявяват, че имат дългосрочна визия при планирането на техните финанси.\n                    ", "date": "2018.04.03", "title": "Българинът спестява, но не инвестира"}
{"url": "http://www.monitor.bg/a/view/21824-%D0%90%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD%D1%86%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D1%82-%D0%B2-%D1%82%D1%83%D1%80%D0%B8%D0%B7%D0%BC%D0%B0-%D0%BD%D0%B8/", "text": "\n                    Азербайджански предприемачи проявяват интерес да инвестират в туристическия сектор в България, каза българският министър на туризма Николина Ангелкова в интервю за азербайджанския сайт \"Тренд\".\n\"Амбицията на Министерството на туризма е да стане единствен \"пункт\" за големи инвеститори в сектора, да ги насърчава и да съсредоточава административните процедури на едно място\", каза тя.\nАнгелкова добави, че България е създала гъвкави условия и много стимули за успешно изпълнение на сериозни бизнес начинания.\n\"Заедно с общините ние изготвихме карта на инвестиционните проекти в туризма в България, която включва над 30 обекта в различни части на страната, като поканихме всички региони да участват в съставянето й. Става дума предимно за идеи за обновяване на паркове и на градската среда, плувни и спа комплекси, изложбени и културни центрове, ски съоръжения, туристическа инфраструктура и други. Селекцията е отворена и може да бъде допълвана с нови предложения\", посочи Ангелкова. Картата се намира на сайта на министерството, отпечатана е в брошура на няколко езика и е на разположение на потенциални инвеститори.\nБългария има неоспорими предимства като дестинация за бизнес и аутсорсинг с 10-процентовия си корпоративен данък и 10-процентов данък върху личните доходи, с увеличение на БВП от 3,4 на сто за 2016 г. (пети в ЕС) и второто най-добро съотношение на държавен дълг и БВП в общността, отбеляза Ангелкова.\nПрез последните 5 г. България има два пъти по-голямо увеличение на туристическите пътувания у нас от чужбина в сравнение със средното равнище в ЕС, добави тя.\nАнгелкова посочи също, че световни хотелски вериги започват да строят висококласни хотели на черноморското ни крайбрежие и във вътрешността на страната, защото търсенето на хотели с повече звезди расте стабилно.\n                    ", "date": "2018.04.03", "title": "Азербайджанци искат да инвестират в туризма ни "}
{"url": "http://www.monitor.bg/a/view/71615-5-%D1%81%D0%BA%D0%BE%D0%BA-%D0%BD%D0%B0-%D0%B1%D0%B5%D0%BD%D0%B7%D0%B8%D0%BD%D0%B0-%D0%B8-%D0%B4%D0%B8%D0%B7%D0%B5%D0%BB%D0%B0-%D0%BF%D1%80%D0%B5%D0%B7-2018-%D0%B3/", "text": "\n                    Горивата ще поскъпнат с над 5% до края на годината. Това е записано в пролетната макроикономическа прогноза на Министерството на финансите. Експертите очакват ускоряване на годишната инфлация до 1,8 на сто, вследствие и от поскъпването на услугите.\n\nВъпреки че някои от нехранителните стоки ще поевтиняват през годината, това няма да е достатъчно, за да компенсира по-високите цени на храните, горивата и услугите, смятат от финансовото министерство. При услугите инфлацията ще бъде 2,5 на сто. Вътрешното търсене и международните цени на горивата са основните фактори, формиращи общото изменение на индекса на потребителските цени.\n\nСпоред пролетната оценка икономиката ще отбележи ръст от 3,8 на сто, а растежът ще се забави до 2021 година. Заетостта също ще расте с по-бавни темпове спрямо 2017 година. Очаква се да има по-малко заети в селското стопанство, но повече в индустрията.\n                    ", "date": "2018.04.03", "title": "5% скок на бензина  и дизела през 2018 г. "}
{"url": "http://www.monitor.bg/a/view/25353-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B8-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%81%D1%80%D0%B5%D1%89%D1%83-%D0%B4%D1%8A%D1%80%D0%B6%D0%B0%D0%B2%D0%BD%D0%BE-%D1%83%D1%87%D0%B0%D1%81%D1%82%D0%B8%D0%B5-%D0%B2-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D0%A7%D0%95%D0%97/", "text": "До края на годината КЕВР решава дали да отнеме лиценза на ерепето\n                    Държавата няма никакво намерение да участва в сделката по продажбата на активите на ЧЕЗ в България. Това заяви финансовият министър Владислав Горанов по време на поредното заседание на временната анкетна парламентарната комисия за сделката с ЧЕЗ, пред която информация по казуса с въпросната покупко-продажба изнесоха още и главният прокурор Сотир Цацаров и председателят на КЕВР Иванов Иванов. Горанов уточни, че въпросната позиция се подкрепя и от премиера Бойко Борисов.\n\nСпоред министъра няма необходимост държавата да притежава дял в ерепето, защото\n\n\n\nобществените интереси. Той призова депутатите, ако искат да променят закона, но добави, че една прекалена намеса са държавата в частни сделки дава лош сигнал към инвеститорите. „Държавата не одобрява национализацията на имущество“, обясни Горанов.\n\nФинансист №1 отговори и на въпроси на депутатите относно поведението на кабинета след като стана ясно кой ще е купувачът. По думите му все още няма отговор от централата на ЧЕЗ в Прага на първоначалното искане за информация за евентуално държавно участие отправено индиректно чрез избрания купувач „Инерком“ на Гинка Върбакова.\n\nВ началото на заседанието председателят на комисията Жельо Бойчев информира присъстващите народни представители, че в секретното деловодство на НС вече може да се види информация събрана от нашите и партньорските специални служби, засягаща сделката.\n\nДепутатите от опозицията Таско Ерменков, Крум Зарков и Славчо Велков попитаха Горанов относно разминаването в информацията, предоставена от службите на първото закрито заседание на комисията и документите постъпили в секретното деловодство на парламента. Финансовият министър отговори, че първият документ, донесен от премиера Борисов в парламента не заслужава доверие, защото е на базата на мейл, изпратен от неупълномощено лице от Чехия.\n\n\n\nобясни той.\n\nГоранов опроверга твърденията, че по време на последното посещение на чешкия премиер Бабич у нас, Борисов е повдигал въпроси за евентуален избран купувач.\n\nЗам.-председателят на енергийната комисия припомни как през януари официалният говорител на ЧЕЗ в Прага е заявил, че засега спирали обсъжданията за избор на купувач, а на 22 февруари са обявили неговото име.\n\nРамадан Аталай от ДПС поздрави управляващите за промяната в позицията и решението им да не се намесват в сделката. По думите непрекъснатите обсъждания около една частна сделка само засилва позициите на трите ерепетата на арбитража във Вашингтон, който те са завели по инвестиционни спорове срещу България.\n\nНа въпрос на „Монитор“ относно поисканата информация от българските банки за финансирането на сделката, председателят на комисията Жельо Бойчев съобщи за получен отговор само от „Уникредитбулбанк“. В него обаче се казва, че информацията е професионална тайна и тя може да бъде дадена само след разрешение от банковия надзор на БНБ.\n\nГлавният прокурор Сотир Цацаров информира депутатите, че срещу Гинка Върбанова, съпругът й Славчо Върбаков и фирмата „Инреком“ в момента\n\n\n\nНа питане на депутата Таско Ерменков от БСП дали прокуратурата е проучвала и свързаните фирми на двамата, Цацаров уточни, че за това временната комисия трябва да подаде ново искане за информация до главна прокуратура.\n\nНародните представители от комисията отново повдигнаха и въпроса относно казуса за ненамесата на КЕВР за спиране на сделката. Депутатът от БСП Крум Зарков попита защо за продажба на един трафопост всяко ерепе трябва да иска разрешение от регулатора, а когато се продава цяло дружество - не. На този въпрос председателят на КЕВР отговори, че в случая не става дума за продажба на имущество, с което се извършва лицензионната дейност на дружеството, а на неговите акции.\n\nИванов съобщи още, че продължава проверката на документите по започната през 2014 г. процедура за отнемането на лиценза на ЧЕЗ „Електро - България“ По думите му решението ще бъде взето до края на годината.\n\n \n                    ", "date": "2018.04.03", "title": "Премиерът и финансовият министър срещу държавно участие в сделката с ЧЕЗ"}
{"url": "http://www.monitor.bg/a/view/10475-%D0%91%D0%BE%D1%8F%D0%B4%D0%B8%D1%81%D0%B2%D0%B0%D0%BC%D0%B5-96-%D0%BC%D0%BB%D0%BD-%D1%8F%D0%B9%D1%86%D0%B0-%D0%B7%D0%B0-%D0%92%D0%B5%D0%BB%D0%B8%D0%BA%D0%B4%D0%B5%D0%BD/", "text": "\n                    Над 96 млн. яйца ще боядисат българите за Великден, като една трета от тях ще са в традиционния червен цвят. Това показва независимо проучване на маркетинговата агенция Pragmatica, поръчано от Starcom България, информира компанията.\n\n46,6% от анкетираните българи обвързват плановете си за Великден с фамилията или семейството, което категорично категоризира празника като семеен. Към тях можем да добавим и семействата, които ще празнуват в по-тесен домашен кръг, само деца и родители (39,8%) и тези, които ще празнуват с по-възрастните членове на фамилията (5,9%).\n\nОт типичните за Великден храни най-консумирани се оказва, че ще са козунакът (96%) и яйцата (94,9%).\n\nПроучването сочи още, че домакинствата ще се снабдят с яйца предимно от супермаркетите (51,5%). Немалка част обаче ще сложат на трапезата си и яйца, които ще са домашно производство (29,5%) или от фермерски базар/био магазини (19,1%).\n\nЕдна от основните теми за Великденските празници е козунакът като 68,2% планират да си го купят. Ръчно омесените козунаци в домашна обстановка ще са чувствително по-малко (30,7%), което не е изненадващо предвид трудоемкото им приготвяне. Само 1,1% категорично няма да консумират от традиционния продукт.\n\nСлед традиционни храни за празника като козунака, яйцата и агнешкото месо се нареждат шоколадовите зайци и фигурки (40,7%). Това е сравнително нова тенденция за България, която добива все по-голяма популярност и у нас.\n\nЩо се отнася до пътуването по време на почивните празнични дни, почти една трета от запитаните посочват, че имат планове да пътуват предимно в рамките на страната.\n                    ", "date": "2018.04.03", "title": "Боядисваме 96 млн. яйца за Великден "}
{"url": "http://www.monitor.bg/a/view/34236-%D0%92%D1%82%D0%BE%D1%80%D0%B8-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%BF%D1%8A%D1%82%D0%BD%D0%B8%D1%86%D0%B8-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D0%A1%D0%BE%D1%84%D0%B8%D1%8F-%D0%B2%D0%BB%D0%B5%D0%B7%D0%BB%D0%B8-%D0%B1%D0%B5%D0%B7-%D0%BF%D1%80%D0%BE%D0%B2%D0%B5%D1%80%D0%BA%D0%B0/", "text": "\n                    \nВтори сигнал на пътници, които са влезли в България през Летище \"София\" без да бъдат проверени, съобщи \"Нова телевизия\". Медията се позовава на съобщение на Георг Тупарев във \"Фейсбук\". Той разказва, че на 27 март пристигнал с полет от Амстердам. На пунктовете за проверка нямало нито един граничен полицай и затова десетина души влезли в България свободно. Той самият бил проверен, защото граничарите се появили бързо. Като причина за забавянето те обяснили грешна информация за кацането на самолета.\n\n\n\"Граничната полиция\" отрече информацията за нов случай, при който на летище София са били пуснати пътници без проверка. От Главната дирекция обясниха пред \"Хоризонт\", че по време на кацането на самолета от Амстердам на 27-и март на работа са били четирима служители. Това е било проверено и на записите от охранителните камери. По случая беше назначена проверка след твърденията на пътник от самолета, че на гишетата не е имало служители. \n                    ", "date": "2018.04.03", "title": " Нов скандал с пропускането на пътници на летище \"София\""}
{"url": "http://www.monitor.bg/a/view/36946-%D0%A3%D1%87%D0%B5%D0%BD%D0%B8%D1%87%D0%BA%D0%B0-%D0%BF%D0%BE%D1%87%D0%B8%D0%BD%D0%B0-%D0%B2-%D0%B4%D0%B2%D0%BE%D1%80%D0%B0-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B5/", "text": "Роднини скочили да се саморазправят със спешните лекари, защото били закъснели\n                    \n\n17-годишно момиче почина в двора на столичното 96 СОУ в жк \"Люлин\" вчера, след като първо припаднало. Екипът на Спешна помощ е пристигнал, но само е констатирал смъртта, съобщи \"Нова телевизия\". След като обявили смъртта на момичето започнали скандали, защото според близките й, спешния екип се е забавил. Наложила се е намесата и на полицията. Според Бърза помощ сигналът при тях е получен в 8 часа и 9 минути. На място са били в 8 и 20 тоест след 11 минути. Затова твърдят, че не е имало закъснение. 17-годишната А.А. е била ученичка в Професионалната гимназия по туризъм в Банкя.  Заедно със свои съученици тя е седяла на пейка в двора и според очевидци, цитирани от \"Блиц\", вероятно си е глътнала езика и се е задушила. Малко след 21 часа е извикан втори екип на спешна помощ, заради майката на починалото момиче.Според Спешна помощ, пристигнала линейка е била нападната и ритана от близки на семейството на детето. Полицията се е намесила и е предотвратила саморазправа.„“, обясни пред БНР Катя Сунгарска от „Спешна помощ“. \nТя категорично отхвърли обвиненията на близките на момичето, че линейката се е забавила. По думите на Сунгарска, ученичката е колабирала близо час преди приятелите й да повикат Спешна помощ.От МВР допълниха, че към момента няма следи от насилие. Все още официално не е ясна причината за смъртта й. \n\n\n\n\n \n\n\n \n                    ", "date": "2018.04.03", "title": "Ученичка почина в двора на училище (ОБНОВЕНА)"}
{"url": "http://www.monitor.bg/a/view/20620-%D0%9E%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BC%D0%B5-139-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%BE%D0%B1%D1%8F%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%A1%D0%BE%D1%84%D0%B8%D1%8F-%D0%B7%D0%B0-%D1%81%D1%82%D0%BE%D0%BB%D0%B8%D1%86%D0%B0/", "text": "\n                    139 години от обявяването на София за столица на България ще бъдат отбелязани днес. Дирекция \"Култура\" на Столична община организира поредица от изложби и концерти с вход свободен. От 12 часа под купола на Ларгото ще се състои концерт на Софийския духов оркестър с произведения на български композитори. \n                    ", "date": "2018.04.03", "title": "Отбелязваме 139 години от обявяването на София за столица"}
{"url": "http://www.monitor.bg/a/view/22609-%D0%94%D0%B5%D1%86%D0%B0-%D0%BF%D1%80%D0%BE%D0%B1%D0%B8%D1%85%D0%B0-%D1%82%D1%83%D0%BD%D0%B5%D0%BB-%D0%B7%D0%B0-%D0%B4%D0%B0-%D1%85%D0%BE%D0%B4%D1%8F%D1%82-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    Жителите на ромския квартал \"Арман махала\" пробиха тунел в къща, за да могат да съкратят пътя си до близкото училище.\nПричината е, че имотът, през който доскоро са минавали, вече е затворен с високи стени, съобщи телевизия \"България он ер\". \nПо план теренът, върху който са изградени къщите, е част улица, която свързва квартала с двора на Професионалната гимназия по кожени изделия и текстил. През годините обаче върху пътя са изградени къщи и достъпът до училището бива ограничен.  \nЗа да решат проблема със заобикалянето на имотите, хората от махалата са прокопали тунел през къщите. А за да преустановят преминаването на хора и да се спре с изхвърлянето на отпадъци в двора на гимназията, от районната администрация на няколко пъти запечатват тунела, но без резултат. Междувременно от пловдивската администрация продължават и с описването на незаконните постройки в района. \n                    ", "date": "2018.04.03", "title": "Деца пробиха тунел, за да ходят на училище"}
{"url": "http://www.monitor.bg/a/view/38455-%D0%9A%D1%8A%D1%80%D0%BF%D1%8F%D1%82-%D0%B4%D1%83%D0%BF%D0%BA%D0%B8%D1%82%D0%B5-%D0%B2-%D0%A1%D0%BE%D1%84%D0%B8%D1%8F-%D0%B8-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "\n                    При хубаво време през почивните дни ще продължи кърпенето на дупките, образували се след зимата по столичните булеварди и улици. Това съобщи зам.-кметът по транспорт на София Евгени Крусев, който провери текущият ремонт на бул. “Цветан Лазаров” в квартал “Дружба”. Той обясни, че днес на терен в цялата столица работят 30 екипа. Приоритетно се ремонтират основни булеварди, по които се движи градския транспорт. След това строителните екипи ще се заемат и с вътрешно кварталните улици. От “Московска” 33 са отиделили близо 39 млн.лв. за запълването на дупките след зимата. “Работим изцяло с максимални темпове, така че в най-близо бъдеще да осигурим нормална проходимост по всички основни улици и булеварди”, заяви Крусев.\n\nЗам.-кметът припомни, че в нощта срещу Великден в столицата ще заработи и нощен транспорт. От утре ще започне и раздаването на брошури в превозните средства, с които хората ще могат да се информират за движението на нощния транспорт. Първоначално в нощните линии ще има и кондуктури, които също ще дават информация на пътниците. Както “Монитор” вече писа желаещите да ползват новата услуга ще могат да го направят срещу 2 лв билет, който ще важи за всички линии. Първата линия N1 ще се движи от „Люлин“ до „Младост“. Втората нощна линия N2 ще се движи по трасето „Обеля“ до „Студентски град“, а третата - N3 от „Овча купел“ до „Левски“. Последната нощна линия ще е с начална точка „Дружба“ и крайна „Гоце Делчев“. \n\n \n                    ", "date": "2018.04.03", "title": "Кърпят дупките в София и по празниците"}
{"url": "http://www.monitor.bg/a/view/80047-%D0%98%D0%B7%D0%BF%D0%B8%D1%81%D0%B2%D0%B0%D1%82-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%BE-%D1%8F%D0%B9%D1%86%D0%B5-%D0%BD%D0%B0-%D0%BF%D0%BB%D0%BE%D1%89%D0%B0%D0%B4%D0%B0-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Гигантско дървено яйце, изработено от учениците от Професионалната гимназия по дървообработване „Иван Вазов“ във Велинград, ще бъде изписано в четвъртък на площада в курортния град. Това ще стане на 5 април /Велики четвъртък/ от 11ч. , когато Велинград ще стане най- голямата в България работилница за писане на великденски яйца.  За трета поредна година на централния площад „Николай Гяуров“ ще се проведе „Голямото писане на великденски яйца от Чепинския край“. Ще бъде изписано и третото „Голямо яйце” изработено от учениците на ПГД ,,Иван Вазов” като подарък за празника.   Местните майсторки ще показват, а всеки желаещ ще има възможността да се учи и да изпише своето яйце с восък по стара техника с типичните за Чепинския край орнаменти. Водещи на събитието ще бъдат Иван Звездев- кулинар, шоумен, водещ на телевизионно кулинарно предаване „В кухнята на Звездев” и фолклорната изпълнителка Ана-Мария. На 7 април/събота/ от 11ч. на зелените площи при хотел „Arte Spa & Park Hotel” ще се проведе най-голямото боядисване на великденски яйца в света, с което ще се опитаме да поставим рекорд на Гинес, съобщават от местната община.\n                    ", "date": "2018.04.03", "title": "Изписват гигантско яйце на площада във Велинград"}
{"url": "http://www.monitor.bg/a/view/65250-90-%D1%86%D1%8A%D1%80%D0%BA%D0%B2%D0%B8-%D0%B8-%D0%BC%D0%B0%D0%BD%D0%B0%D1%81%D1%82%D0%B8%D1%80%D0%B8-%D0%BF%D1%80%D0%BE%D0%B2%D0%B5%D1%80%D0%B5%D0%BD%D0%B8-%D0%B7%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BF%D1%80%D0%B5%D0%B4%D0%B8-%D0%92%D0%B5%D0%BB%D0%B8%D0%BA%D0%B4%D0%B5%D0%BD-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE/", "text": "\n                    90 църкви и манастири в Пазарджишко, както и хотели и почивни комплекси, където ще има организирано посещение на хора по Великденските празници, са били проверени от инспектори от Държавен противопожарен контрол при Регионалната дирекция ”Пожарна безопасност и защита на населението”. Това съобщиха от местната Областна дирекция на МВР. При проверките са съставени и връчени 8 разпореждания за отстраняване на пропуски в следните направления: наличните средства за пожарогасене не са проверени за техническа изправност и необходимост от поставяне на достатъчно евакуационни табели и изправност на евакуационното осветление. Огнеборците не са констатирали сериозни нарушения на противопожарните изисквания. По време на празничното богослужение съветваме гражданите да бъдат внимателни при паленето на свещи, както и поставянето им само на установените места в храмовете.  Съвместни екипи от полицаи и пожарникари са предвидени за дежурства в близост до по-големите храмове по време на Великденското богослужение, като общо в охраната на празничната вечер са ангажирани близо 250 служители. Планирано е да бъдат позиционирани допълнително полицейски екипи на най-невралгичните точки в районите на АМ „Тракия”, главните пътища Пловдив-Пазарджик-Белово-Костенец, Пазарджик-Панагюрище, Пазарджик-Пещера-Батак, Варвара-Велинград, Пещера-летовище Свети Константин. Батак- летовище „Цигов чарк”. В периода 5-9 април ще се проведе и разпоредената от ГДНП акция „Алкохол и неправоспособност”. Основните усилия на пътна и охранителна полиция ще бъде за времето на засиления трафик на 5 и 9 април, когато се очаква интензивен поток от превозни средства.  Особено внимание ще бъде отделено върху местата с висока концентрация на граждани: пешеходни зони, обществени пазари, търговски обекти, гари и автогари. На тези места ще има засилено полицейско присъствие с цел недопускане на посегателства върху собствеността на гражданите. Не оставяйте на лесно достъпни места портфейли, мобилни телефони, таблети поради риск от джебчийски кражби.  Ако по време на празничните дни ще напуснете жилището си за повече време не забравяйте отключени врати, недобре затворени прозорци на тераси, санитарни помещения, неукрепени врати на гаражи и мазета. Старайте се да не разгласявате в социалните мрежи за вашето отсъствие, а нека за него да знаят само най-близките. Предупредете и съседите си за това, за да са бдителни ако чуят съмнителен шум от апартамента ви, съветват от пазарджишката Областна полицейска дирекция.Предупредете възрастните си родители и близки за рисковете от телефонни измами и ги посъветвайте да не предоставят пари и ценности на непознати под какъвто и да е предлог. При необходимост потърсете помощ на Единния европейски номер за спешни повиквания – 112.\n\n \n                    ", "date": "2018.04.03", "title": "90 църкви и манастири проверени за безопасност преди Великден в Пазарджишко"}
{"url": "http://www.monitor.bg/a/view/49726-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%87%D0%B0%D0%BD%D0%B8-%D0%B8%D1%81%D0%BA%D0%B0%D1%82-%D0%BA%D0%BE%D1%80%D0%B5%D0%BA%D1%86%D0%B8%D1%8F-%D0%BD%D0%B0-%D0%90%D0%9C-%D0%A1%D1%82%D1%80%D1%83%D0%BC%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D0%B0%D0%B7%D0%BA%D0%BE%D0%BF%D0%BA%D0%B8/", "text": "\n                    Благоевградчани събраха над 700 подписа с искане за спешна промяна трасето на АМ „Струма“, която е проектирана да премине през древното селище Скаптопара. Археологическите разкопки, които се извършват и в момента са в землищата на селата Покровник и Зелен дол, отстоящи само на няколко километра от областния град на Югозапада. Откритите досега археологически находки са много ценни, открива се цял римски град от IV век с църква, канализация. административни и производствени сгради, твърдят археолози, които работят на терен.\n\n„Вече има издадено разрешение за магистралата. На този обект в момента се извършват разкопки и всичко, което се открива като находки, ще бъде реставрирано и изложено в музеите”, коментира пред бТВ Ивета Колева от АПИ. Трасето на магистралата е определено много отдавна. Това дали да се запазят на място тези ценности или да бъдат преместени е въпрос към Министерството на културата. На този етап е късно да се променя трасето на пътя”, категорична е Колева.\n\nСпоред по-старите благоевградчани за този древен град се знае от 73 години насам, той се е казвал Скаптопара, но въпреки това магистралата е проектирана да минава през същия терен. С подпписката те се обръщат към държавните институции с надеждата, че трасето може спешно да се коригира и древното селище да стане притегателен център за туризъм.\n\nКакто „Телеграф“ писа преди няколко месеца разкопките в местността „Бистраците” между селата Покровник и Зелен дол край Благоевград попадат изцяло в бъдещето трасе на ЛОТ 3.1. от автомагистрала „Струма”. Под римското селище от II-IV век са открити находки и от желязната епоха или хиляда години преди новата ера. Археологът Дойчин Грозданов от Националния археологически институт и музей към Българската академия на науките разказа: „Извършваме предварително археологическо проучване на отдавна познат обект - селище от късно-римската и антична епохи с прилежащ към него некропол. Целта на проучването е да се ограничи площта на обекта, за да се установи каква част от бъдещата магистрала той заема. И така да се проучи целият с пълни археологически проучвания. За момента са открити останки от римски жилища, открит е интересен инвентар от гробовете, стъклени съдчета, балсамари, нож и голямо количество монети. Те са характерни за епохата, която на „първо четене” е от II и края на IV век”, каза Дойчин Грозданов. Според него хубавото е, че са запазени и двете структури, чист археологически късмет е да се проучват заедно и селище, и некропол. Защото дават информация както за ежедневния живот на обитателите на селището, така и за техните задгробни вярвания.\n\nИнтересното в некропола са двата вида погребения - чрез кремация и чрез трупополагане. При първия телата са изгаряни на клада, а след това останките полагани в керамични урни, където продължавали да тлеят до пълното им изгаряне. На две места под селището е разкрит по-стар пласт - от желязната епоха X-VI век и късно-желязната от VI-IV век преди новата ера, в този слой са открити керамични съдове.\n\nАрхеологическият обект се проучва върху много голяма площ и се състои от две части. Първата е над игрището при село Покровник, а втората - терасата над „Бистраците”. Разстоянието между тях е към три километра по права линия.\n\nРУМЕН ЖЕРЕВ\n                    ", "date": "2018.04.03", "title": " Благоевградчани искат корекция на АМ „Струма“ заради разкопки"}
{"url": "http://www.monitor.bg/a/view/63369-%D0%A3%D1%87%D0%B0%D1%82-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%BA%D0%B8-%D0%BD%D0%B0-%D1%8F%D1%81%D0%BB%D0%B8-%D0%B8-%D0%B3%D1%80%D0%B0%D0%B4%D0%B8%D0%BD%D0%B8-%D0%B4%D0%B0-%D1%80%D0%B0%D0%B7%D0%BF%D0%BE%D0%B7%D0%BD%D0%B0%D0%B2%D0%B0%D1%82-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8/", "text": "\n                    Специално обучение как да разпознават потенциални извършители на терористични актове преминаха ръководителите на детски ясли и градини в Стара Загора, които получиха специални инструкции как следва да действат при евентуална критична ситуация в синхрон с плановете за сигурност на общината.\n\nПред педагожките представител на ДАНС разкри специално разработени от експертите на агенцията   различни  профили на терористите и признаците, по които могат да бъдат разпознати.Показани бяха различни типове облекло и бяха коментирани белези на поведение, типично за евентуални носители на джихадистки пояси.\n\nОт сектор „Охранителна полиция“ при ОД на МВР – Старата Загора апелираха за светкавични действия, включително и когато бъдат забелязани ислямистки символи, нарисувани в блокчетата на малчуганите или носени като апликации по връхните им дрехи.Педагожките получиха инструкции по – често да „инспектират“ мобилните апарати на хлапетата с цел запаметени в тях по-особени знаци.\n\nСпецплан  за сигурност и мерки за противодействие на тероризма е разработен в ОД на МВР, в него е направен анализ за\n\nМестоположението; транспортната  достъпност и функционалното  предназначение и капацитет на обектите; средствата  за техническо наблюдение и охрана; наличието  на потенциална опасност, както посещаемостта и пътникопотока .\n\nДадени бяха примери за поведение при откриване на съмнителен пакет или предмет, поведение при заплаха или извършен терористичен акт, при получен сигнал за бомбена заплаха, при извършен терористичен акт и при задържане на хора за заложници.\n                    ", "date": "2018.04.03", "title": "Учат директорки на ясли и градини да разпознават терористи"}
{"url": "http://www.monitor.bg/a/view/72618-%D0%9D%D0%B0%D0%B4-20-%D0%B4%D0%B5%D1%86%D0%B0-%D1%81%D0%B0-%D0%BD%D0%B0-%D0%BB%D0%B5%D0%B3%D0%BB%D0%BE-%D1%81%D0%BB%D0%B5%D0%B4-%D0%B7%D0%B5%D0%BB%D0%B5%D0%BD%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%94%D0%BE%D0%B1%D1%80%D0%B8%D0%BD%D0%B8%D1%89%D0%B5/", "text": "3 от малчуганите са на системи в здравната служба\n                    Повече от 20 деца започнали да повръщат и са прегледани, заради съмнения за натравяне по време на зелено училище в Добринище. Причината за състоянието на учениците все още не е ясна, предаде bTV. Три от децата са на системи в здравната служба в Добринище, а за останалите се полагат грижи в хотела.\nРодителите на част от децата вече пътуват към мястото, за да си ги приберат. Към Добринище тръгват и инспектори. Сигнализирани са Регионалната здравна инспекция и Агенцията по безопасност на храните. \n                    ", "date": "2018.04.03", "title": "Над 20 деца са на легло след зелено училище в Добринище"}
{"url": "http://www.monitor.bg/a/view/30617-%D0%A5%D0%B0%D1%81%D0%BA%D0%BE%D0%B2%D0%BB%D0%B8%D0%B9%D0%BA%D0%B0-%D0%BE%D1%81%D1%8A%D0%B4%D0%B8-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D0%B7%D0%B0-%D1%81%D1%87%D1%83%D0%BF%D0%B2%D0%B0%D0%BD%D0%B5-%D0%BD%D0%B0-%D0%BB%D0%B5%D0%B4%D0%B0/", "text": "\n                    Жена от Хасково осъди общината заради счупване на дясната си ръка след падане на заледена и непочистена улица. Инцидентът е станал на 8-и януари 2017. Тя се придвижвала по тротоара на бул. “България”, след кръстовището на пазара в Хасково в посока към театъра. При опит да пресече булеварда се подхлъзнала и паднала на пътното платно. При падането си тя усетила силна болка в дясната ръка и била в невъзможност да се изправи. Към нея се притичали група ученици, които й помогнали да се изправи. Заради счупването се наложило операция с поставяне на стабилизираща шина. След травмата тя била в болнични в продължение на 6 месеца, като ръката й била напълно обездвижена в период от 50 дни. За два месеца съпругът на ищцата прекъснал работа, за да се грижи за нея. Хасковският районен съд осъжда общината да заплати на В.М.С. 1480 лв. – разходи за извършената операция. Присъжда се и обезщетение от общо 3 300 лева с лихвите за страдания и не имуществени щети. Искат е бил за 10000 лева, но общото обезщетение е 4780 лева. Сумата подлежи на обжалване пред Окръжния съд.\n                    ", "date": "2018.04.03", "title": "Хасковлийка осъди общината за счупване на леда"}
{"url": "http://www.monitor.bg/a/view/16389-%D0%9A%D1%80%D0%B0%D1%81%D0%B8%D0%B2%D0%B8%D1%82%D0%B5-%D0%BC%D0%BE%D0%B7%D0%B0%D0%B9%D0%BA%D0%B8-%D0%BD%D0%B0-%D0%95%D0%BF%D0%B8%D1%81%D0%BA%D0%BE%D0%BF%D1%81%D0%BA%D0%B0%D1%82%D0%B0-%D0%B1%D0%B0%D0%B7%D0%B8%D0%BB%D0%B8%D0%BA%D0%B0-%D0%B2%D0%BB%D0%B8%D0%B7%D0%B0%D1%82-%D0%B2-%D0%AE%D0%9D%D0%95%D0%A1%D0%9A%D0%9E/", "text": "\n                    Кандидатурата на Епископската базилика и римското мозаечно наследство на Филипопол беше включена в Индикативния списък на ЮНЕСКО за значими културни и природни обекти, обявиха от Центъра за световното наследство на ЮНЕСКО в писмо до министъра на културата Боил Банов, съобщиха от община Пловдив.\n\n„Епископската базилика в Пловдив, със запазените в нея мозайки, е уникален паметник, с който България се гордее. Включването ѝ в индикативната листа на ЮНЕСКО е още един щрих към приноса на страната ни и конкретно на Пловдив, един от най-старите градове на континента, в опазването на културното наследство“, каза министърът на културата Боил Банов. По думите му базиликата е сред най-впечатляващите паметниците по българските земи от Римската епоха. По тази причина министерството убедено подкрепи инициативата на Община Пловдив и Фондация „Америка за България“ за включването ѝ в Списъка на световното културно и природно наследство на ЮНЕСКО. „Благодарим за съдействието и подкрепата в изпълнението на Конвенцията за опазване на световното културно и природно наследство“, пише директорът на Центъра за световното наследство, г-жа Мехтилд Рослер.\n\n„За Фондация „Америка за България“ е привилегия да подкрепи връщането към живот на  Епископската базилика и мозаечните шедьоври на Филипопол, защото вярваме, че са важна част, не само от българското, но и от световното културно наследство“, каза президентът на Фондацията Нанси Шилър. Кметът на Пловдив Иван Тотев подчерта, че новината е важна не само за Пловдив, но и за България.\n\n„Включването на Базиликата става факт по време на първото председателство на България на Съвета на Европейския съюз и Европейската година на културното наследство и така доказва, че обединяващи за Европа са културата, образованието и общите ни ценности“, каза българският посланик във Франция, Ангел Чолаков.\n                    ", "date": "2018.04.03", "title": "Красивите мозайки на Епископската базилика влизат в ЮНЕСКО"}
{"url": "http://www.monitor.bg/a/view/2427-%D0%A0%D0%B0%D0%B7%D0%BF%D1%80%D0%BE%D0%B4%D0%B0%D0%B2%D0%B0%D1%82-%D1%81%D0%B5%D1%80%D0%B3%D0%B8%D0%B8%D1%82%D0%B5-%D0%BD%D0%B0-%D0%93%D1%80%D0%B0%D1%84-%D0%98%D0%B3%D0%BD%D0%B0%D1%82%D0%B8%D0%B5%D0%B2/", "text": "\n                    Сергиите от пазара за зеленчуци на ул. „Граф Игнатиев“ в София ще бъдат разпродадени. Столичният общински съвет ще гласува в четвъртък предложението на дружеството „Пазари Запад“, което е собственик на сергиите, да бъдат пуснати на търг навесите и масите от пазара. Причината за продажбата на съоръженията е предстоящият ремонт на улицата. След приключването на ремонта ще има сергии за зеленчуци, но те ще бъдат по-малко и от страна на сградите, а не както досега - пред църквата „Свети Седмочисленици“. Началните цени, които ще бъдат обявени за продажбата на 20 навеса и 34 маси са между 177 и 740 лв. Ремонтът на „Графа“ се очаква да започне в началото на летния сезон. Предвижда се подмяна на настилките, засаждане на дървета, пускане на фонтана и нови модерни места за продажба на книги на „Славейков“. Кметът на София Йорданка Фандъкова нееднократно е заявявала, че категорично държи на ежедневната продажба на книги на площада. За изцяло ново трамвайно трасе по „Граф Игнатиев“, което ще бъде изпълнено и по нова технология пък са предвидени 6,3 млн. лв.\n\nПрез лятото ще продължи и реконструкцията на бул. „Тодор Каблешков“. С нов облик ще се сдобие и бул. „Скобелев“. Ще започна и първия етап от изграждането на Източната тангента от бул. „Ботевградско шосе“.\n                    ", "date": "2018.04.03", "title": "Разпродават сергиите на „Граф Игнатиев“ "}
{"url": "http://www.monitor.bg/a/view/47621-%D0%9A%D0%BC%D0%B5%D1%82%D1%81%D1%82%D0%B2%D0%BE-%D1%81%D1%8A%D0%B1%D1%80%D0%B0-%D1%80%D0%B5%D0%BA%D0%BE%D1%80%D0%B4%D0%BD%D0%BE-%D0%BC%D0%BD%D0%BE%D0%B3%D0%BE-%D0%BA%D0%B0%D0%BF%D0%B0%D1%87%D0%BA%D0%B8-%D0%B8%D1%81%D0%BA%D0%B0%D1%82-3%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5-%D0%B4%D0%B0-%D0%BF%D1%80%D0%BE%D0%B3%D0%BB%D0%B5%D0%B4%D0%BD%D0%B5/", "text": "\n                    Район “Северен” подобри своя рекорд по предадено еднократно количество пластмасови капачки. След като миналата година месец март предадоха 420 кг,  то сега, само за 3 месеца , благодарение на инициативността на пловдивчани,  районното кметство събраха рекордните 480 кг. С нарастваща масовост в района се осъществява инициативата за събиране на пластмасови капачки, средствата от преработването на които се влагат в общественозначими каузи. Отзивчивостта на хората в края на миналата година зарадва обитателите от Център за настаняване от семеен тип за деца с увреждания към КСУ “Олга Скобелева”.\n\nТази година кметът Ралев и Кирил Гаров – лицето на неправителствената организация “Here2Help”, решиха да насочат дарителския си жест към тригодишната Лилия Козарева, за която в момента тече кампания под надслов “Доброто Продължава”, организирана от ДГ “Дъга” към Район “Северен”. Лилия, която е едва на 3 години, страда от „ретинопатия на недоносеното” и след прекарани няколко оперативни интервенции продължава да се нуждае от специализирано лечение на зрението.\n\n            “Нека помогнем на Лили да възстанови зрението си! Събраните средства от пластмасовите капачки  едва ли ще бъдат достатъчни, но с общи усилия, можем да помогнем на това невръстно детенце да има по-добро бъдеще!”, призовава инж. Ралев. \n\n \n                    ", "date": "2018.04.03", "title": "Кметство събра рекордно много капачки, искат 3-годишно дете да прогледне"}
{"url": "http://www.monitor.bg/a/view/61677-%D0%93%D0%BE%D1%80%D0%B0%D0%BD%D0%BE%D0%B2-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D1%8F%D0%BC%D0%B0-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0-%D0%B2-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%A7%D0%95%D0%97/", "text": "\n                    \"Българската държава няма намерение, по какъвто и да било начин да участва в придобиването, частично или изцяло, в стартиралата и неприключила сделка за собствеността на активите на ЧЕЗ в България\". Това заяви финансовият министър Владислав Горанов пред членовете на временната парламентарна комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България.\n                    ", "date": "2018.04.03", "title": "Горанов: Държавата няма да участва в сделката за ЧЕЗ"}
{"url": "http://www.monitor.bg/a/view/80123-%D0%A0%D0%BE%D0%BC%D0%B8-%D0%B8-%D1%81%D1%82%D1%83%D0%B4%D0%B5%D0%BD%D1%82%D0%B8-%D0%B8%D1%81%D0%BA%D0%B0%D1%82-%D0%BF%D0%BE-250-%D0%BB%D0%B2-%D0%B7%D0%B0-%D1%81%D0%B0%D0%BA%D1%87%D0%B5-%D0%BA%D1%80%D1%8A%D0%B2/", "text": "\n                     \n\nПо 250 лв за сакче кръв искат  мургави „донори“ и студенти от Тракийския университет за по-рядко срещаните групи от безценната течност. Офертата се предлага „на ухо“, при по-големи количества е възможна отстъпка от десетачка. За по-често срещаните групи цената е твърда : 120 лв за сакчето. Клиенти не липсват, само за пет минути във вторник преди обяд репортер на вестника стана свидетел как трима души се „спазариха“ , подгонени от нуждата.От центъра по трансфузионна хематология отказаха какъвто и да е коментар, те се интересували единствено от доброволността на кръводаряването и здравето на дарителите.\n\nОбикновената практика е подлежащ на планирана операция да влиза в болницата с бележка от центъра за осигурена кръв, твърдят препатили данъкоплатци, които все по-често отправят апели през социалните мрежи за помощ.\n                    ", "date": "2018.04.03", "title": "Роми и студенти  искат по 250 лв за сакче кръв  "}
{"url": "http://www.monitor.bg/a/view/11237-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%92%D0%B0%D1%80%D0%BD%D0%B0-%D1%89%D0%B5-%D1%82%D1%8A%D1%80%D1%81%D0%B8-%D1%80%D0%B5%D1%88%D0%B5%D0%BD%D0%B8%D0%B5-%D0%B7%D0%B0-%D0%BD%D0%B0%D0%B9%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D1%81%D0%B2%D0%BB%D0%B0%D1%87%D0%B8%D1%89%D0%B5-%D0%BA%D1%80%D0%B0%D0%B9-%D0%97%D0%BB%D0%B0%D1%82%D0%BD%D0%B8%D1%82%D0%B5/", "text": "\n                    Община Варна ще търси финансиране за възстановяване на Панорамния път Варна – Златни пясъци, в участъка на свлачището „Трифон Зарезан“. На свое заседание Общинският съвет реши да възложи на кмета Иван Портних да направи всичко необходимо за осигуряването на средства за проучване, проектиране и укрепване на пътя, който вече много години е затворен и създава пречки за туристическите инициативи. От дебата в местния парламент стана ясно, че за решаването на проблема, довел до пропадането на Панорамния път Варна – Златни пясъци през 1996 г., вече има изготвен проект, който е одобрен на държавно ниво. От изказванията на съветниците стана ясно, че основната надежда отново е в правителството на Борисов, което през последните години щедро отпуска средства за инфраструктурата на Варна. През 2014 година са отпуснати 16 млн. лв. за проектиране на укрепването и на възстановяването на Панорамния път. Проектът предвижда изграждането на естакада с дължина около 200 метра, в зависимост от резултатите на инженеринговото проучване. Тази естакада ще бъде фундирана на дълбоко залягащи пилоти и щлицови стени, по която ще преминава двулентово пътно платно и велоалея. Проектът включва също пешеходна алея и панорамна площадка в централната част на пътя.\n\nСвлачището „Трифон Зарезан“ е активно и геоложките условия непрекъснато се променят с времето. Затова е важно, когато се осигури финансирането, да се пристъпи към бързо изпълнение. Но поради скъпата инвестиция, повишената сложност на съоръжението, специфичната и усложнена геоложка среда, ще бъде необходимо технологично време за осъществяване на всички дейности – от старта с изготвянето на цялата документация до пускането на пътя в експлоатация. С реализацията на проекта обаче негативното действие на свлачищните процеси ще бъде елиминирано и ще бъде възстановен международният път Е- 87 Варна - Констанца. Друг очакван положителен ефект е обновяването на инфраструктурата в района, обслужваща около 3 000 домакинства, както и много чужди гости и туристи.\n                    ", "date": "2018.04.03", "title": "Кметът на Варна ще търси решение за най-голямото свлачище край Златните "}
{"url": "http://www.monitor.bg/a/view/63512-%D0%A2%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B1%D0%B0%D0%B2%D1%8F%D1%82-%D0%BF%D0%BE%D0%BB%D0%B5%D1%82%D0%B8%D1%82%D0%B8-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    Технически неизправности бавят половината полети в Европа. Това предаде \"Франс прес\". От летище \"София\" съобщиха, че са получили информация от ЕВРОКОНТРОЛ за техническа неизправност в навигационните съоръжения от централата на организацията в Брюксел. Това може да доведе до затруднения и забавяния на полетите днес. \n\nОчаква се в цяла Европа да има закъснения в часа на излитанията и кацанията на самолети. До 23 часа се очакват нередности в разписанията. От летището в София съветват пътниците да следят полетното разписание на интернет страницата на летището.\n                    ", "date": "2018.04.03", "title": "Технически проблеми бавят полетите в Европа"}
{"url": "http://www.monitor.bg/a/view/87036-10-%D1%87%D0%B0%D1%81%D1%82%D0%BD%D0%B8-%D1%8F%D1%81%D0%BB%D0%B8-%D0%BD%D0%BE%D1%81%D1%8F%D1%82-%D1%82%D0%BE%D1%87%D0%BA%D0%B0-%D0%B7%D0%B0-%D0%BF%D1%80%D0%B8%D0%B5%D0%BC%D0%B0-%D0%B2-%D0%B4%D0%B5%D1%82%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0/", "text": "\n                    10 са лицензираните частни ясли на територията на София които ще могат да донесат допълнителна точка при кандидатстването за детска градина. Както „Монитор“ вече писа, според наредбата за прием в общинските детски градини и в подготвителни групи в общинските училища дете, което посещава общинска, частна лицензирана или държавна самостоятелна детска ясла на територията на Столична община най-малко 6 месеца преди записване, получава по една точка. В списъка на частните лицензирани заведения попадат: Частна детска ясла на ул. „Българска легия“ № 17Б, стопанисвана от Частна детска градина „Приятелска къща“ЕООД и Детска ясла „506 хлапета“, които се намират в район „Витоша“. На територия на район „Искър“ е Частна детска ясла, която се помещава в ж.к. „Дружба“, бл. 286. вх. Г и се стопанисва от фирма ЕТ „Перла-88“. В район „Красно село“ точка носи детска ясла на ул. „Дечко Йорданов“ № 60, за която се грижи фирма ЕТ „АДИ- Адриана Меродиева“. Към район „Люлин“ влиза Частната детска ясла на ж.к. „Люлин -9“, ул.“400“ № 22, стопанисвана от Частна детска градина „Гълъбче“ ЕООД. В район „Младост“ попадат 2 Частни ясли от ж.к. „Младост -4“ – в бл.460А, вх 5 и на ул. „Д-р Ат. Масков“ блок 459, вх. 1. В територията на район „Подуене“ се Частна детска ясла „Мечта“. В район „Триадица“ също има ясли - „Слънчо“ и тази на ул. „Златка врата“ № 4. В списъка попада Детска ясла „Вихрогон“ в район „Възраждане“, която обаче не функционира през 2017 и 2018г. .\n                    ", "date": "2018.04.03", "title": "10 частни ясли носят точка за приема в детска градина "}
{"url": "http://www.monitor.bg/a/view/8938-%D0%A9%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%B1%D0%B0%D0%BD%D0%BA%D0%B5%D1%80%D0%B0-%D0%B1%D0%B5%D0%B3%D0%BB%D0%B5%D1%86-%D1%81%D0%B5-%D0%B6%D0%B0%D0%BB%D0%B2%D0%B0-%D0%BE%D1%82-%D1%88%D1%83%D1%80%D0%BE%D0%B1%D0%B0%D0%B4%D0%B6%D0%B0%D0%BD%D0%B0%D1%89%D0%B8%D0%BD%D0%B0/", "text": "\n                    \n\n\n \n\nЩерката на банкера беглец Цветан Василев показа, че наглостта в семейството е безгранична колкото алчността. Скрита в сръбските трънки, Радосвета Василева, която е обвинена за пране на пари у нас и е с европейска заповед за арест, тъй като избяга от българското правосъдие по примера на баща си и майка си Антоанета, пусна в мрежите видеобръщение на тема „Защо младите българи масово емигрират“. В него тя услужливо пропуска да спомене, че нейната причина е пълният отказ да отговаря за престъпленията, които е правила заедно с баща си, подсъдим за източването на милиарди от КТБ, като се представя за „социален активист“. След което, под това прикритие отрочето на олигархията в продължение на 6 минути изкарва данни срещу страната ни, голяма част от тях от манипулирани рейтинги като този на Трансперънси интернешънъл, чиято партньорска организация в България се оглавява от Огнян Минчев, и се жалва от „шуробаджанащина“ и „неуважение към частната собственост“ у нас. „В България е по-важно кого познаваш, а не каква ти е квалификацията“, е само едно от твърденията на щерката на Цветан Василев, за която се знае, че\n\n\n\nа мейли, изтекли преди няколко месеца, показаха, че е карала директори в трезора да наказват служители заради неспазване на заповедите й, а на изпълнителните директори на банката е нареждала с думите: „Заплатите ги плаща баща ми, той преценява. Всичко е делегирал на мен и на Любо“. Както можем да се досетим в поста не става и дума нито за мейлите, нито за факта, че самата Василева, която иначе напоително рути образователната система в страната, е получила престижно образование навън благодарение на стотиците милиони, откраднати от баща й. И в момента продължава да се издържа зад граница пак благодарение на тях.\n\nВъпреки пълния абсурд на ситуацията и очевидната амнезия на Василева-младша за собствените си действия, престъпленията на фамилията си и\n\n\n\nобръщението беше безкритично препечатано от един от рупорите на Фабриката за фалшиви новини на олигархията – сайта на подсъдимия за укриване на данъци за десетки милиони фармацевтичен бос Огнян Донев - „Клуб З“. Веднага след излизането на статията пък Василева я ришерна в Туитър, като така затвори кръга на поредната фалшива новина, сътворена от задкулисието у нас – олигарсите Цветан Василев, Иво Прокопиев, Огнян Донев и Сашо Дончев и медиите и пионките им от Фабриката им за фалшиви новини.\n\nБърз поглед на туитър акаунта на Младша впрочем показва, че тя явно се подготвя за сериозно\n\n\n\nзащото през последната седмица е била изключително активна в социалните мрежи, спамейки де що институционални чуждестранни акаунти е намерила с лъжливите истории на баща си за това, че КТБ не била източена, а била „жертва на корпоративен рейд“ - измислица, опровергана от абсолютно всички специалисти, имали досег до случая, в това число и от разследващия екип на „АликсПартнър“. В доклада си фирмата, която бе наета да проследи източените милиарди, бе категорична, че парите са откраднати през схеми, сътворени от Цветан Василев, както и че банката е била буквално изтърбушена при избухването на скандала. Въпреки това,\n\n\n\nтя е разпратила своя по-стара статия до туитър акаунтите на американския президент Доналд Тръмп, Иванка Тръмп, Държавния департамент и Финансовото министерство на САЩ, както и основните национални всекидневници във Франция, Великобритания и Съединените щати\n\nс коментара, че „срамната руска практика за престъпен корпоративен рейд беше изнесена в ЕС през България“. Както можем да се досетим нито в поста, нито в статията има и думичка не само за доклада на „АликсПартнърс“, но и за факта, че именно\n\n\n\nс чийто ортаци Пиер Луврие, Николай Малинов и Дмитрий Косарев пробва на няколко пъти да открадне част от най-ценните активи на фалираната КТБ. Младша обаче далеч не се спира дотук с лъжите си. В други няколко поста, разпратени до британския посланик у нас Ема Хопкинс, външния министър на Великобритания Борис Джонсън и министър-председателя на Великобритания Тереза Мей, тя критикува Хопкинс, че е пуснала своя статия в ежедневник, който бил „контролиран“ от депутата и наш издател Делян Пеевски. Макар въпросният вестник да няма нищо общо с издателя ни и това да е видно от всички официални регистри, тя използва случая, за да преповтори старите лъжливи опорки, опровергавани десетки пъти, че Пеевски имал монопол над медийния пазар и разпространението на вестници.\n\n \n\n \n\n \n\n\n \n                    ", "date": "2018.04.03", "title": "Щерката на банкера беглец се жалва от шуробаджанащина"}
{"url": "http://www.monitor.bg/a/view/13406-%D0%90%D1%80%D0%BC%D0%B0%D0%BD-%D0%BC%D0%B0%D1%85%D0%B0%D0%BB%D0%B0%D1%82%D0%B0-%D1%81%D0%BF%D0%B8%D1%80%D0%B0%D1%82-%D0%B4%D0%B5%D1%86%D0%B0%D1%82%D0%B0-%D0%BE%D1%82-%D1%83%D1%87%D0%B8%D0%BB%D0%B8%D1%89%D0%B5-%D0%B8%D1%81%D0%BA%D0%B0%D1%82-%D1%81%D0%B8-%D1%82%D1%83%D0%BD%D0%B5%D0%BB%D0%B0/", "text": "Кметството на два пъти запушвало, но живеещите отново разчиствали, предупредили ги с полиция\n                    \nЖивеещите в Арман махалата в Пловдив плашат с бунт заради дупка в къща. Проходът според тях бил навремето улица „Розова долина”, но кадастралният план бил променен и улицата покрай незаконно построените им къщи изчезнала. Вместо това те прокопали тунел в една от къщите, през който и млади, и стари се промушват, за да минат напряко към училището или към близкия хипермаркет.\n\n\n\n„Искаме си тунела, иначе спираме децата за една седмица от училище. След ваканцията няма да ги пуснем. Аз имам четири дъщери, две от които са ученички. Малките водя на градина. През зимата знаете ли какъв вятър фири, като минаваме покрай високите блокове, за да ги заведа на училище”, се ядосва Георги Йорданов. По думите му този проход в къщата бил откакто той се помнел. Вече 47 години.\n\n\n\nПреди години там имало уличка, която излизала право на училището, но след като от общината променили кадастъра на квартала, всичко това станало незаконно.\n\n\n\nЖивеещите в Арман махалата твърдят, че си плащат данъците, като спестяват факта, че всички къщи са им незаконно построени. Проходът в къщата бил запушван на два пъти от районното кметство и отново отпушван от живеещите в махалата. Първият път те хванали млади момчета, дали им по лев – два и те разчистили тунела. Вторият път, за да не направят същото, били предупредени с полиция да не пипат запушения проход. „Две деца и възрастна жена паднаха тук и си счупиха краката. Това са един тон камъни, които сложиха в тунела, няма как да ги махнем, а и полицаи пратиха да ни предупредят”, недоволстват хората. „Краката ми са подути и не мога да заобикалям покрай високите блокове, а с тези техни запушвания вече и оттук не мога да минавам”, казва 65-годишната Мария Асенова, която показва надутите си крака. В това време Ангелина Танева се опитва да мине през тунела, носейки на гръб малкия си син. „Ако сега падна тук с детето, кой ще е виновен?”, пита младата майка. От районното кметство в „Северен”, на чиято територия е Арман махалата, са категорични, че тунелът е незаконен, създава опасност за хората и не трябва да го има.\n\n\n\n \n\n\n \n                    ", "date": "2018.04.03", "title": "Арман махалата спират децата от училище, искат си тунела"}
