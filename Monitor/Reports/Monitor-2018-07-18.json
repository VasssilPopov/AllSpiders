{"url": "https://www.monitor.bg/bg/a/view/starci-iztegliha-40-000-evro-ot-banka-zaradi-alo-izmamnici-105815", "text": "Възрастна семейна двойка от Стара Загора подари 40 000 евро на ало-мошеници, които ги „закопчаха“ по станалата вече класическа схема „МВР търси подкрепата ви, за да хване опасни бандити“. Жалбата на 82-годишния съпруг и 78-годишната му половинка е приета на 16 юли в старозагорската областна дирекция. Старците разказали че по обяд на 10 юли са били потърсени на домашния си телефон от „високопоставен служител на полицията“, който обяснил, че от МВР молят за тяхното дискретно съдействие при акция за задържането на измамник-чужденец. Мнимият „старши комисар“ дал да се разбере, че не трябва да споделят с никого получената информация уж заради „теч“ и замесването на високопоставени криминалисти в измамната схема. На два пъти бабата и дядото са теглили от спестяванията си в търговска банка и са разнасяли пачките с банкноти до местата, където са ги оставяли. На банковите гишета те обяснявали, че теглят парите, за да помогнат на внука, си който си купувал апартамент. Към МВР се обърнали едва на петия ден след като не издържали на напрежението и разказали за „заверата“ на съсед-полицай. В момента съпругът е под лекарско наблюдение защото получил сърдечен пристъп, когато разбрал за измамата. От ОД на МВР – Стара Загора лаконично съобщиха, че е образувано поредното досъдебно производство по член 209 от НК за измама, от началото на годините броят на постъпилите аналогични жалби надхвърля 50. Сред ожалилите се има и 45-годишна жена, която на 21 ноември м.г. на два пъти метна от терасата си 40 000 лв. На 8 май т.г. бе направен опит да бъде измамена и кметицата на село Кирилово Станимира Маринова, от която „полицаите“ поискали 30 бона, но тя се усетила и веднага подала сигнал на телефон 112. На пръсти се броят задържаните и вече осъдени ало-мошеници, последният засега застанал пред Темида е „муле“, спипано три години след измамата с 1 500 лв. Подсъдимият се „разкая“ и се размина с условна 10-месечна присъда. По груби сметки само през последните 7 месеца от територията на Старозагорска област телефонните мошеници са прибрали над 250 000 лв в пари и ценности.  ", "date": "2018.07.18", "title": "Старци подариха 40 000 евро на ало-измамници"}
{"url": "https://www.monitor.bg/bg/a/view/globi-na-hartija-105801", "text": "Наредба №1 на Столичната община е може би най-промененият документ в местната управа. Това е нормално, защото градът е жив организъм. Той „расте и не старее“, но пък непрекъснато се модифицира. Затова и наредбата за опазване на обществения ред е претъпяла шест поправки от 1994 г. насам, като преди десетина години й беше направена „пълна промяна“. Последните дебати по новия вариант на наредбата течаха допреди месец. Гражданите изпратиха над 100 становища с предложения и критики. Съветниците ще гласуват наредбата в края на юли. В нея са заложени основните правила, с които трябва да се съобразяват членовете на една общност, каквито сме всички жители на столицата. Вдигането на шум в часовете за почивка, паленето на огън на открито, къпането във фонтаните, пускането на фойерверки и всякакви подобни постъпки, които могат да пречат на околните, са забранени. Забранени, но на хартия. Май това е и най-големият проблем. Забраните звучат ясно и категорично. Приемат се добре от голяма част от хората, защото гарантират спокойствието им. Обаче до голяма степен си остават на хартия. Това е така, защото и глобите остават на хартия. Единствените актове, парите от които със сигурност вече влизат в общинската хазна, са от гратисчии и от собственици на кучета, които не спазват правилата за извеждане на домашния любимец. Колко обаче от последните са били глобени за това, че не са почистили след четириногото? В този ред на мисли, доста екзотично е намерението на столичните съветници да въведат глоба, както за досадниците, които мият стъклата на автомобилите по кръстовищата, така и за шофьорите, които са склонни да им дават пари за услугата. Принципно миячите, които пълзят покрай спрелите на светофара коли, са сериозна предпоставка за предизвикване на катастрофа или най-малкото на създаване на ситуация за пътно произшествие. Но колко от тях ще платят реално глоба, дори и тя да е минимална? Шофьорите наистина могат да бъдат санкционирани, но пък повечето от тях не дават пари за „услугата“, а на всичкото отгоре им се налага да си затварят прозорците. Иначе, не е лошо да се махнат тези хора от пътното платно, както и другите, които изпълняват някакви акробатични номера на най-оживените кръстовища. Докато не се реши уравнението – санкция – плащане – спазване на реда, само ще си говорим за това как в „белите държави“ те глобяват за хвърлен на улицата фас. А между другото, в Хонконг санкционирали с 1000 $ за дъвчене на дъвка, разказаха върнали се оттам. Въпрос на принципи.                                              ", "date": "2018.07.18", "title": "Глоби на хартия"}
{"url": "https://www.monitor.bg/bg/a/view/tanciorkata-gabriela-jali-v-strasburg-aresta-si-105736", "text": "Танцьорката Габриела Медарова от Пловдив може да се отнесе към съда в Страсбург заради удължения си престой в ареста. Законовият срок на задържането й е изтекъл на 14 юли и заради забавянето адвокатът й Орлин Търновалийски обмисля да сезира съда в Страсбург. 21-годишното момиче стана медийно известно този април, когато пияна и дрогирана помля с джипа на приятеля си 11 паркирани коли в кв. „Кючук Париж”. Месец по-късно тя удари с юмрук в лицето непознато момиче в тоалетните на нощен клуб и бе арестувана отново. Пред Агенция Монитор той уточни, че е входирал в районната прокуратура в Пловдив искане за освобождаването на Габриела още на 11 юли. „В член 65, ал. 2 от НПК пише, че когато в досъдебното производство защитник или обвиняем пусне искане за изменение на мярката за неотклонение, прокурорът, цитирам – „е длъжен незабавно”, да изпрати делото в съда. Молбата ми е входирана в прокуратурата на 11 юли и мога да го докажа. Днес е 18 юли. Осем дни забавяне, защото 11-ти се брои. Това са разбиранията на прокуратурата за длъжно и незабавно да изпълнят искането. И питам – Кой не изпълнява закона?”, бе категоричен адвокат Търновалийски. Той уточни, че иска първо Габриела да излезе от ареста преди да предприема каквото и да било друго. „Мисля да сезирам някои институции, но ще си помисля. Най-вероятно ще е съдът в Страсбург, но нека първо тя да излезе от ареста”, каза адвокат Търновалийски. От районната прокуратура в Пловдив уточниха, че делото е изпратено по куриер още на 17 юли в съда, съобщи районният прокурор Чавдар Грошев. Той бе категоричен, че държавното обвинение спазва закона и че досъдебното производство е в срок. Проверка на Агенция Монитор в Съдебната палата установи, че към 10,30 часа на 18 юли в деловодството на районния съд не е постъпвало искане от прокуратурата за промяна на мярката за неотклонение на Габриела Медарова. В следобедните часове на 18 юли искането за промяна на мярката на танцьорката все пак е било внесено в районния съд, съобщи адвокат Орлин Търновалийски. Мярката за неотклонение на  Габриела Медарова ще бъде разгледана от съда този петък, уточни той.", "date": "2018.07.18", "title": "Танцьорката Габриела жали в Страсбург ареста си"}
{"url": "https://www.monitor.bg/bg/a/view/pochetoha-jertvite-na-atentata-v-sarafovo-s-vyzpomenatelna-ceremonija-105812", "text": "\"Вярваме в правосъдната система на България, а също и че извършителите от Хизбула ще получат заслуженото наказание. Все още не е открит лек срещу омразата и фанатизма, нужно е да сме единни. Израел и България ежедневно демонстрират това\", каза посланикът на държавата Израел у нас, н.пр. Ирит Лилиан, по време на възпоменателната церемония на летище Бургас, в памет на жертвите, загинали в кървавия атентат на този ден преди 6 години.  Церемонията започна точно в 17,23 - часът, в който терорист взриви с бомба автобус, пълен с израелски туристи. Петима от тях и българският шофьор Мустафа Кьосов загинаха в експлозията.  В памет за загиналите израелци, равин отслужи религиозен ритуал в присъствие на близките им. Над 30 роднини на жертвите присъстваха на възпоменателната церемония на летището. Пред мемориала, издигнат в памет на жертвите бяха запалени свещи и положени венци и цветя. Венец изпрати и Главният прокурор на България Сотир Цацаров. На церемонията присъстваха Главният секретар на МВР Младен Маринов, председателят на ГЕРБ Цветан Цветанов, зам.-министъра на МВР Стефан Балабанов, областният управител на Бургас Вълчо Чолаков, представители на дипломатическия корпус и депутати.  Цялата церемония протече при засилени мерки за сигурност, а снайперисти бдяха от покривите на терминала. Точно в 17.23 часа, присъстващите сведоха глави, а близките на жертвите се върнаха към кървавите събития от 18-ти юли 2012 година. Тогава камикадзе взриви раница-бомба в багажното отделение на автобус с израелски туристи, пристигнали от Тел Авив. Загинаха петима израелци и българския шофьор, а 35 бяха ранени.  \"За мен е много трудно да забравя какво се случи тогава, тъй като бях свидетел. Пристигнах с екипите, за да оказваме помощ на пострадалите. Ние сме обект на непрекъснати терористични атаки и нашата болка е за всички жертви. Процесът срещу терористите продължава, призоваваме правосъдието да възтържествува. Лицата - дали самостоятелно или като пратеници на терористична организация, никога няма да получат прошка\", каза  посланикът на Израел.  Роднините на загиналите в атентата израелски туристи призоваха българския съд да  приложи закона в цялата му строгост срещу Хизбула.  \"Никаква кауза не може да оправдае убийството, а битката за доброто трябва да се води на всички фронтове\", написа президента Румен Радев в съболезнователен адрес до близките на загиналите. Зам.-министърът на МВР Стефан Балабанов се обърна към присъстващите с думите: \"Никакви думи на съпричастност няма да върнат щастието във вашите очи. Лицето на терора няма граници, цвят и милост. На тази дата преди 6 години МВР и всички служби за сигурност преминаха в друг етап на действие с нашите приятели от Израел и рано или късно извършителите ще бъдат намерени\".   ", "date": "2018.07.18", "title": "Почетоха жертвите на атентата в Сарафово с възпоменателна церемония"}
{"url": "https://www.monitor.bg/bg/a/view/bylgari-gorjat-s-po-milion-za-ekskurzii-ot-sajtove-kloningi-105813", "text": "Българи горят с по около един милион лева годишно от сайтове, които са копия на официални страници на хотели, туристически агенции и посредници при запазвания на стаи и апартаменти. Това съобщиха за „Монитор“ разследващи, които работели по стотици сигнали за измамени, които са дали близо 1 млн. лева за 12 месеца и така не са получили услугите, за които са платили. Последният случай е едва от преди седмица, когато младо момче музикант запазило апартамент в Брюксел, за който платило 800 евро. Парите били преведени по банков път по посочена от посредника сметка. 19-годишният младеж трябвало да замине на майсторски курс в европейската столица, където да усъвършенства уменията си по свирене на виолончело. То си харесало евтин апартамент в Брюксел и се свързало с посредника. Той му посочил сметка, изпратил му снимки и дори електронен договор. Парите били преведени, а ден по-късно се оказало, че фирмата е полска, а активният до преди 24 часа сайт вече не съществува. Пострадалият подал сигнал до отдела по киберпрестъпления в ГДБОП, откъдето веднага започнали работа. Оказало се, че просто страницата, която предлагала апартамента, била копие на истинска такава, а апартаментът дори не се предлагал под наем.  Това обаче не е и единственият случай. Много българи се подлъгвали по подобни оферти, а общата сума, която само за година се натрупвала от подобни трансакции, била около 1 млн. лева.  ", "date": "2018.07.18", "title": "Българи горят с по милион за екскурзии от сайтове клонинги "}
{"url": "https://www.monitor.bg/bg/a/view/borisov-stari-chengeta-ni-klatjat-s-akcija-prechupvane-obzor-105809", "text": "Стари ченгета клатят управлението и водят акция „Пречупване“ срещу ГЕРБ. Това обяви премиерът Бойко Борисов. Той присъства на церемония в сряда вечерта по връчване на наградите „Икономика на светло“ на Асоциацията на индустриалния капитал в България. „Искам да ви уверя, че полагаме огромни усилия и боят по контрабандата не само няма да спре, но виждате издиханията им и яростната агресия с жълти, лъжливи, всякакви новини. Изобщо няма да им се дадем“, зарече се той, след което  „Както е казал в „Братя Карамазови“: Неговата ли шуба бяха откраднали, или той беше откраднал шубата?! Имаше нещо за този човек. Ама не е едно и също това“. Премиерът придружи изказването си и с данните, дадени от АИКБ, че в резултат на усилията на кабинета му икономиката е изсветляла с 10%. В същото време по думите му при мандатите на социалистите сивият сектор скачал, като Борисов подчерта: „Ако БСП се върне на власт, контрабандата и сивата икономика ще се увеличат отново“. По думите му АИКБ е негов политически опонент и затова данните могат да се смятат за напълно достоверни, а председателя на организацията Васил Велев нарече „стар комсомолец“. Ехото от думите на Борисов продължи и вчера, а като доказателство, че политически интереси се опитват да яхнат недоволните в страната, вчера обявеният като хепънинг за разливане на мляко на жълтите павета протест на фермерите, чиито животни трябва да бъдат умъртвени се Протестът започна с неколкостотин фермери от цялата страна, които разляха мляко и гориха вълна на жълтите павета. Към редиците им обаче се присъединиха всевъзможни представители на партии, НПО-та и просто граждани, които искат нечии оставки по най-различни причини. Изплуваха лица като контрапротестиращата от преди години Нина Гергова, винаги протестиращия Йоло Денев, соцлидера Корнелия Нинова, Захаринка Истаткова от БОЕЦ, представители на Войнишки съюз \"Васил Левски\", майки на деца с увреждания, работници от затворен завод и дори събирачи на подписи срещу влизането в еврозоната. Група криминално изглеждащи мъже организираха сблъсъци с полицията, а роми танцуваха кючек.", "date": "2018.07.18", "title": "Борисов: Стари ченгета ни клатят с акция „Пречупване“ (ОБЗОР)"}
{"url": "https://www.monitor.bg/bg/a/view/dido-ot-d2-se-kaljava-vyv-fermata-105764", "text": "Да запретне ръкави за изграждането на дървени постройки и отглеждането на домашни плодове и зеленчуци – с това ще се заеме вокалистът на D2 Деян Каменов-Дидо от тази есен. Новите занимания на певеца, когото по-паметливите зрители помнят още от участието му в риалитито Star Academy през 2005 г., не предвещава рязък завой в начина му на живот, а са част от предстоящия четвърти сезон на „Фермата“, научи „Монитор“. Изпълнителят на „Тук и сега“ е сред първите знаменитости, чието име се спряга за участие в предаването, възраждащо българските традиции и обичаи. Очакванията са, че във формата ще влязат поне още трима представители на родния шоубизнес, които ще загърбят суетата в полза на селския живот. Сред козовете, с които Каменов ще се опита да спечели останалите участници, несъмнено са уменията му в кухнята, като певецът неведнъж е споделял, че обича да се глези с любопитни вегетариански ястия. Дидо не хапва месо от поне седем години, като променя хранителните си навици с цел намаляване на агресията. обясни преди време Дидо, за когото каляването на „Фермата“ идва след успешен актьорски дебют в уебсериала „Килерът“. В продукцията, чиито епизоди феновете могат да гледат във Vbox7, певецът се превъплъщава в мрачен хижар – персонаж, който по думите му, коренно се различава от него самия. казва вокалистът на D2. Междувременно кастингите за четвъртия сезон на „Фермата“ преминаха при изключителен интерес, като над 13 хиляди души пробваха късмета си за участие във формата. Сред тях се отличават множеството емигранти, които искат да засвидетелстват любовта си към родината именно като се включат в предаването. анонсират от екипа на „Фермата“.", "date": "2018.07.18", "title": "Дидо от D2 се калява във „Фермата“"}
{"url": "https://www.monitor.bg/bg/a/view/kmetyt-na-pomorie-dade-na-cacarov-aferata-ot-reketa-na-bivol-105805", "text": "2 чувала с 4 класьора за скандалната сделка за аферата „Кабланд”, с която бе рекетиран и от сайта „Бивол“, занесе вчера кметът на Поморие от 2011 г. насам Иван Алексиев на главния прокурор Сотир Цацаров. Причината – слухове, че макар сделката с апорта на 2000 дка общинска земя, предназначена за голф игрище, но пустееща в момента, да е одобрена от местния парламент през далечната 2005 г., от нея интерес в момента имал ГЕРБ и в частност той. Заради черната PR кампания Алексиев се появи в МС и след среща с Борисов посочи: „Ясно ми е, че тече акция „Пречупване“. Затова съм благодарен на премиера и ще занеса на главния прокурор тези папки, за да се види кой стои зад тази кражба на земя“. Аферата „Кабланд“ е с 13-годишна давност, като в нея пряко участие имат общинските съветници, управлявали Поморие през далечната 2005 г. и фирма, свързана с международния аферист Дарио Томалети-Томалевски  . Тогава местният парламент създава смесено дружество с компанията на Томалети и апортира в него земята, за да бъде превърната в голф игрище. Това обаче така и не се случва и в момента теренът пустее. Самият Томалети се върна в българското обществено пространство преди няколко години като Томалевски, след като създаде след избухването на аферата „КТБ“ обслужващото Цветан Василев НПО „Ние, гражданите“ заедно с Вера Ахундова. Аферата с голф игрището пък послужи на други ортаци на Василев – сайтът от Фабриката за фалшиви новини „Бивол“, за да се пробва да рекетира Алексиев  , приписвайки му интереси в сделката. Алексиев не се поддаде на рекета и подаде сигнал в прокуратурата.      ", "date": "2018.07.18", "title": "Кметът на Поморие даде на Цацаров  аферата от рекета на „Бивол“"}
{"url": "https://www.monitor.bg:443/bg/a/view/dadoha-zelena-svetlina-na-zakona-za-vissheto-obrazovanie-105796", "text": "Образователната комисия в парламента прие на първо четене законопроекта за допълнение на Законоа за висше образование, внесен от председателя на комисията Милена Дамянова и група народни представители. 12 от членовете на комисията дадоха вот „За“, 0 „Против“, а 5-ма „Въздържали се“. Със закона се предвижда изявени специалисти от практиката да получат възможността да провеждат 10% от общия хорариум на часовете от учебния план при обучението на бакалаври и до 20% от часовете на магистри. Освен това те ще могат да правят предложения за учебните програми и ще имат право да участват в комисията, която оценява държавния изпит или защитата на дипломната работа за придобиване на съответната бакалавърска или магистърска квалификация. По време на дискусията в комисията Милена Дамянова поясни, че под „изявени специалисти от практиката“ в законопроекта не става въпрос само за представители на бизнеса, а на всички сфери. Зам.-министърът на образованието и науката Петър Николов обясни, че участието на специалисти в изпитните комисии е характерно за някои специалности и даде пример \"Правото\". Според него ако това предложение не бъде прието, ще се демонстрира, че тази практика не е положителна.  ", "date": "2018.07.18", "title": "Дадоха зелена светлина на закона за висшето образование"}
{"url": "https://www.monitor.bg:443/bg/a/view/pensioneri-letjat-na-cherveno-gazjat-deca-na-zebri-105798", "text": "Бургаски пенсионери преминават на червен светофар и газят пешеходци, докато пресичат на \"зебра\". Само за ден в морския град бяха блъснати четирима души, двама от които ученици. За щастие жертви няма, а прегазените са изпратени в болница.   В най-тежко състояние е 14 годишно момче, което е било блъснато в около 15:00 ч., на кръстовището на бул. \"Ст. Стамболов\" и ул. \"Дунав\".  То е получило черепна травма и комоцио. При същият инцидент е пострадал и 27-годишен мъж, който се отървал обаче само с натъртвания. Джигитът, помел двамата е 74-годишен пенсионер, който минал на червен светофар. Същият ден друг шофьор-пенсионер блъсна на пешеходна пътека 16-годишно момиче с \"Опел Астра\". Инцидентът е станал на ул. \"Янко Комитов\", докато ученичката пресичала на \"зебрата\" срещу базата на  \"Тих труд\". Ранената девойка е приета в болницата с контузия на главата, двете колена, десния лакет и десния палец на крака.  Четвърти пешеходец е бил прегазен  в комплекс \"Меден рудник\", в района зад бл. 106. Бургаско \"БМВ\", управлявано от 40-годишния Р.К. от с. Равна гора, при движение на заден ход е блъснал  80-годишна жена. Възрастната бургазлийка е настанена в \"Бургасмед\" с фрактура на лявата китка, но без опасност за живота.", "date": "2018.07.18", "title": "Пенсионери летят на червено, газят деца на \"зебри\""}
{"url": "https://www.monitor.bg:443/bg/a/view/us-open-s-rekorden-nagraden-fond-105795", "text": "Организаторите на последния за сезона тенис турнир от Големия шлем - Откритото първенство на САЩ (US Open) обявиха, че тази година са предвидили рекорден награден фонд. Той ще е на обща стойност 53 млн. долара, което е с 2,6 милиона повече от миналата година. Така от 2013-а досега фондът е пораснал с цели 57%, а последното увеличение е с 5%. Надпреварата е от 27 август до 9 септември на кортовете на \"Флашинг Медоуз\" в Ню Йорк. За шампионите при мъжете и жените хонорарът ще е в размер на 3,8 млн. долара, финалистите ще вземат по 1,85 млн., а полуфиналистите - по $925 000. US Open е първият турнир, който изравни хонорарите при мъжете и жените още през 1973 година. US Open обаче скоро може да не е единственият турнир от Шлема, на който има тайбрек в 5-ия сет при мъжете. Такава възможност обмислят и организаторите на Откритото първенство на Австралия от следващия сезон. Целта е да се сложи край на безкрайно дългите мачове, които объркват и телевизионните предавания.", "date": "2018.07.18", "title": "US Open с рекорден награден фонд"}
{"url": "https://www.monitor.bg:443/bg/a/view/pytnicite-v-izletelija-bez-proverka-samolet-s-prizovki-i-razpitani-105804", "text": "Пътниците в частния самолет от Габрово, който излетя без проверка от летище София за Гърция на 13 юли, са получили призовки, явили са се в София и са разпитани като свидетели. Това обясни пред Нова тв собственикът и пилот на летателното средство - габровският бизнесмен Мирослав Хинков.  „На връщане минахме през летището на Горна Оряховица и там освен проверката ни връчиха и призовки за явяване като свидетели по случая в София. И аз, и семейството ми отидохме и дадохме показания. Към нас няма отправени никакви обвинения. Аз категорично бях проверен по всички правила. Семейството ми не е било съпроводено, но те по никакъв начин не са пречили да бъде извършена такава проверка”, категоричен е Мирослав Хинков. Гранична полиция няма пропуск в работата си по случая с непроверените пътници в частния самолет преди дни. Това каза директорът й Светлан Кичиков пред журналисти, предаде БТА. Пилотът е бил наясно, че трябва да минат през граничен контрол, но рампагентът не ги е завел, обясни Кичиков. За полета Гранична полиция научила, след като самолетът излетял. Служителят е отстранен от работа, докато трае разследването, той е с дълъг опит и няма предишни нарушения, стана ясно днес. В България не ми се е случвало друг път да не ме проверят на летището. Не съм и имал ситуация, в която пътниците е трябвало да ме чакат, каза Хинков. По думите му в повечето държави процедурите са доста по-облекчени, влизат пътниците в съответната зала, идва полицията, поглежда им паспортите и това е, допълни той. Той разказа, че често управлява самолета си извън границите на страната и сподели мнението си, че на много места е много вероятно пътници да влязат без проверка. „В Англия сме влизали без никаква проверка\", каза Мирослав Хинков. „Когато кацнахме в Гърция, разбрах, че има проблем. Ние все още не бяхме минали проверката в Гърция, когато ми се обадиха от Гранична полиция и ми съобщиха, че сме преминали границата без проверка на пътниците. Аз самият минах проверката и затова не очаквах, че може да стане такова нещо”, обясни той. Четиричленното семейство Хинкови излита с частния си самолет от площадката в село Драгановци. На борда е и приятелят на дъщеря им, а във въздуха – градоносни облаци. За да стигнат до Гърция, трябва да минат през Гранична полиция, каквато има само на международните летища. Затова първо кацат в София. Посреща ги рампагент и ги съпровожда до терминала. През проверка обаче минава само пилотът. Мирослав Хинков обясни, че обикновено минават през летището в Горна Оряховица, но този път е имал работа в София и са решили да тръгнат оттам. Каза, че са му проверили дори паспорта, при положение че идва от България. Разделил се е с останалите пътници, тъй като е имал работа за вършене, а съпругата му, която също е летец, е останала да наблюдава как зареждат самолета с гориво. Според Хинков службите по-скоро трябва да бъдат похвалени, защото са отреагирали много бързо и при кацане в Гърция веднага са ги проверили и са им направили копия на паспортите. Мирослав Хинков е успешен габровски бизнесмен, инженер и изобретател. Има няколко патента, а фирмата му „Мехатроника“ е специализирана в ремонт на специализирани машини. Бизнесът му е успешен, конкурира се с швейцарски дружества. През 2013 г. е обявен за „Изобретател на годината“ от Българското патентно ведомство.    ", "date": "2018.07.18", "title": "Пътниците в излетелия без проверка самолет - с призовки и разпитани"}
{"url": "https://www.monitor.bg:443/bg/a/view/zapochna-asfaltiraneto-na-ulicite-v-mizija-105794", "text": "„За една седмица ситуацията в Мизия е преодоляна, почистени са улиците и започна тяхното асфалтиране“. Това съобщи министърът на регионалното развитие и благоустройството Николай Нанков след като се запозна на място с възстановителните работи след наводнението в Мизия. Кметът на града Виолин Крушовенски и хората лично му благодариха за навременната помощ за преодоляване на щетите от поройните дъждове. Жителка на Мизия благодари на премиера Бойко Борисов, на министър Нанков и на кмета за това, че улицата, на която живее, ще бъде асфалтирана. Така детето й, което е инвалид, ще може да излиза от дома им. Още в деня на бедствието на 10 юли, по разпореждане на Николай Нанков АПИ и пътноподдържащи фирми изпратиха 24 тежки машини за разчистване на калта. А на 11 юли министърът отиде до Мизия, за да подпомогне организацията по овладяване на кризисната ситуация. Дъждовният канал вече е закрит и предстои рехабилитация на канализацията за дъждовна вода със средства от Междуведомствена комисия за възстановяване и подпомагане към Министерския съвет, стана ясно при посещението на министъра. Николай Нанков обясни, че от другата седмица Министерството на икономиката започва работа по решаване на проблема с язовирите в община Борован. Предстои тяхното ремонтиране с държавния финансов ресурс, който получи икономическото ведомство. Целта е да се реши дългосрочно проблемът с язовирите по цялото поречие на р. Скът, по протежение на общините Борован, Хайредин, Мизия и Оряхово. На язовир Рогозен продължават аварийно - възстановителните работи. По уверение на кмета на Хайредин, вече е започнала процедура по възлагане ремонта и на яз. Бързия. „Вършим си работата в максимално бързи срокове и с необходимото качество, за да осигурим нормалния живот на хората тук и резултатът се вижда - Мизия вече се връща към нормалния житейски ритъм“, каза министър Нанков.  Около 2,4 млн.лв. са щетите по публичната инфраструктура в община Мизия. Другата седмица ще бъде свикано извънредно заседание на Междуведомствена комисия за възстановяване и подпомагане.", "date": "2018.07.18", "title": "Започна асфалтирането на улиците в Мизия"}
{"url": "https://www.monitor.bg:443/bg/a/view/cenata-na-elektronnite-vinetki-shte-zavisi-ot-klasa-na-pytja-i-systojanieto-mu-105799", "text": "С въвеждането на тол системата ще има различни тарифи за различните класове пътища, като за тези в най-лошо състояние няма да се плаща, докато не бъдат ремонтирани. Това каза председателят на Управителния съвет на Агенция \"Пътна инфраструктура\" (АПИ) инж. Светослав Глосов, който взе участие в заседание на парламентарната Комисия по регионална политика, благоустройство и местно самоуправление. Депутатите от комисията приеха на първо четене промените в Закона за пътищата, предвиждащи въвеждането на електронна система за събиране на таксите за ползване на републиканската пътна мрежа на база изминато разстояние за превозни средства и обща техническа допустима максимална маса над 3,5 т (ТОЛ) и на база време за леки автомобили с обща техническа допустима максимална маса до 3,5 т (електронна винетка). На заседанието присъстваха зам.-министърът на регионалното развитие и благоустройството инж. Валентин Йовев, началникът на политическия кабинет на министъра на регионалното развитие и благоустройството Весела Начева-Кръстева, главният секретар на министерството Веселина Терзийска и инж. Дончо Атанасов, член на УС на АПИ.  Инж. Глосов обясни, че се предвижда от Нова година да се въведат електронни винетки за леките автомобили. Цените им няма да се променят. Планира се и въвеждане на уикенд винетка, с която ще се облекчат пътуващите по републиканските пътища само през почивните дни като социална мярка. Тол системата трябва да бъде въведена през август 2019 година. Тя ще обхваща 16 хиляди километра републикански пътища, от съществуващите 20 хил. километра. „Системата е базирана на сателит, като ще има GPS проследяване, с което ще се следи целия трафик на товарните камиони. Контрол ще има и чрез камери, монтирани на рамки и наземен със 100 оборудвани автомобила. „Такава система се изгражда за първи път в Европа и България ще е първата държава с толкова модерна техника“, отбеляза той. Инж. Глосов допълни, че системата ще се управлява от ново звено в АПИ, което ще стопанисва и поддържа системата. Председателят на УС на АПИ добави, че не се предвижда с въвеждането на тол системата да се облагат републиканските пътища, които преминават през урбанизирани територии. „Те ще останат необлагаеми, както и в момента, като в същото време АПИ ще продължи да ги поддържа“, категоричен бе той. Инж. Глосов обърна внимание, че системата може да се надгради и при желание от общините и Народното събрание закона може да се промени и да се облагат с такси и общински пътища, приходите от които ще отидат за поддръжката им. Общинската пътна мрежа е с дължина колкото републиканската и в много лошо състояние, каза още инж. Глосов. Той обясни още, че с въвеждането на системата ще отпадне ангажимента на държавата да финансира АПИ, тъй като тя ще се финансира от приходите от тол такси. „Тогава АПИ ще освободи един ресурс“, коментира още председателят на УС на АПИ. Той поясни, че идеята на АПИ е 50% от приходите от тол такси да отиват за поддръжка на съществуващата инфраструктура и 50 % за нова инфраструктура.  Членът на УС на АПИ инж. Дончо Атанасов заяви, че тол системата е една от най-тежките, които се изграждат у нас. Според него тя ще е много по-справедлива от съществуващата в момента, защото този който руши най-много пътищата, ще плаща повече. „225 млн.лв. са приходите от продажбата на винетки за леки коли, а почти 100 млн.лв. идват от тежкотоварния трафик. Това е несправедливо и ще обърнем модела“, каза още инж. Атанасов. Той подчерта, че за да е ефективна системата ще има и по-строг контрол. „АПИ в момента събира с 20 млн.лв. повече приходи от винетки в сравнение с 2017 г. и с 40 млн.лв. повече от 2016 г,което идва от засиления контрол на превозните средства с МВР“, каза той.", "date": "2018.07.18", "title": "Цената на електронните винетки ще зависи от  класа на пътя и състоянието му"}
{"url": "https://www.monitor.bg:443/bg/a/view/do-15-septemvri-puskat-ednata-lenta-po-glavnija-pyt-ii-86-smoljan-madan-105793", "text": "До 15 септември ще бъде пуснато движението в едната лента по главния път II-86 Смолян-Мадан в засегнатия от свлачище участък край село Влахово. Това обяви пред журналисти председателят на Управителния съвет на Агенция „Пътна инфраструктура“ инж. Светослав Глосов. Той напомни, че свлачището е едно от най-големите по републиканската пътна мрежа заради което се е наложило спешно изграждане на временен път, по който се осъществява движението в момента. „Направено е геоложко проучване, изготвен е проект за аварийно укрепване, по който се работи в момента“, каза инж. Глосов. Към днешна дата са запълнени образувалите се пукнатини в ската, работи се по доставката и монтирането на мрежа, която да защити свличащите се скални маси. След като те се монтират ще може да се пусне движението по пътя, като най-вероятно то ще е в една лента в рамките на опасния участък, но пътят ще се ползва. На втори етап земните маси ще се укрепят с изграждането на подпорни стени, които ще се изпълнят след провеждане на обществена поръчка. „Ние сме поели ангажимент и гарантираме, че пътят ще бъде освободен за движение в едната лента до 15 септември“, категоричен бе инж. Глосов.", "date": "2018.07.18", "title": "До 15 септември пускат едната лента по главния път II-86 Смолян-Мадан"}
{"url": "https://www.monitor.bg:443/bg/a/view/mitnicite-zapochnaha-razprodajda-na-fotovoltaici-105800", "text": "Столичното подразделение на Агенция „Митници“ започна разпродажба на фотоволтаични панели, които заловили през 2011-а година при отклонение на режим транзит. На търг вече са обявени 637 фотоволтаика и 1380 монтажни елементи за тях. Началната тръжна цена за панелите е 86 632 лева, а на монтажните елементи - 24 840 лева. Стоките са разделени в групи от по 13 панела или по 26 монтажни елемента, а участниците могат да наддават за една, няколко или всички групи. За участие в търга трябва да се внесе депозит от 20% от началната тръжна цена за съответната група. Дължимото мито за този вид стока е 0%, но спечелилият купувач ще трябва да заплати ДДС. По повод реализацията на стоките, които могат да бъдат допуснати за свободно обращение или да бъдат реекспортирани от територията на ЕС, ДАМТН е предоставила писмо за годност на фотоволтаиците, които са маркирани съгласно изискванията на приложимия за тях стандарт и са придружени с инструкция за монтаж и експлоатация. Стоките обаче нямат гаранция, тъй като американската фирма производител преди време е обявила фалит. Освен това купувачът трябва да набави за своя сметка сертификати за годност и качество, ако такива са му необходими.  Оглед на стоката може да бъде направен до 20 юли, а самият търг ще се проведе в началото на август.  ", "date": "2018.07.18", "title": "Митниците започнаха разпродажда на фотоволтаици"}
{"url": "https://www.monitor.bg:443/bg/a/view/bfs-vjarva-v-progresa-105797", "text": "Президентът на БФС Борислав Михайлов и ръководството на футболната ни централа пожелаха успех на клубовете, участници в Първа и Втора лига през новия сезон. „Вярваме, че и тази година ще продължаваме да ставаме свидетели на прогрес що се отнася до качество на футбола, на подобрения в спортната инфраструктура, както и на все по-приоритетната работа по развитието на младите таланти в детско-юношеските школи“, написаха в изявление от централата. В БФС са убедени, че съвместните усилия срещу хулиганството, агресията, ксенофобията и манипулирането на мачове, ще дадат желания резултат. „Подчертаваме готовността си да сътрудничим на всеки клуб, поел по прогресивния път на модернизацията и усъвършенстването - посока, която се намира в сърцевината на стратегията на БФС за бъдещето. Още веднъж желаем спортно щастие и позитивни емоции на всички участници - и нека заедно направим така, че футболът да победи“, се казва още в съобщението на БФС. Новият сезон в Първа лига започва в петък с мача между спасилите се от изпадане „Витоша“ и „Дунав“. Двубоят в Бистрица е от 18:30 часа.", "date": "2018.07.18", "title": "БФС вярва в прогреса"}
{"url": "https://www.monitor.bg:443/bg/a/view/banker-i-kapital-s-ednakvi-oporki-sreshtu-peevski-105803", "text": "Всекиму е присъщо да греши, но само глупавият упорства в грешката. Древната мъдрост, приписвана на Аристотел, важи и в наши дни, стига да не ставаше въпрос за задкулисието, медийната му фабрика за фалшиви новини и рупора й „Капитал“. В случая с глашатаите на разградския олигарх Иво Прокопиев упорството в грешките се дължи не на глупост, а на меркантилност и първичен страх от възмездие за престъпленията, спотайван дълбоко в душата на собственика на изданието. В поредна статия за „Булгартабак“, този път написана по повод преминаването на мажоритарния пакет акции от ръцете на австрийското BT Invest в тези на две лихтенщайнски дружества, първо „Капитал“, а след това и останалите издания по веригата на фалшивите новини - „Дневник“ и „Банкер“, отново изпяват опорката, че тютюневият холдинг бил контролиран от издателя ни и депутат Делян Пеевски. След което, за да продължат и в бъдеще да правят същите манипулации, част от тях се пробват да пришият на него и новите мажоритарни акционери. И десет хиляди пъти да повторят тези опорки, те никога няма да станат по-истински, защото Пеевски никога не е бил собственик на „Булгартабак“, миноритарния дял от 5%, който притежаваше, отдавна е продаден и няма нищо общо с въпросните офшорки. Манифактурата за лъжи на задкулисието обаче залага не на истината, а на преповтарянето на лъжите, надявайки се, че по този начин обществото ще им повярва по Гьобелсов тертип. И съответно ще забрави престъпленията, извършени от тарторите на същата тази манифактура за клевети. Така, докато финансирания от банкера беглец Цветан Василев „Банкер“ солидарно дава рамо на поредната му инсинуация за „Булгартабак“, „Капитал“ на Прокопиев пуска и втора статия с фалшиви новини срещу Пеевски, с която се пробва да реализира сложно и нагло упражнение 2 в 1. Хем да преизпълни дневния норматив от лъжи срещу него, хем да се пробва да отвлече вниманието от процеса срещу Василев за ошушкването на милиарди от КТБ чрез раздаването на кредити на кухи дружества, като се пробва да пришие на Пеевски и семейството му висящи борчове към фалирания трезор. В статия за друга сделка – продажбата на сградата на ИПК „Родина” след търг, организиран от ЧСИ заради приблизително 40 млн. лева неизплатени дългове на досегашния собственик ИПК „Родина” и дъщерното му „Родина тауър“ към КТБ, седмичникът на Прокопиев лежерно „вмъква“, че компаниите се контролират от майката на Делян Пеевски – Ирена Кръстева. Елементарна проверка в регистрите ще покаже, че това е пълна лъжа. Каквато впрочем е и манипулацията, че Пеевски или майка му имат каквито и да било борчове към КТБ. Това беше опровергано не само от тях, а и от всички възможни институции. Още при поставянето на КТБ под спецнадзора на БНБ публично бе представено удостоверение, че Делян Пеевски няма никакви кредити или влогове във фалирания от Василев трезор. Беше подчертано също, че семейството му редовно си е погасявало задълженията и няма непогасени кредити. Но олигарсите явно разчитат, че обществото е забравило това.    ", "date": "2018.07.18", "title": "„Банкер” и „Капитал” с еднакви опорки срещу Пеевски"}
{"url": "https://www.monitor.bg:443/bg/a/view/arestuvaha-trima-s-20-000-kutii-kontrabandni-cigari-105782", "text": "Камион, натъпкан с контрабандни цигари спипаха антимафиотите в Слънчев бряг. Товарното возило е засечено по време на спецакция в курорта, в която са участвали служители на \"Криминална полиция\" към РУ-Несебър и екип от Главна дирекция \"Национална полиция\". Операцията е започнала, след подаден сигнал, че в базата на бившия бетонов възел \"Хит\", разположена в покрайнините на Слънчев бряг се пласират на едро нелегални цигари.  Ченгетата веднага окупирали производствената база и спипали контрабадната стока, точно в момента на разтоварването. Цигарите били превозвани в автомобил с пловдивска регистрация. В товарното отделение на возилото полицаите намерили и иззели 21 найлонови плика, пълни с общо 200 000 къса цигари или 20 000 кутии. Папиросите били от няколко различни марки, но всички без акцизен бандерол. По време на акцията, на територията на бетоновия възел, в непосредствена близост до камиона са арестувани трима мъже. Те са заподозрени, че са участвали в организирането и пласирането на контрабандните цигари. Сред арестуваните е 39-годишният пловдивски бизнесмен Илиян Ш., който е собственик на известна транспортна фирма. Другите двама - Димитър Б. и Радомир С. са изпълнявали функции на негови охранители, твърдят запознати. Всички закопчани са от Пловдив. От полицията съобщиха, че в момента се работи по установяване съпричастността на всеки от задържаните към контрабандната стока. Според разследващи, не е изключено задържаната пратка папироси да е част от голям контрабанден канал от чужбина към България. Стойността на папиросите се изчислява на около 100 000 лева по цени на черния пазар.  Фирмата на арестувания транспортен бос се занимавала основно с пътнически превози в страната и чужбина. Разследващите тепърва ще проверяват дали автобусите не са използвани системно за контрабанден трафик на цигари, под прикритието на пътническите превози.   ", "date": "2018.07.18", "title": "Арестуваха трима с 20 000 кутии контрабандни цигари"}
{"url": "https://www.monitor.bg:443/bg/a/view/levski-se-razdeli-s-delio-rosi-105786", "text": "Делио Роси вече не е треньор на „Левски“. Специалистът си тръгва от клуба, след провала в Лига Европа и отпадането още в първи предварителен кръг от лихтенщайнския „Вадуц“. Собственикът Спас Русев проведе спешна среща с италианеца и целия му щаб вчера и двете страни се споразумяха за раздяла по взаимно съгласие. Наставникът изкара по-малко от 12 месеца начело на „сините“, след като пристигна в „Левски“ на 4 август 2017 година. Под негово ръководство 26-кратните шампиони завършиха на трето място в Първа лига и играха финал за Купата на България, който бе загубен след дузпи от „Славия“. Тимът от „Герена“ успя да се класира за Лига Европа, след като игра бараж с „Черно море“, а във вторник отпадна безславно след общ резултат 3:3 с „Вадуц“ и правилото за повече голове на чужд терен. Към този момент има няколко спрягани имена за поста на италианеца, а желанието на ръководните фактори е на „Герена“ да има нов треньор до края на седмицата. „Сините“ все още нямат готов вариант за заместник, но вече са проведени спешни разговори с бившите наставници на тима Стойчо Стоев и Ясен Петров. Не е изключен и пожарен вариант с нов чуждестранен наставник, но за такъв вариант едва ли ще има време за реакция. Желанието на ръководството е отборът да има нов треньор до първия мач от новия сезон срещу „Ботев“ тази събота. Вчера играчите на „Левски“ проведоха и последната си тренировка под ръководството на Делио Роси и неговия щаб под солидната охрана на жандармеристи, които бяха струпани около помощния терен на стадион „Георги Аспарухов“, за да пазят тима от фенския гняв. Още в минутите след отпадането от Европа във вторник левскарите бяха обкръжени от своите привърженици, които искаха директна саморазправа с тях и незабавни оставки. До по-сериозни инциденти не се стигна, но клубът със сигурност ще понесе много тежка санкция от УЕФА за хвърлени седалки и предмети по терена, както и няколкото опита за нахлуване след последния съдийски сигнал на мача с „Вадуц“.", "date": "2018.07.18", "title": "\"Левски\" се раздели с Роси, \"сините\" с нов треньор до края на седмицата (ОБНОВЕНА)"}
{"url": "https://www.monitor.bg:443/bg/a/view/dyjd-i-grymotevici-za-gran-pri-na-germanija-105787", "text": "Дъжд и гръмотевици предвиждат синоптиците за Гран при на Германия, 11-и старт от шампионата на Формула 1. Само на първите свободни тренировки в петък времето ще бъде сухо и топло - към 30 градуса. За събота, в часовете за квалификациите, се очакват плътна облачност, проливни дъждове, за които вероятността надхвърля 75% и гръмотевични бури, а температурите ще паднат до 24 градуса. Толкова ще останат и за неделя, когато е надпреварата, като облачността ще е разпокъсана, но шансът за дъжд е над 55%. С оглед особеностите на пистата \"Хокенхайм\" от доставчика \"Пирели\" са направили интересен избор от смеси за гумите. Тимовете ще имат на разположение медиум, софт и ултрасофт гуми, а са пропуснати тези от типа суперсофт. Най-меките са предвидени за квалификациите заради високото им сцепление. Комбинацията от софт и медиум пък са предпоставка за състезание с един стоп. С ултрасофт има вариант с две влизания за смяна в бокса. Организаторите са направили някои промени по трасето в сравнуние с 2016 г., с цел безопасност и щадене на гумите. В първи, 8-и, 12-и, 13-и и 17-и завой са обновени бордюрите, в 17-ия са поставени два скосени за плавно качване. Междувременно новите собственици на Формула 1 от \"Либърти медия\" съобщиха, че от следващата година в календара може да влезе Гран при на Маями (САЩ). Договорът още не е подписан, но съдбата на това състезание по улиците на града може да се реши още на 26 юли. Тогава градският съвет ще изслуша предложението и трябва да го утвърди или да го отхвърли. Собствениците на Ф1 държат много на още един старт в САЩ като американци и смятат договорът да е за 10 години - от 2019 до 20129-а. Те са готови да поделят разходите с промоутъра на кръга Стивън Рос. За градските власти остава да платят за охрана, полиция управление на трафика и почистване, като сумите не трябва да надхвърлят 4 млн. долара.", "date": "2018.07.18", "title": "Дъжд и гръмотевици за Гран при на Германия"}
{"url": "https://www.monitor.bg:443/bg/a/view/shotlandija-poiska-mondial-2030-105792", "text": "Футболната асоциация на Шотландия заяви желанието си да се включи в организирането на Мондиал 2030 като една от страните-домакини на форума. Още преди старта на световното първенство в Русия стана ясно, че шампионатът на планетата след 8 години ще бъде в три страни - САЩ, Мексико и Канада. Първенството през 2022 година пък ще бъде през ноември и декември в Катар, а Шотландия е готова да се включи в организацията на първенството през 2030 година. Заявката е това да се случи заедно с други страни от Великобритания. Англия вероятно би могла да се включи в евентуалните преговори, които още не са стартирали. Сред останалите претендентите за организиране на мондиал 2030 са съвместните кандидатури на Мароко с Тунис и Алжир, както и тази на Аржентина, Парагвай и Уругвай. На този етап разговорите са в начална фаза и се очаква развитие по официалната кандидатура в следващите месеци.", "date": "2018.07.18", "title": "Шотландия поиска Мондиал 2030"}
{"url": "https://www.monitor.bg:443/bg/a/view/izbraha-alipiev-za-1-pri-mladite-basketbolisti-105784", "text": "Младежкият национал Иван Алипиев получи приза “Рачо Колев - едно сърце, една игра” за най-добър млад български баскетболист до 21 г. Наградата се връчва след ежегодна анкета сред спортните журналисти и е в памет на техния колега Рачо Колев, който почина преди повече от шест години. От есента Алипиев ще продължи кариерата си в колежанското първенство на САЩ, където ще играе за „Лойола Маримаунт Юнивърсити“. Двуметровият юноша на „БУБА Баскетбол“ ще навърши 19 години в края на юли, а в момента е основна част от националния ни отбор за младежи до 20 г., който участва на европейското в дивизия “Б” в София. Преди Алипиев приза са печелили Станимир Маринов и Димитър Димитров по веднъж и 4 пъти Александър Везенков. Младият играч получи наградата си преди мача с Молдова, в който той бе най-резултатен с 21 т. за победата с 92:59. По-късно днес воденият от Тити Папазов тим среща Естония в директен спор за място на 1/4-финалите. Преди него и двата отбора имат по 3 победи и 1 загуба, а първи в групата е Словения.", "date": "2018.07.18", "title": "Избраха Алипиев за №1 при младите баскетболисти"}
{"url": "https://www.monitor.bg:443/bg/a/view/barekov-na-petdnevno-poseshtenie-v-kongresa-senata-i-belija-dom-105789", "text": "Евродепутатът Николай Бареков е на петдневно посещение във Вашингтон като част от делегацията на Европейските консерватори и реформисти (ЕКР). Той е в САЩ заедно с шефа на ЕКР Саид Камал, зам.-председателя Джефри ван Орден и председателя на АКРЕ Ян Захрадил, съобщиха от офиса на евродепутата.  Европейските депутати са провели редица срещи в Конгреса, предстоят такива в Сената и Белия дом. По време на посещението си в Конгреса те са провели дискусия с шефа на Комисията по вътрешна сигурност на САЩ Майкъл Маккоул, с когото обсъдили въпроси, свързани със сигурността на Балканите, отношенията с Русия, отношенията между САЩ и Европа и в частност отношенията между САЩ и България, бъдещето на НАТО, стената на президента на САЩ Доналд Тръмп срещу Мексико. Акцент е бил поставен и върху листа „Магнитски”.  В чест на делегацията в края на посещението на Конгреса е била организирана официална вечеря. По време на нея консерваторите са провели дискусия с председателя на Комисията за Европа Джо Уилсън. Утре предстои среща с петима от съветниците на президента Доналд Тръмп. ", "date": "2018.07.18", "title": "Бареков на петдневно посещение в Конгреса, Сената и Белия дом"}
{"url": "https://www.monitor.bg:443/bg/a/view/jivotnovydite-sprjaha-protesta-iskanijata-im-udovletvoreni-105785", "text": "Исканията ни са удовлетворени. Това каза председателят на Националната овцевъдна и козевъдна асоциация (НОКА) Симеон Ккараколев, след приключване на протеста на животновъдите пред Министерски съвет. „Нашите първоначални искания бяха следните: оставка на всички отговорни лица за краха, които се случи в овцевъдството“, заяви Караколев и уточни, че това са зам.-министър Цветан Димитров, директорът на Дирекция „Животновъдство“ Златка Възелова, директорът на Дирекция „Директни плащания и идентификация на земеделските парцели“ Георги Праматаров, съветникът на министъра Бойко Синапов плюс изплащане на съответни компенсации. „След като министърът до вчера, включително и вчера, не искаше да приеме тези оставки, за това поискахме неговата. Днес получихме всичко, което поискахме в началото. Нашите протести категорично няма да бъдат политически“, допълни Караколев, цитиран от \"Фокус\". По думите са изпълнени всичките им искания с изключение на едни допълнителни 5 лв. „Разбираме, че бюджетът е в тежко положение, проявихме разбиране. Всичко останало като искане беше удовлетворено. Получихме оставките, които искахме. Стадата ще бъдат възстановени в началото на следващата година, 6 месеца има карантина. Националната козевъдна и овцевъдна асоциация взехме решение в момента, в който тези обекти бъдат годни за приемане на животни, ние ще обезпечим хората с транспортни средства, съответно с доставка на животните. В момента има информация за дезинфекциране в района“, обясни той. На въпрос дали са доволни от де минимис, Симеон Караколев отговори, чет тяхното искане първоначално е било 20 лв. „Това, което получаваме е 15 лв. В крайна сметка проявяваме разбиране, че бюджета е в затруднено положение. Всичко, което поискахме като Наредба 3, ще бъде изплатено. Средствата за 2018 г. ще бъдат изплатени в срок. Чуваме, че има хора, които искат да саботират нашия протест, не ги знаем какви са. Те си имат техни искания, нашите бяха удовлетворени“, коментира той.  ", "date": "2018.07.18", "title": "Животновъдите спряха протеста, исканията им удовлетворени    "}
{"url": "https://www.monitor.bg:443/bg/a/view/zdravnata-komisija-odobri-d-r-decho-dechev-za-shef-na-nzok-105790", "text": "Единодушно с 14 гласа „за“ парламентарната здравна комисия одобри д-р Дечо Дечев за управител на НЗОК. Предстои окончателното решение за новия шеф на касата да бъде взето в пленарна зала. Д-р Дечев, който е единственият кандидат за поста, изложи пред депутатите от комисията концепцията си за управление на НЗОК. Дечо Дечев има над 37 години професионален опит в системата на здравеопазването. До избор на нов управител на Касата се стигна след като на 20 юни парламентът освободи предсрочно проф. Камен Плочев от поста. В писмо той уведоми Надзорния съвет, че поради заболяване, че не е могъл да изпълнява задълженията си и призова да се вземе решение дали да продължи да заема длъжността управител. Проф. Плочев застана начело на Касата през юли 2017 година, като през февруари 2018 година заяви, че му е била отправена заплаха да подаде оставка. Предлагам обединяване на структурите за лечение в чужбина, не виждам причина да са разделени, каза д-р Дечо Дечев след заседанието на комисията. „Предлагам обединеното звено да бъде към НЗОК, защото те имат най-богат опит. Има международен отдел, който има някаква подготовка и то добра. Естествено трябва да се разшири като капацитет“, заяви Дечев, цитиран от „Фокус“. „Става въпрос за български граждани, не виждам причина едните да преминават през комисията в министерството, вторите през Фонда за лечение на деца, а третите пред НЗОК“, коментира д-р Дечев. Според него това трупало излишен административен екип, който трябвало да работи. Ако той бъде на едно място щял да предлага много по-компетентна помощ и грижа. „Така променяме модела да харчим пари и да плащаме на чуждите болници, след като 80% от тази дейност може да извършва в нашите болници и да се получава допълнително финансиране за това“, каза още Дечо Дечев.    ", "date": "2018.07.18", "title": "Здравната комисия одобри д-р Дечо Дечев за шеф на НЗОК (ОБНОВЕНА)"}
{"url": "https://www.monitor.bg:443/bg/a/view/bylgarskite-cigancheta-novite-robi-na-italija-105772", "text": "Новите роби в полята на Южна Италия са българските циганчета – оповести категорично днес най-тиражираният всекидневник на Апенините „Кориере дела сера“. В обширната си публикация, вестникът твърди, че ромчетата ни дори измествали в предпочитанията на местните земеделци досегашните селскостопански роби – чернокожите африканци. Просто защото били евтина работна ръка и били щастливи, когато им се плаща между 50 и 75 цента на час или петкратно по-малко отколкото на конкуренцията от горещия континент. А освен това, циганетата ни били дискретни, никога не правели скандали, слушали, не се карали и биели, а камо ли да отидат в полицията и да наклепат чорбаджиите си за нечовешката им експлоатация. Според цитирани от „Кориере дела сера“ синдикалисти, циганетата ни пристигали в Италия заедно с цялото си семейство, като всички негови членове превивали по дестина часа гръб в нивите с домати, патладжани, артишок, дини, краставици, картофи и т.н. Мъжете печелели по 2 евро на час, жените по едно евро, а децата им, както вече стана дума, между 50 и 75 цента в зависимост от възрастта. Тоест за един работен ден, нашенската ромска фамилия изкарвала половината нормална надница за един ратай, ама сто процента италианец. Ако се вярва на въпросните синдикалисти, циганите ни обаче били много уважавани от земеделците северно и южно от Неапол, които винаги им пазели работните места и дори им осигурявали що годе прилични жилища. Разбира се, срещу 70 – 100 евро наем на човек, което на практика не е много, в сравнение с наемите в останалата част на Италия, но все пак са си пари. Освен това, нашите роми, които идвали на Апенините обикновено с автобус през април и си тръгвали за родината в края на септември, си плащали и билета от България – към 100 евро на калпак. Нашите мургавелковци изкарвали освен това добри пари и за посредниците си италианци и бригадирите – нашенци, с които обаче се разплащал директно ползвалият услугата им селскостопански предприемач.", "date": "2018.07.18", "title": "Българските циганчета – новите роби на Италия"}
{"url": "https://www.monitor.bg:443/bg/a/view/rokyt-pokaza-kak-trjabva-da-zvuchi-proshtalno-na-vapcarov-video-105775", "text": "Тон мастило се изписа по евтиния пиар на неизвестна поп-фолк певица, която си позволи да пъшка и да се разголва върху стиховете от „Прощално“ на Вапцаров. След седмица шум и повече от месец дистанция от случилото се, днес надали много хора помнят името й. Тя се казваше Антонина. За повечето на казуса е сложена точка. Но не и за няколко човека от рок гилдията. така започва историята на написването на рок версията на „Прощално“ вокалистът на група „Ренегат“ Константин Кацаров, който изпрати отворено писмо до медиите. Но изрично подчертава, че той само е изпял песента, а     който се бори за живота си след трагичната катастрофа в Прохода на републиката преди по-малко от месец. Клипът на рок версията по стиховете на Вапцаров вече е в интернет – естетически, въздействащ, силен. Няма шанс докато човек слуша песента и особено посланието на текста да не свързва съдбоносно събитията. Точно затова Кацаров прави този поклон след трагедията с музикантите, завършва започнатото и им го посвещава. Афект след първото слушане на Антонина. Телефонно обаждане от Константин до Павел Дюлгерски. „Затворих телефона и забравих за разговора ни. Струваше ми се нелепо – Кацаров да изпее Вапцаров“, признава вокалистът. Той забравя, но не и музикантите. Не след дълго получава демо, прослушва го и отива в студиото при Николай и Павел, изпява вапцаровите думи и си тръгва за пръв път в живота си без да прослуша как се е получило. Резултатът – песен   жонглиращ прецизно с правилното настроение и внушение на класиката. Професионално. Безупречно. Смелият ход е дал резултат. Тримата са готови за следващата стъпка – видео, заснето в студиото на фотографа Георги Неделчев. Разбират се да снимат в сряда, но... една кола, в една катастрофа с един загинал и един тежко ранен, няколко дни по-рано променя всичко. Случва се навръх рождения ден на Константин Кацаров, когато тримата имат общо участие, на което планират да изпеят за пръв път „Прощално“. Вокалистът на „Ренегат“ е сред първите научили вестта, дори преди роднините на колегите си. Изключително подробно разказва как се е почувствал и какво е направил в отвореното писмо. Едно обаче е оставил – планът видеото да се снима в планираната сряда. И то се получава точно такова – трагично, мощно, въздействащо, каквото заслужава не само Вапцаров, но и Николай Николов и Пламен Дюлгерски. На първи септември в Пловдив Константин Кацаров ще направи голям концерт, за да помогнем на семейството на Павел в грижите. „Около един емоционален бунт и два стиха на поет се създаде история“, казва рок гласът.", "date": "2018.07.18", "title": "Рокът показа как трябва да звучи „Прощално“ на Вапцаров (ВИДЕО)"}
{"url": "https://www.monitor.bg:443/bg/a/view/svetovnoto-po-kanu-kajak-vliza-v-telefona-105791", "text": "Резултатите от световното първенство по кану-каяк за юноши, девойки и младежи до 23 г. ще могат да се проследяват на живо по мобилните телефони. Шампионатът ще се проведе на гребния канал в Пловдив от 26 до 29 юли. Българската федерация по кану-каяк разработи специално безплатно приложение - canoeinfo.com, за Android и IPhone. На него ще бъдат качвани в реално време резултатите от всяка гонка и допълнителна информация около първенството. Над 1200 състезатели от 69 държави са подали заявки за участие. България ще бъде представена от 30 състезатели в 24 дисциплини. От тях 18 са при юношите и девойките и 12 при мъже и жени до 23 г. За нещастие, най-голямата ни надежда за медал при по-големите – олимпиецът от Рио Ангел Кодинов, от преди ден е с лека температура. „Подготовката му мина много добре и се надявам здравословно бързо да се оправи. Очакваме медали\", каза старши треньорът на националните отбори Милко Казанов. С възможност за добро класиране са също двойката каяк Веселин Вълчов и Христо Реков. При юношите ще се разчита на Димитър Петров (кану), Иван Пенчев (каяк) и двойката каяк Радослав Стефанов и Денис Димитров.", "date": "2018.07.18", "title": "Световното по кану-каяк влиза в телефона"}
{"url": "https://www.monitor.bg:443/bg/a/view/ranno-pensionirane-za-miniori-ot-zatvoreni-rudnici-105788", "text": "Ранно пенсиониране за миньори в случай на затваряне на рудника или съкращения. Това предложение на депутати от ГЕРБ и „Обединени патриоти“ прие на първо четене социалната комисия в парламента, съобщиха от социалното министерство.  Това означава, че те ще могат да се пенсионират на 45 г. и 4 месеца. Единственото условие, което ще трябва да изпълнят е да са набрали необходимия брой точки (90), които се образуват от сбора на осигурителен стаж и възраст. Трябва да са били осигурявани поне 10 години. Причината за измененията беше поправката на Кодекса за социално осигуряване, с която беше премахната възможността за ранно пенсиониране при закриване на рудник. Тя засегна съкратените служители от „Бобов дол“. Миналата седмица заместник-председателят на социалната комисия Светлана Ангелова обясни, че поправката ще засегне 80 души и нямало да доведе до допълнителни финансови средства от бюджета, на месец щели да бъдат необходими около 65 хил. лв.", "date": "2018.07.18", "title": "Ранно пенсиониране за миньори от затворени рудници"}
{"url": "https://www.monitor.bg:443/bg/a/view/vandali-obrugaha-groba-na-stefan-stambolov-105773", "text": "Бандити са разбили паметника на великия български държавник Стефан Стамболов на Централните софийски гробища и са откраднали бронзовия му бюст. Оказва се, че и гробът на Каблешкови също не е подминат и е бил обект на посегателство. За това подадоха сигнал в централата на ВМРО граждани, които са минали покрай гроба на Стефан Стамболов. Общинският съветник Карлос Контрера остро е поставил въпроса за сигурността в гробищните паркове и как е възможно случайно да разбираме, че гробовете на Стефан Стамболов и Каблешкови са поругани. Според него има много сериозен дефект със сигурността в гробищните паркове въпреки положените усилия досега. \"Знае се, че районът е рисков, но какво като го знаят, патрулите минават и заминават. Частната охранителна фирма също не се справя. Няма място за оправдания. От години работят на гробищата, познават ситуацията. Няма обаче как да има качествена охрана с малко хора, някои от тях на преклонна възраст\", коментира Контрера. Според него полицейските патрули и охранителната фирма не се справят с вихрещите се ромски банди по софийските гробищни паркове. Ставало дума за не повече от 40-50 души, известни на полицейските патрули, които от години чупят паметници, вършат измами из гробищата, прилъгвайки опечалени да им поправят паметника, който самите роми преди това са счупили. Измамите достигали до десетки хиляди левове, твърди още Контрера.  От ВМРО настояват да се засили охраната, да се проведе разследване кой не си е свършил работата, както и да има наказани и уволнени заради обругания гроб на Стефан Стамболов. Според воеводите охранителната фирма трябва да покрие и всички щети, а в кратки срокове настояват да се изгонят всички бандити от гробищните паркове.", "date": "2018.07.18", "title": "Вандали обругаха гроба на Стефан Стамболов"}
{"url": "https://www.monitor.bg:443/bg/a/view/razmeryt-na-pomoshtta-za-otoplenie-prez-zimata-se-uvelichava-na-374-15-lv-105774", "text": "Размерът на целевата помощ за предстоящия зимен сезон (1 ноември 2018 – 31 март 2019г.) се увеличава на 375,15 лв., съобщиха от Министерството на труда и социалната политика. Сумата е с 9,05 лв. по-висока в сравнение с миналата година. Така месечният й размер ще стане 74,83 лв. Съгласно нормативната уредба той се определя на база левовата равностойност на 385 квтч електроенергия, от които 280 квтч дневна и 105 квтч нощна електроенергия, по осреднена крайна продажна цена на електроенергията за битов потребител към 31 октомври на текущата календарна година. Право на целева помощ за отопление имат лицата и семействата, чийто средномесечен доход за предходните 6 месеца преди месеца на подаване на заявлението е по-нисък или равен от диференциран минимален доход за отопление, който е 75 лв. Кандидатстващите ще могат да подават документи в дирекциите „Социално подпомагане“ до 31 октомври 2018 г. Заявленията се подават по настоящ адрес на кандидатите. Увеличението на пенсиите от 1 юли с 3.8 % няма да да се отрази на правото на достъп до този вид помощ, уверяват от социалното министерство. За миналия отоплителен сезон 2017/2018 г. е отпусната целева помощ на 204 635 лица и семейства на обща стойност 74 323 833 лв.", "date": "2018.07.18", "title": "Вдигат помощта за отопление на 374,15 лв."}
{"url": "https://www.monitor.bg:443/bg/a/view/shofioryt-kojto-ubi-16-godishen-i-izbjaga-karal-bez-knijka-105776", "text": "Варненският окръжен остави в ареста с постоянна мярка за неотклонение „Задържане под стража“ 42-годишният Иван Димитров. Той е обвинен за причинена смърт при катастрофа на 5 юли след полунощ в близкото до Варна градче Игнатиево. Впоследствие, удареният от колата му 16-годишен Дейвид Славов, почина в болница. В съдебна зала днес стана ясно, че 42-годишният Иван шофира като джигит и без книжка от 2008 година, като досега има 19 наказателни постановления. В полицейските му регистрации са и още 11 влезли в сила присъди, от които 4 са за управление МПС след употреба на алкохол и 1 за управление на автомобил при липса на правоспособност. Последният му акт е от 2014 година. Всеки път се е разминавал със затвора и е бил наказван най-много с пробация, припомни прокурорът по делото Милен Ставрев. Инцидентът с Дейвид станал в 0,45 часа на ул. „Георги Петлешев“ в Игнатиево, където джигитът се движел с „Рено Лагуна“ в посока на ул.„Слави Дойчев“. Няма как да се докаже дали във фаталната нощ Иван е бил пиян или дрогиран, тъй като той е избягал от местопроизшествието и се е укривал 10 дни, преди да се предаде в полицията. Според разказите на очевидци, когато колата на Иван Димитров блъска момчето, то се премята през капака на автомобила и се хваща за багажника, където увисва. Въпреки това обаче, той не спира, за да му окаже помощ и момчето пада в движение. След това Иван изоставил автомобила си и избягал, като се укривал. Очевидци подали веднага сигнал на тел. 112 и младежът бил откаран в болница в изключително тежко състояние. Пострадалият Дейвид бил настанен с опасност за живота в МБАЛ „Света Анна“ във Варна с множество фрактури на крайници и луксация на двете рамена. 11 дни след произшествието той починал в болницата от раните си. Досъдебното производство по случая е образувано на 5 юли 2018 г., веднага след извършване на престъплението, като тогава делото се е водело в Районната прокуратура във Варна за причиняване на тежка или средна телесна повреда по член 343, ал. 3, във връзка с ал. 1, буква \"б“ от НК. След смъртта на Дейвид производството по случая е изпратено по компетентност в Окръжната прокуратура, като деянието е било преквалифицирано в причиняване на  смърт по непредпазливост при тежкото пътно-транспортно произшествие. Държавният обвинител поиска най тежката мярка за неотклонение „Задържане под стража“, предвид опасността Иван да извърши ново престъпление или да се укрие. Според защитата му, той не се е укривал и дори е съдействал на разследващите, като се е предал веднага, щом научил, че момчето е починало. Адвокатът заяви още, че нямало доказателства, че 16-годишното момче е издъхнало от травмите, получени при катастрофата.", "date": "2018.07.18", "title": "Шофьорът, който уби 16-годишен и избяга, карал без книжка "}
{"url": "https://www.monitor.bg:443/bg/a/view/direktorka-na-uchilishte-otkazva-da-priema-poveche-romcheta-roditeli-i-uchiteli-v-nejna-zashtita-105777", "text": "Родители и учители от благоевградското Девето основно училище организираха протест днес сутринта, а само за 2 дни преди това над 600 жители от кварталите „Еленово“ и „Ален мак“ се подписаха в защита на директорката Василка Величкова, която категорично отказа да приема повече ромски деца за новата учебна година. „Смятам, че не трябва да бъдем единственото училище, което да извършва образователна интеграция на територията на Благоевград, защото няма как всички ромски деца да учат при нас, вече имаме приети 90 деца”, обясни Василка Величкова. Според родителите и учителите, ромските деца трябва да се разпределят равномерно по всички благоевградски училища, а не всички да се струпват в IX ОУ, което е в съседство с циганската Предел махала. „Така нашите деца ще бъдат „интегрирани“ от ромчетата, които стават болшинство във всеки клас, а не обратно, каза в прав текст възмутен баща. Жителите на ромската махала също нямат нищо против децата им да учат в центъра, а не в близкото училище. Според изискванията за прием ромчетата от махалата се записват в първи клас, в четирите най-близки  училища. Директорката на Девето ОУ Василка Величкова се проверява от местната образователна инспекция, от комисията по защита от дискриминацията и от икономическа полиция.", "date": "2018.07.18", "title": "Родители и учители в защита на директорката, отказала да приема повече ромчета "}
{"url": "https://www.monitor.bg:443/bg/a/view/remontirat-stadion-akademik-za-4-mln-lv-105778", "text": "Център за лека атлетика ще се оформи около „Асикс Арена“ с предстоящия ремонт на стадион „Академик“ в София. Това обяви спортният министър Красен Кралев, след като награди с почетен плакет световната ни шампионка до 20 г. в тройния скок Александра Начева. През септември ще бъде обявена обществена поръчка за ремонт на стойност 4 млн. лв. за стадиона, който е в непосредствена близост до залата, открита през есента след реконструкция за 7 млн. лв. Кралев обяви още, че в момента тече процедура за ремонт на стойност 139 000 лв. на закритата лекоатлетическа писта в Пловдив, на която Александра Начева тренира през зимата. През август ще бъде готова и закритата писта на „Локомотив“ (Пд), на която пък се готви Габриела Петрова. Стойността на реконструкцията й е 515 000 лв. Предстои да бъде обявена обществена поръчка на стойност 365 000 лв. за ремонта на втората кръгла атлетическа писта в България – зала „Добротица“ в Добрич. Подготвя се и ремонт за 388 000 лв. и на закритата атлетическа писта в Кюстендил. Поправя се и пистата на националния стадион, а „Белмекен“ ще бъде оборудван с нови пособия за лека атлетика. По-рано бяха извършени ремонти на пистите в Сандански и Хасково и бе газифицирана закритата писта в Сливен, съобщи още Кралев. Спортният министър поздрави Начева и треньорът й Стойко Цонов за успехите и обяви, че очаква от 16-годишната пловдивчанка да спечели квота за олимпийските игри в Токио през 2020 г.", "date": "2018.07.18", "title": "Ремонтират стадион „Академик“ за 4 млн. лв."}
{"url": "https://www.monitor.bg:443/bg/a/view/es-vyvejda-mita-vyrhu-stomanata-ot-utre-105779", "text": "ЕС ще въведе защитни мита върху стоманата тази седмица, за да защити производителите си от нарасналия внос, който е следствие от американските мита, съобщи днес европейският комисар за търговията Сесилия Малмстрьом. По данни на ЕК, след като президентът на САЩ Доналд Тръмп въведе мита от 25 процента върху вноса на стомана, се наблюдава увеличение на стоманените продукти, които достигат европейския пазар. Според Сесилия Малмстрьом ЕС няма \"друг избор\" освен да въведе мерки, за да защити собствения си стоманодобивен сектор, който вече среща трудности заради световния свръхкапацитет. ЕС ще въведе от утре, 19 юли, мита от 25% върху 23 категории стоманени продукти. Те ще влязат в сила, когато вносът на тези продукти надвиши сегашната средна стойност, изчислена на основа данните от последните три месеца. \"Мерките намират баланса между интересите на европейските производители и потребители на стоманата като автомобилната индустрия и строителния сектор, които разчитат на вноса\", каза Малмстрьом. Европейската асоциация на автомобилните производители обаче заяви днес, че \"силно съжалява\" за предприетата от ЕС мярка. \"Тези мерки ще нанесат вреда върху конкурентоспособността ни, тъй като ще доведат до увеличение на цените на стоманата на европейския пазар, където те вече са високи\", твърди генералният секретар на Асоциацията на европейските автомобилостроители (ACEA) Ерик Йонарт. Тези мерки на Комисията са временни и след като тя проведе проучване ще може да вземе и крайно решение \"най-късно в началото на 2019 година\", подчерта Йонарт, цитиран от АФП. Решението за митата върху стоманата е част от отговора, който ЕС обеща да даде спрямо увеличените американски мита, наред с вече приетите уравновесяващи мита върху американски стоки за 2,8 милиона евро (3,3 милиарда долара). Страните членки на ЕС показаха \"поразителна подкрепа\" за новата мярка, известна като \"тарифна квота\". ЕК съобщи преди това, че наблюдава внимателно и вноса на алуминий в ЕС, след като Тръмп наложи данък от 10% върху него", "date": "2018.07.18", "title": "ЕС въвежда мита върху стоманата от утре      "}
{"url": "https://www.monitor.bg:443/bg/a/view/do-300-lv-globa-pri-miene-na-styklata-na-svetofara-105765", "text": "Разрешат ли водачите на автомобилите да им се мият стъклата на светофар в София, може да отнесат глоба до 300 лв. Това предвиждат промени в наредбата за обществения ред на територията на Столичната община. Един от вносителите на измененията в документа Иван Илиев обясни пред „Монитор“, че са имали идея да се забрани миенето на стъкла, но в понеделник на комисия по обществен ред и сигурност към СОС, е взето решението да се въведат и глоби. Санкции ще отнасят както миячите, така и водачите, които плащат за услугата. „Ако шофьорът допусне да му се измият стъклата на колата и след това заплати на мияча, той му става съучастник и ще бъде наказан, ако контролния орган прецени, че има извършено нарушение“, каза Илиев. Контролният орган ще бъдат полицаите и по тяхна преценка дали нарушението е маловажно или не, ще могат да налагат глоби до 300 лв. „Нашата цел беше да се опитаме максимално да изчистим кръстовището от тези хора, които мият коли. Шофьорите в София, които биха позволили и биха платили да им се измият стъклата, са може би съвсем малко. Въпреки това, искаме да предотвратим едно такова деяние”, заяви Илиев. В началото на юли стана ясно, че първоначалната идея в наредбата да се запише и забрана на употребата на алкохол в градинките, ще отпадне. Ще отпаднат и мерките срещи вандалите, поругаващи паметници, защото подобни са заложени в Наказателния кодекс. Ще се регламентират точни часове, в който могат да се извършват строителни и ремонтни дейности. Така след приемането на промените, през седмицата ремонти няма да се извършват между 22 и 8 часа, както и от 14 до 16 часа. В почивните дни забраната за строителство ще е от 21 до 9 часа и от 14 до 16 часа. „Забраните няма да важат за общински и държавни строежи от обществено значение – например строителството на метрото“, разясни Илиев. Той обясни, че общината ще се бори и с нощния шум. Вдигането на врява на обществени места, която нарушава реда и спокойствието, ще бъда забранена от 22 до 8 часа. Промените може да влязат в сила от септември, ако СОС ги гласува на сесията в края на юли. ", "date": "2018.07.18", "title": "300 лв. глоба за шофьора, ако му мият стъклата на светофара "}
{"url": "https://www.monitor.bg:443/bg/a/view/unker-za-zalitanijata-shvana-mi-se-krakyt-105762", "text": "Председателят на Европейската комисия Жан-Клод Юнкер даде пресконференция, точно седмица след като се появи на обществено събитие в Брюксел в странно състояние. Пресконференцията бе посветена на постиженията на неговия \"план Юнкер\" за инвестиции в ЕС. Попитан какво се е случило миналата седмица и дали наистина е бил пиян, или е имал спазми на ишиаса, както обясни по-рано негов говорител, Юнкер заяви, че кракът му се е схванал. В добра форма съм, има много по-важни неща от моето здраве. Честно казано, нямам време да се занимавам с такива дреболии. Наистина съм впечатлен колко внимание се обръща на незначителни неща и настоявам за уважение. Учудващо е колко много хора са специалисти по здравословното ми състояние, коментира Юнкер. Той заяви, че не го интересува наследството, което ще остави, защото то било като поезията - говорело само за себе си. Попитан какво ще каже на президента на САЩ Доналд Тръмп при срещата им идната седмица във Вашингтон, председателят на ЕК поясни, че ще повтори тезите, които е изложил на срещата на Г-7 в Канада. По неговите думи изглежда има нужда Тръмп да чуе отново, че търговията в ЕС е свързана с единния пазар под надзора на ЕК и изключва възможността от двустранни договорености с отделни държави от Общността.  ", "date": "2018.07.18", "title": "Юнкер за залитанията: Схвана ми се кракът"}
{"url": "https://www.monitor.bg:443/bg/a/view/makgregyr-poiska-da-se-bie-s-tigyr-105761", "text": "Ирландският боец Конър Макгрегър използва своята визита в Русия, за да предизвика тигър да се бие с него. Той присъства на финала на световното първенство и се срещна с президента Владимир Путин. След това Макгрегър имаше още по-любопитна среща с тигъра, който боецът нахрани. „Мога ли да се бия с него?“, попита той един от собствениците на животното, който обаче не му разреши. Настроението на Макгрегър се подобри, като се качи на електрически велосипед вместо на трансферния автобус, за да се придвижи по пистата до частния си самолет. „Връщам се у дома на моя красив остров Ирландия”, написа той в коментар към своя снимка в Инстаграм. По време на визитата си в Русия Конър Макгрегър нарече Владимир Путин един от най-великите лидери на нашето време, с което си навлече гнева на мнозина свои фенове.", "date": "2018.07.18", "title": "Макгрегър поиска да се бие с тигър"}
{"url": "https://www.monitor.bg:443/bg/a/view/jena-e-otrovila-skripal-s-novichok-105771", "text": "Жена, която е работела за Главното разузнавателно управление (ГРУ) на Русия, се смята, че е извършила смъртоносната атака с нервнопаралитичния боен газ във Великобритания, пише британският „Дейли Мейл“. 44-годишната Дон Стърджис почина миналата седмица, а 45-годишния й партньор Чарли Роули се бори за живота си в болница, след като са намерили флакон с известно количество от отровното вещество в парка в Еймсбъри. Месеци по-рано, на 4 март в Солсбъри бяха открити в безсъзнание бившият руски шпионин Сергей Скрипал и дъщеря му Юлия. Братът на Чарли – Матю Роули каза, че двойката миналия месец е намерила шишенце от парфюм в парка, и са се напръскали с него. Смята се, че флаконът е изоставен от агентите, които преди четири месеца са отровили бившия руски шпионин и дъщеря му. Това потвърждава версията, че в групата, изпратена да убие Скрипал е имало и жена, заявява анонимен следовател от Скотланд ярд. Руската служба вече беше обвинена, че е отговорна за нападението в Солсбъри. Детективите вярват, че това е извършено от ГРУ - агенцията, в която Скрипал е служил в продължение на около 15 години. Британските официални представители \"се доближават до идентификацията на лицата, които смятат, че са извършили операцията\", предава Ню Йорк Таймс. Междувременно стана ясно, че полицай се е оплакал, че е бил хакнат мобилният му телефон. Скотланд ярд смята, че руските служби търсят начин да разберат докъде е стигнало следствието по отравянето на Скрипал. Стана ясно и че британските служби за борба с тероризма са събрали над 400 предмета като част от разследването. Шпионски скандали се разразяват с пълна сила през последните месеци. Във вторник бе съобщено, че руската гражданка Мария Бутина бе арестувана във Вашингтон в неделя заради шпионаж на територията на САЩ в полза на Русия.", "date": "2018.07.18", "title": "Жена е отровила Скрипал с „Новичок“"}
{"url": "https://www.monitor.bg:443/bg/a/view/botev-zaradva-bolni-deca-v-plovdiv-105780", "text": "Деца от \"Национален алианс на хора с редки болести\" (НАХРБ) гостуваха на футболния клуб „Ботев“ (Пловдив). Малчуганите отпразнуваха 9-ия рожден ден на малкия ботевист Тито със сърдечно празненство в уютната атмосфера на кафето на клубната база в Коматево. Децата и техните родители използваха посещението си, за да се срещнат и с футболистите от любимия си отбор. Те изгледаха заключителните минути от поредната тренировка на \"канарчетата“, а непосредствено след нейния край играчите се запознаха с децата, подариха им по знаме в клубните цветове и се снимаха за спомен с тях. От клуба изразява подкрепата си към алианса и отправи покана към децата да станат част от началото на новия футболен сезон, като изведат на терена отборите на „Ботев“ и „Левски“ в двубоя от първия кръг на Първа лига, който е в събота от 20:45 часа в Пловдив. Билетите за мача са 8, 10 и 15 лв.", "date": "2018.07.18", "title": "„Ботев“ зарадва болни деца в Пловдив"}
{"url": "https://www.monitor.bg:443/bg/a/view/borisov-osvobodi-zemedelskijat-zam-ministyr-cvetan-dimitrov-105763", "text": "Премиерът Бойко Борисов освободи от длъжност заместник-министър на земеделието, храните и горите Цветан Димитров, съобщиха от Министерския съвет. Решението на премиера е взето след срещата на земеделския министър Румен Порожанов с представители на протестиращите животновъди. Борисов разпоредил на Порожанов да освободи и директорa на дирекция „Животновъдство“ Златка Възелова, директорa на Дирекция „Директни плащания и идентификация на земеделските парцели“ Георги Праматаров, както и съветника на министъра Бойко Синапов.    ", "date": "2018.07.18", "title": "Борисов освободи зам.-министъра на земеделието Цветан Димитров"}
{"url": "https://www.monitor.bg:443/bg/a/view/nezakonni-romski-kyshti-niknat-kato-gybi-na-glaven-pyt-v-kustendil-105760", "text": "Незаконни ромски постройки и бараки никнат като гъби в близост до главния път за Македония, алармираха кюстендилци. Буквално за два дни в района на жп-линията, в близост до квартал „Изток“ в Кюстендил са поставени поне 3 бараки, които ромите усърдно монтират, необезпокоявани от никой. „Предимно вечер жителите на квартала ги докарват в района на Николичевски път. Точно там, където преди няколко месеца същите тези хора потрошиха стъклата на влака Кюстендил- София. Представете си, че те не спазват никакви правила и няма кой да ги контролира. Хем постройките са незаконни и в същото време ползват електричество. Как става това?“, гневи се 42-годишният Крум Борисов. По повод проблема потърсихме за коментар и общинската администрация в града. От там уточниха, че става въпрос за терен, който е собственост на АПИ. „При всеки един сигнал ние се отзоваваме, оказваме и съдействие. До този момент обаче никой не ни е търсил“, коментираха от кметството. Незаконните ромски бараки предизвикаха огромно недоволство и сред кюстендилци в социалните мрежи. „Как може подобно нещо. Ако някой от нас си построи гараж ще го блъснат веднага. Защо на ромите е позволено всичко, за тях не важат ли законите?“, коментира Анка Спасова. В същия район до жп-линията в Кюстендил има поне 10-15 постройки, като голяма част от тях са от началото на годината. „Те първо си монтират барака. После започват да слагат и тухли и накрая го превръщат в масивна постройка. А иначе са социално слаби, без документи и какво ли още не“, възмущава се още 42-годишният Крум.", "date": "2018.07.18", "title": "Незаконни ромски къщи никнат като гъби в Кюстендил "}
{"url": "https://www.monitor.bg:443/bg/a/view/strajyt-na-anglija-si-kupi-imenie-za-2-1-mln-paunda-snimki-105767", "text": "Вратарят на „Евертън“ и националния отбор на Англия Джордан Пикфорд се обзаведе с луксозно имение на стойност 2,1 милиона паунда.       Къщата се намира в Чешир и 24-годишният футболист има намерение да живее в нея заедно с годеницата си Меган Дейвидсън. Новият дом на Пикфорд разполага с пет спални, домашно кино, джакузи и е с изглед към голф игрище. Стражът и 22-годишната Меган, която завърши Университета в Съндърланд миналата година, се познават от деца. Медиите на Острова предполагат, че той й е предложил брак през май по време на тяхна почивка в Барбадос. Дейвидсън бе сред запалените поддръжници на Пикфорд и „трите лъва” по време на световното първенство в Русия.", "date": "2018.07.18", "title": "Стражът на Англия си купи имение за 2,1 млн. паунда (СНИМКИ)"}
{"url": "https://www.monitor.bg:443/bg/a/view/bdj-poluchava-100-mln-leva-za-novi-vlakove-105766", "text": "„БДЖ-Пътнически превози“ ще получи до 100 млн. лева целево финансиране през 2020 г. за новите влакове. Това решиха министрите по време на правителственото заседание, съобщават от пресслужбата на кабинета. Това е поредната подкрепа, която дружеството ще получи от държавата. В началото на месеца правителството одобри отпускането на 104 млн. лева, с които БДЖ да плати за стари свои задължения. Държавният заем трябва да бъде погасен до края на 2020 година. През миналото лято компанията получи и 224 млн. лева от държавата, за да може да продължава да работи. Наскоро правителството отпусна още 20 млн. лева на \"БДЖ Пътнически превози\", като целта беше да не се позволи да бъде продадена от частен съдебен изпълнител част от сграда, в която се намира централата на БДЖ в центъра на София, на ул. \"Иван Вазов\" 3. В началото на месеца от БДЖ съобщиха, че са постигнали договорка за подписване на споразумение с банките кредитори на дружеството. Именно към кредиторите трябва да отидат отпуснатите от правителството пари. По този начин се спира и продажбата на активи на компанията. Парите трябва да бъдат върнати до 28 декември 2020 г. Преди около 3 месеца шефът на \"Холдинг БДЖ\" Владимир Владимиров обяви плановете за покупката на 85 мотрисни влака на два етапа, като само първият ще се реализира от това правителство и акцентира, че превозвачът се е фокусирал на поръчката на 41 мотрисни влака и за осигуряването на необходимото финансиране, за да се случи този проект. По думите на Владимиров следващото правителство \"трябва да започне да мисли за втория етап - останалите 44 мотрисни влака. С тези 85 нови влака и с по-добрите скорости на движение българската железница щяла да придобие един средноевропейски вид. По-късно в парламента министърът на транспорта Ивайло Московски обяви пред депутатите, че дълговете на БДЖ продължават да намаляват и от над 800 милиона лева преди години вече са малко над 100 млн. лв. Той защити и намеренията с парите, които държавата ще получи при подписването на концесията за \"Летище София\", да се изплатят дълговете на железопътния превозвач и да се инвестира в обновяване на подвижния състав.  ", "date": "2018.07.18", "title": "БДЖ получава 100 млн. лв. за нови влакове (ОБНОВЕНА)"}
{"url": "https://www.monitor.bg:443/bg/a/view/semejstvo-bekym-se-sybra-v-hyrvatija-snimki-105768", "text": "Само няколко дни, след като най-големият им син Бруклин напусна университета в Ню Йорк, защото се чувствал нещастен далеч от семейството си, Дейвид и Виктория Бекъм решиха да отидат на мечтана ваканция с всичките си деца. Звездното семейство се отправи към Хърватия, където папараците веднага го излови на плажа. Бившият капитан на английския национален отбор, дизайнерката и четирите им деца – Бруклин, Ромео, Круз и Харпър, прекараха един спокоен ден, в който се наслаждаваха на слънцето, повозиха се на яхта и дори на джет, а Виктория качи снимки в профила си в Инстаграм.", "date": "2018.07.18", "title": "Семейство Бекъм се събра в Хърватия (СНИМКИ)"}
{"url": "https://www.monitor.bg:443/bg/a/view/mineral-za-1-mln-shtatski-dolara-pokazvat-v-dvoreca-v-balchik-105751", "text": "Специално селектирана колекция от близо 100 скъпоценни и декоративни камъни от фонда на Националния музей “Земята и хората” е представена в галерия „Тунела” на културен център „Двореца“ в Балчик. Изложбата е под надслов „Съкровищата на Земята”. На откриването присъстваха директорът на музея „Земята и хората” Чавдар Начев,  кураторът на изложбата Живка Янакиева и директорът на Националния исторически музей доц. д-р Бони Петрунова, чийто артефакт – нефритена катарама, открит на нос Калиакра, за първи път се показва. „Тук са показани едни от най-хубавите експонати от постоянната експозиция на музея „Земята и хората”, каза директорът му Чавдар Начев. Сред тях са диамант от ЮАР, рубин и сапфир от Русия, изключително ценният и скъп минерал диаспор. „До момента имаме 43 пътуващи изложби от този вид. За втори път обаче в историята на музея ние вадим експонати от постоянния фонд. В момента вие виждате 50 от тях”, подчерта Чавдар Начев. „Скъпоценните камъни са аристократите на минералното царство. Сред показаните камъни изключително интересни са аметистите – от Уругвай, могат да се видят превъзходни топазови кристали от находище в Украйна, което е изчерпано. Това е световно културно наследство, което е унищожено в резултат на стопанската дейност на хората. Ние съхраняваме доста такива фрагменти от природата. Особен интерес представлява темата „Природно изкуство”  – природни пластики, при които скулпторът е Господ, а не човекът”, каза още г-н Начев.   Сред експонатите може да се види изключително ценният минерал диаспор, открит в Турция. Той притежава качеството да променя цвета си и при осветяване с лампа блести в ярко розово, оранжево или малиново. Именно турският район Мугла е бил единственият източник за добив на минерала. Показаният в изложбата образец тежи 880 грама, има отлични ювелирни качества и според оценки на специалисти е много скъп и постоянно повишава цената си. В момента е оценен на 1 млн. щатски долара. В експозицията от екзотични скъпоценни камъни могат да се видят много рядко срещания минерал като скаполит, чиято стойност може да се доближи до тази на диамантите, а от декоративните камъни са подбрани минерали, известни с красивия си цвят и рисунък, използвани за изработката на различни бижута и изделия – малахит, лазурит, родонит, тюркоаз, нефрит, кехлибар и уникалния чароит, минерал който е намерен на едно единствено място в света - до река Чара в Иркутск, Русия. Интерес предизвикват още аметист от Уругвай, топази от Украйна, редки природни пластики, като например самородна мед, турмалин от Афганистан и др. Особен акцент в експозицията е нефритената катарама, открита от екипа на доц. д-р Бони Петрунова при археологическите разкопки на некропол от XIV век на нос Калиакра миналата година. Катарамата вече е изследвана в „Земята и хората” с научни методи и се предполага, че идва от Китай. Подобен артефакт никога не е намиран по българските земи. Нефритени артефакти е имало по българските земи още в 7 век – във Врачанско, долината на Струма, София, Слатина, Варна. Изключително интересно е да се докаже откъде е произходът. „Може би ще излезе, че тези връзки между Варненската цивилизация и Китай са доста стари. Но, това са неща, които предстои тепърва да се изучават”, каза Чавдар Начев. „Нефритената тока е една украса за колани, която се нанизва на колана и на нея се закачва лична вещ на воина. Подобни неща не са намирани никога в българските земи от този период – Средновековието. Изследванията показаха, че всичко това е изработка в Китай. Остана да разберем и как тази катарама се е придвилижа към Калиакра, столицата на Добруджанското деспотство”, каза доц. д-р Бони Петрунова.  Най-вероятно катарамата е подарена на владетеля на Добруджанското деспотство, тъй като то е поддържало връзки със Златната орда и монголите на китайската династия Юан. А защо в тази сграда? Още повече, че точно тук е открита и голяма монетна находка, благодарение на което е определена границата – 1404 г., когато влашкият владетел Мирчо Стари, който цял живот си е мечтаел да превземе Добруджанското деспотство, е пристигнал и е опожарил сградата. Покривът се е срутил и е затрупал артефактите – тоест, това е било изпозвано като хранилище, където където са се съхранявали ценностите на владетелите на деспотството, обясни доц. д-р Петрунова и добави, че и това лято ще продължат разкопките на нос Калиакра.", "date": "2018.07.18", "title": "Минерал за 1 млн. долара показват в Двореца в Балчик"}
{"url": "https://www.monitor.bg:443/bg/a/view/samo-za-2-sedmici-nad-30-hil-uchastnici-v-igrata-na-lidl-kojto-pazaruva-pytuva-105770", "text": "Само за две седмици над 30 000 участници са регистрирали своите касови бележки в най-вълнуващото лятно предизвикателство на Лидл България „Който пазарува, пътува“. В началото на юли веригата анонсира игра, чрез която ще раздаде 100 ваучера, всеки на стойност 1000 лв., и така ще помогне на своите клиенти да реализират мечтано пътуване в чужбина. Всички желаещи да се включат в надпреварата все още имат възможността да го направят до 31 юли, включително. 100-те късметлии ще бъдат изтеглени на случаен принцип на 1 август, сряда. Ваучерите, които ще спечелят най-запалените пътешественици, ще им помогнат да покрият частично или напълно разходите за екскурзия до избрана от тях близка или по-далечна дестинация. Туристическа агенция ще им помага при планирането на преживяването и ще създаде за тях персонален туристически план, който да отговаря на техните изисквания и предпочитания. Те ще имат свободата да изберат дестинацията, периода на пътуване, транспорта, настаняването, като сами решат дали де се вместят в стойността на спечеления ваучер или да доплатят, ако планираната екскурзия надвишава 1000 лв. За да спечелят ваучера за пътуване, желаещите е нужно да следват следните стъпки: да пазаруват в Lidl за минимум 20 лв., да регистрират своята бележка на www.lidl.bg/travel и да я запазят до тегленето на печелившите. Колкото повече бележки регистрира всеки един участник, толкова по-голям шанс има да се превърне в един от 100-те щастливи пътешественици. Играта „Който пазарува, пътува“ на Lidl продължава в периода от 2 до 31 юли 2018 г. За повече информация и пълните условия на играта: www.lidl.bg/travel", "date": "2018.07.18", "title": "Само за 2 седмици над 30 хил. участници в играта на Lidl „Който пазарува, пътува!“"}
{"url": "https://www.monitor.bg:443/bg/a/view/evrokomisijata-globjava-gugyl-s-4-3-miliarda-evro-105769", "text": "Европейската комисия наложи на Гугъл глоба от 4,34 млрд. евро по казуса за Андроид, съобщи еврокомисарят по конкуренцията Маргрете Вестагер. Според Брюксел компанията е наложила ограничения върху операционната система в полза на собствените си продукти, така че да гарантира монопола си сред онлайн търсачките. Тя трябва да прекрати това в идните 90 дни или ще понесе допълнителни наказания от 5% от дневния оборот на компанията майка Алфабет. От компанията вече обявиха, че ще обжалват. Комисията смята, че Гугъл е задушила избора и иновациите при редица мобилни приложения и услуги, като е преследвала цялостна стратегия по отношение на мобилните устройства, целяща защита и разширяване на господстващото й положение при общото търсене в интернет. Гугъл е изисквала от производителите да инсталират предварително неговия браузър Chrome и неговото приложение за търсене Google Search, за да им предостави лиценз за своя магазин за приложения Play Store. Освен това е извършила плащания до определени големи производители и оператори на мобилни мрежи, при условие че инсталират предварително и ексклузивно приложението Google Search на своите устройства; a също така е попречила на производителите, желаещи да инсталират предварително приложения на Google, да продават мобилни устройства, работещи с алтернативни версии на Android, които не са одобрени от Google (т.нар. \"форкове на Android\"), обясняват от ЕК. Гугъл вече е изправена пред две други обвинения - че промотира свои продукти в търсачката вместо тези на конкурентите си, и че AdSense е попречил на уебсайтове на трети страни да се снабдяват с реклами, свързани с дадено търсене, от конкуренти на Google. Миналата година ЕК наложи на компанията рекордната глоба от 2,42 млрд. евро за злоупотреба с доминиращо положение на пазара. Решение вероятно ще засили още повече напрежението между Брюксел и Силициевата долина. Технологични компании като Майкрософт, Гугъл, Интел вече дължат над 10 млрд. евро в глоби, без последната. Европейската комисията поиска и \"Епъл\" да върне 13 млрд. евро в данъци на ирландското правителство – нещо, което Ирландия и производителят на Айфон обжалват. Решението на Брюксел вероятно ще е само началото на продължителна правна битка, която може да стигне и до Съда в Люксембург. Според комисията Гугъл се намира в господстващо положение при предоставянето на услуги за общо търсене в интернет, както и при поставянето на реклами при търсене на уебсайтове на трети страни в цялото ЕИП, с пазарен дял съответно над 90% и 80%. Господстващото положение само по себе си не представлява проблем по нормативната уредба на ЕС за конкуренцията. Предприятията с господстващо положение обаче носят отговорност за това да не злоупотребяват със своята мощна пазарна позиция, като ограничават конкуренцията както на пазара, на който те са с господстващо положение, така и на съседните пазари.        ", "date": "2018.07.18", "title": "Еврокомисията глобява Гугъл с 4,3 милиарда евро "}
{"url": "https://www.monitor.bg:443/bg/a/view/12-hiljadi-deca-otpadali-ot-uchilishte-2-3-sa-v-chujbina-105757", "text": "Близо 12 хиляди са децата, които са напуснали образователната система през тази учебна година. 2/3 от тях са мигрирали в чужбина. Това заяви образователният министър Красимир Вълчев по време на среща, свързана с Механизма за обхващане и задържане на всички деца и ученици от предучилищна и училищна възраст. Благодарение на Механизма 1100 екипа са обходили над 200 000 адреса, като тази година в училище са върнати 22 хиляди деца. Въпреки това, има около 2 хиляди, които са отпаднали повторно от образователната система, отчете просветният министър. Той уточни, че 70% от децата от всички посетени адреси, са в чужбина и не са регистрирани в нито една образователна система. При обиколките на екипите по домовете са открити 10 хиляди деца, които обаче не са върнати в училище. Други 17 хиляди хлапета пък не са открити и няма информация къде се намират, но се очаквало такава да се появи.  Като друг проблем Вълчев открои факта, че има много деца, които са записани в образователната система, но са определени като рискови. Те били с голям брой натрупани отсъствия, ниски образователни резултати, или родителите им нямали добро отношение към тях. Над 700 млн. лв. се заделени за образователна инфраструктура, а учителите ще получат с по 330 млн. лв. повече на година, подчерта по време на срещата пък премиерът Бойко Борисов. „Моето присъствие тук е да задължа министрите на вътрешните работи, здравеопазването, социалното министерство да подпомагат всичко, което трябва да се прави, за да може да продължи тази програма“, добави той.  След срещата зам.-министърът на образованието Деница Сачева обясни, че по предложение на Вълчев, по време на Европредседателството, е иницииран дебат с министрите на държавите членки относно децата в движение, които следват своите родители в чужбина. „Беше приет текст за обмен на информация за държавите по отношение на децата, които се движат с родителите си. На първо време сме провели разговори с Германия за стартиране на пилотен проект.“, заяви тя. Благодарение на проекта двете държави ще обменят информация относно децата, които са обучат там. Интерес за сътрудничество има и от страна на Португалия, Испания и Полша.", "date": "2018.07.18", "title": "12 хиляди деца отпаднали от училище "}
{"url": "https://www.monitor.bg:443/bg/a/view/hyrvatite-izumiha-sveta-darjavat-28-mln-za-deca-105755", "text": "Фалшива новина, че хърватските футболисти и треньори, ще дарят цялата премия от световното първенство в размер на 28 милиона долара обиколи всички световни медии. Днес сутринта авторитетни издания споделиха пост във Фейсбук от профил, смятан за официалния на хърватската футболна федерация. В него бе публикувано съобщение от селекционера Златко Далич, в което се казваше, че всички премии, спечелени от мондиала ще бъдат дарени на детска фондация. Големият скандал обаче се разрази около предполагаемото послание от страна на наставника, в което той напада всички политици в страната заявявайки, че не иска те да приближават до отбора и съблекалнята на тима. По-късно през деня обаче се оказа, че всичко е лъжа и всъщност автор на писмото не е селекционерът на Хърватия, а блогърът Игор Премузич. Той е написал писмото на 13 юли и го озаглавил „В една паралелна вселена“. Идеята на известния със своите експирименти в социалните мрежи политикант била да покаже собственото си мнение и какво би искал да се случи в действителност. Според написаното футболистите и спортно-техническият щаб на световния вицешампион трябваше да преведат на фондация всички 28 милиона долара, които спечелиха от мондиала в Русия. Мнимият текст сложи в устата на селекционера Далич и думи, според които той атакува всички власти. „Не сте добре дошли в съблекалнята, не искаме да се снимаме с вас, не искаме да ви стискаме ръцете. Имаме болни деца и такива, които гладуват, защото родителите им са безработни и не могат да си позволят да купят дори храна. Искаме да уважите решението ни и да не обличате екипи на националния отбор“, бе написано във фалшивото писмо, според което премиите на „шахматистите“ трябваше да финансират специален фонд, който да организира празници и да води деца на море.", "date": "2018.07.18", "title": "Блогър „дари“ $ 28 млн. от името на Хърватия (ОБНОВЕНА)"}
{"url": "https://www.monitor.bg:443/bg/a/view/protestirashti-probvaha-da-nahlujat-v-ms-105752", "text": "Гневни фермери направиха опит да нахлуят в сградата на Министерски съвет, след като премиерът Бойко Борисов не се яви пред тях. Разярените протестиращи едва бяха удържани от жандармерията, която предотврати атаката им, съобщи БГНЕС. Животновъди от цялата страна излязоха на обяд на протеста пред МС. На площада обаче освен протестиращите земеделски стопани е и лидерът на БСП Корнелия Нинова, както и представители на „Боец“, и яки младежи с татуировки. Те настояват за оставката на земеделския министър Румен Порожанов и директора на БАБХ Дамян Илиев. Овцевъдите изляха мляко и запалиха бала вълна пред сградата на Министерския съвет. Прозвуча траурен марш, а след него и химна на България. По-рано, в началото на правителственото заседание Бойко Борисов обясни за евтаназията на животните в Странджанско, че това е единствената практика, която се прилага в света и Европа. Той даде за пример държави, „които горят всичко в периметър от 10 километра на заразата, за да я прекратят“ и предупреди, че изпусне ли се заразата да мине в други населени места, ще „плачат всички и компенсациите ще са стотици милиони“. Порожанов пък коментира протеста на Асоциацията и овцевъдите и козевъдите с думите, че те представляват 25% от бранша. От Асоциацията настояват за по-високи обезщетения. “Средната цена на обезщетение за една овца беше 327 лева в Странджанско. Това е много над първоначално планираната сума\", заяви Порожанов.", "date": "2018.07.18", "title": "Протестиращи пробваха да нахлуят в МС "}
{"url": "https://www.monitor.bg:443/bg/a/view/kabinetyt-prie-promeni-v-pravilnika-za-rabota-na-telk-105754", "text": "Правителството прие промени в Правилника за устройството и организацията на работа на органите на медицинската експертиза и на регионалните картотеки на медицинските експертизи. С направените изменения джипитата също ще имат право да работят в трудово-експертните лекарски комисии (ТЕЛК). Освен общопрактикуващите лекари, които ще могат да бъдат затруднени на допълнителен договор, към комисиите ще могат да се включват и специалисти от доболнична помощ и от болниците. Премахва се изискването медиците в ТЕЛК да работят задължително на трудов договор и на пълен работен ден. Това, заедно с ниското заплащане беше основната причина, която доведе до дефицит на специалисти в структурата. С това се цели по-лесно сформиране на съставите на ТЕЛК и създаване на по-гъвкава работа на комисиите предвид възможността лекарите да осъществяват и други дейности освен медицинската експертиза. Очаква се направените изменения да доведат и до намаляване на административната тежест за вече освидетелстваните лица – те няма да се налага да се явяват пред ТЕЛК и НЕЛК за извършване на клиничен преглед, когато медицинската документация обективизира здравословното състояние напълно. Сроковете за освидетелстване също ще бъдат по-кратки. Моделът на оценяване се опростява, като се премахва математическата формула на изчисление при множество увреждания. Лекарите вече ще дават проценти на неработоспособност само за основно, но не и за съпътстващи заболявания. До момента трайната неработоспособност се формираше на базата на всички съпътстващи диагнози. С промените се цели хората с увреждания да могат да разчитат на повишена прозрачност, обективност и яснота при извършването на медицинската оценка на степента на увреждането им.", "date": "2018.07.18", "title": "Кабинетът промени правилника за работа на ТЕЛК"}
{"url": "https://www.monitor.bg:443/bg/a/view/bylgarija-podava-pismo-za-blizko-sytrudnichestvo-s-ecb-105758", "text": "Правителството даде днес мандат на финансовия министър Владислав Горанов да подаде официално заявление за осъществяване на близко сътрудничество с Европейската централна банка (ЕЦБ) (влизане в банковия съюз, б. Ред.). Това се прави в съответствие с регламент 1024 на Европейския съюз от 2013 г. относно функциите на ЕЦБ по макропруденциалния надзор над банките в общността, поясни след заседанието на кабинета министърът на финансите Владислав Горанов. Това формално решение от днес е в резултат на дългогодишна комуникация между българските власти и страните от eврозоната, Европейската комисия и ЕЦБ като част от пътната карта за присъединяване на България към eврозоната и на българския лев към механизма ERM-2, каза още финансовият министър. „До няколко часа писмото ще бъде изпратено“, допълни той. „На 12-и юли българското правителство и Централната банка изпратиха писмо за намерение за начина, по който ние виждаме присъединяването на България към ERM-2 като предпоставка за влизането на страната в еврозоната. В резултат започва да тече проучване на ЕЦБ доколко нашето законодателство ще бъде адаптирано, така че надзорните решения на ЕЦБ да имат правна сила и да са директно приложими за тези български банки, за които ЕЦБ прецени, че иска директно да упражнява надзорни функции. В съответствие с правилата подобно отключване трае от 6 до 12 месеца. Разбира се, много зависи от това, доколко българските власти успеят бързо да адаптират националното законодателство, за да гарантират стабилността на актовете на ЕЦБ и тяхната приложимост, каза още министърът. „Това което ще изпратим днес, освен официалното заявление за осъществяване на близко сътрудничество с ЕЦБ по отношение на банковия надзор, е и проект на изменение на българското законодателство, допълни Гранов. С него ние ще заявим нашето виждане как българското законодателство трябва да бъде променено така, че да отговаря на изискванията на регламента на ЕС. Страните членки на еврозоната заявиха, че в момента, в който ЕЦБ даде положителна оценка на възможността за близко сътрудничество, ще подкрепят присъединяването на лева към ERM-2., а това е изминаването на по-голямата част от пътя към еврозоната, допълни Горанов. Нашите европейски партньори ни казаха, че това е най-доброто, което в момента може да ни предложат, ако искаме да се присъединим към най-богатия клуб в света - клуба на държавите членки в еврозоната, заяви Горанов. Позицията на Еврогрупата от 12 юли в Брюксел е изключително позитивен знак. За пръв път, черно на бяло, държавите от еврозоната се ангажират с конкретни срокове и решения по отношение на българската перспектива към еврозоната. Продължавам да вярвам и това се споделя и от БНБ, че това е правилният път, добави финансовият министър.  Системата на паричен съвет и връзването на българския лев към еврото до голяма степен ограничава възможността на Българската народна банка да прави монетарна политика и тя изцяло, заради системата на паричен съвет, е преотстъпена на ЕЦБ. Влизайки в еврозоната, ние ще започнем да участваме в решенията свързани с паричната политика на Съвета и това е едно от най-малките предимства, които ще получим, освен увеличаването на доверието в нашата икономика, намаляването на трансакционните разходи за бизнеса и всички други предимства, които този клуб на богатите и развити европейски държави гарантира като успехи за една малка и отворена икономика като българската, каза Горанов. Имам уверението на нашите европейски партньори, независимо че част от критериите заложени в нашето писмо за намерение са трудно измерими, че ние ще бъдем третирани партньорски и единственото нещо, което се иска от нас, е да докажем, че можем да изпълняваме правилата, по които функционира Европейският паричен съюз, каза още Владислав Горанов.", "date": "2018.07.18", "title": "България подава писмо за близко сътрудничество с ЕЦБ"}
{"url": "https://www.monitor.bg:443/bg/a/view/mysk-se-izvini-za-vodolaza-pedofil-105756", "text": "Милиардерът и собственик на Тесла Илон Мъск се извини на британския водолаз спасител и спелеолог Върнън Ънзуърт, помогнал за изваждането на децата, блокирани в пещера в Тайланд, за това, че го нарече педофил, съобщи Би Би Си. Опитният гмургач Върнън Ънзуърт изготви плана за спасяването на децата. В поредица съобщения в Туитър във вторник Мъск написа, че реакцията му в неделя е била плод на гняв. Водолазът заподозря Мъск и инженерите от Спейс Екс в рекламна акция в изпращането на малка подводница, която трябваше да помогне при спасяването на 12-те деца и техния треньор по футбол, заклещени в наводнената пещера в Тайланд преди седмица. \"Може да си пъхне подводницата, където ще го заболи\", каза тогава Ънзуърт и допълни, че Мъск няма представа как изглежда проходът на пещерата. \"Подводницата беше твърда и дълга около 168 см\", така че не е можела да заобикаля препятствия. \"Нямаше да стигне и на 50 метра в пещерата...просто начин за пиар\", подчерта водолазът, с което ядоса милиардера. Мъск отвърна: \"Знаеш ли какво, не се занимавай да показваш видеото. Ние ще прекараме една от тези малки подводници до Пещера 5 без проблем. Съжалявам педо, сам си го изпроси\", заяви Мъск в Twitter. \"Педо\" е американски жаргон за педофил., че критиките на Ънзуърт са го разстроили, но не е трябвало да нарича водолаза \"педофил\". Сега обаче милиардерът се разкая и призна, че вината е само негова. Съобщението на Мъск в Туитър от неделя, което по-късно бе изтрито, отблъсна инвеститорите от акциите на Тесла, които в понеделник поевтиняха с 3 процента. Ънзуърт каза пред Си Ен Ен по-рано тази седмица, че обмисля да предприеме законови действия. \"Размяната на реплики с Върн Ънсуорт прекрачи границата. Предполагам си съгласен с това, след като изтри публикациите си в Twitter, но ще е нужно повече от това, за да върнеш доверието на инвеститорите“, пише управляващият партньор на Loup Ventures Джийн Мънстър в писмо, адресирано директно към Мъск. Подобни писма от инвеститорите обикновено са първо предупреждение преди по-сериозни действия. В сходна ситуация беше и основателят на Uber Травис Каланик, който също беше известен с грубия си език и който се оттегли през юни миналата година след серия скандали. Скандалът се разрази с размяна на реплики между спасители и Мъск. Първоначално подводницата беше обявена за неподходяща, като Мъск обори твърденията и показа имейли, в които ръководителите на спасителния екип казват, че биха я използвали при по-лоши условия.", "date": "2018.07.18", "title": "Мъск се извини за водолаза „педофил“"}
{"url": "https://www.monitor.bg:443/bg/a/view/bremennata-ivon-strahovski-pokori-grand-kanion-105753", "text": "С обиколка на Гранд Каньон звездата от „Историята на прислужницата“ Ивон Страховски поля последното си постижение. Екранната Серена Джой, която всява страх и респект с всяка своя дума, получи първата си номинация за престижната награда „Еми“ за ролята си в хитовия сериал. Макар, че вече е в напреднала бременност, чаровната блондинка не спира да обикаля природни забележителности. написа в социалните мрежи към кадър от националния парк тя. С мисията да релаксира с обиколки на различни паркове красавицата с полски корен се е нагърбила от две години насам, давайки клетва да се свърже с природата. За бременността на 35-годишната актриса, чиято героиня в „Историята на прислужницата“ е безплодна, стана ясно през май. Баща на детето е нейният колега Тим Лоден. Двамата се разходиха до олтара на тайна церемония миналия септември.      ", "date": "2018.07.18", "title": "Бременната Ивон Страховски покори Гранд Каньон"}
{"url": "https://www.monitor.bg:443/bg/a/view/iron-maiden-kacat-v-plovdiv-sys-sobstven-samolet-svirjat-2-chasa-i-otlitat-105742", "text": "Великите IRON MAIDEN ще забиват на огромна 25-метрова сцена тази неделя до Гребната база в Пловдив. Рокаджиите ще кацнат на летище „Пловдив” със собствен самолет, ще свирят два часа и след това отлитат. В предишните две вечери на същото място ще свирят култовите групи Sabaton и Judas Priest. Очаква се над 60 000 зрители да посетят второто издание на Hills of Rock в Пловдив, съобщи организаторът от „София Мюзик Ентърпрайсис” Иван Несторов - Амебата. Той уточни, че общо 55 групи ще се изявяват на трите сцени на феста в петък, събота и неделя. Концертът на IRON MAIDEN е черешката на тортата и с него ще приключи тазгодишният Hills of Rock. Рокаджиите започват в 21,15 часа и феновете им ще могат да куфеят с тях до 23,15 часа. Фестът започва в петък в 16,30 часа. Това е и часът, в който вратите за посетители ще бъдат отваряни и през трите фестивални дни. Голямата сцена, на която ще свирят Sabaton, Judas Priest и IRON MAIDEN е с впечатляващи размери. Тя е с дължина 25 метра и с дълбочина от 15 метра, с \"уши\" отстрани и големи екрани за осветление. Съоръжението е докарано с 15 тира от Унгария в Пловдив и сглобяването му вече започна. Видеопул с 15 камери ще предава на големи екрани всяка стъпка на великите рокаджии. Само 9 са тировете с осветлението за IRON MADEN. Ще има специални кухни за артистите, които ще разполагат и с масажисти. 600 души се грижат за спокойствието на фенове и звезди. Ще има обособени различни пространства за публиката – около 5-6 пункта за храна и напитки и възможности за продажба на реклами артикули, зона за релакс, къмпинг с 250 палатки с душове и тоалетни. „В пловдивските хотели няма места от два месеца за тези дати. Нивото на групите е изключително високо. С тях са израснали цели поколение, включително и аз. Слушам Judas преди Metallica. Феновете ще се докоснат до нещо изключително”, каза кметът на Пловдив Иван Тотев. Той призова пловдивчани в трите фестивални дни да ограничат пътуванията си с личните си коли в района на Гребната база. Посетителите на Hills of Rock ще могат да паркират на съседни на Гребната база улици. Обособено място на паркиране ще бъде западното платно на булевард \"Копривщица\", ще бъде затворен от булевард \"Марица до булевард \"6-ти септември\". Билетът за трите дни е 150 лева, за двата дни е 100 лева, а за неделния концерт е 80 лева. Билети ще се продават и на място, в деня на самите концерти. Към второто издание на фестивала Hills of Rock ще се включат и шотдландецът FISH, финландската банда Battle Beast, французите Reaven и пънкарите Kultur Shock. Ще се присъединят и едни от най-добрите балкански банди – гърците Planet of Zeus и Koza Mostra, хърватите Cold Snap и ABOP, както и словенците Raggalution. От българска страна ще ùem MIRY, Млък!, Милена и Уикеда. Германците Crematory ще превземат главната сцена в първия фестивален ден със страхотен звук и метъл мощ, точно преди хедлайнера Sabaton. Англичаните Airforce, австрийците Serenity и украинците Jinjer, отново на главната сцена, ще разтърсят феновете с невероятно шоу. Към тях ще се присъединят българските изпълнители D2, които ще открият фестивала, и ODD Crew. На останалите сцени, ще свирят: молдовците Infected Rain, англичаните District 13, както и българските изпълнители Velian, Fool Circle, Saint Electrics, Exit Reality, Paracosm, X Husband, DJ Dharba,Axez, Drive Your Life и DJ КалашNICK. Изданието тази година ще предложи сцена и за феновете на електронната музика. След полунощ на сцената на „HILLS of BASS” ще можем да се насладим на ексклузивни изпълнения от Goldie, High Contrast, Matrix & Futurebound, Friction, Calyx &Teebee, Agressor Bunx, Dynamite MC и Linguistics, а към тях ще прибавим и родните HMSU артисти L 33, High Roll, Ogonek, Acidtrip, Targy, EXo и Faith за едно пълно фестивално изживяване.", "date": "2018.07.18", "title": "IRON MAIDEN кацат в Пловдив със собствен самолет, свирят 2 часа и отлитат"}
{"url": "https://www.monitor.bg:443/bg/a/view/79-godishna-zagina-pri-tejyk-pyten-incident-105744", "text": " 79-годишна жена загина при тежък пътен инцидент във варненския квартал „Аспарухово“. Тя била блъсната от товарен автомобил, управляван от 26-годишен мъж. Пътно-транспортно произшествие е станало около обед на ул. „Средец” във варненския квартал. Свидетели на инцидента публикуваха всоциалните мрежи снимки от инцидента, като обясниха, че полиция и криминалисти са на място и провеждат оглед. От пресцентъра на МВР във Варна потвърдиха за пътно-транспортното произшествие. Изясняват се причините и обстоятелствата, довели до инцидента, както и самоличността на загиналата жена. На място текат процесуално- следствени действия, казаха още от полицията.", "date": "2018.07.18", "title": "79-годишна загина при тежък пътен инцидент  "}
{"url": "https://www.monitor.bg:443/bg/a/view/30-ryst-na-kreditite-za-televizori-105750", "text": "Всяко трето искане за потребителски кредит преди Световното първенство по футбол в Русия е било за покупка на телевизор, сочи проучване на БНП Париба Лични Финанси. Най-много заеми са били теглени за телевизор с диагонал на екрана от 49 инча и HD картина. Хората търсят и комфорт, когато гледат мачове, и това обяснява напредъка на диваните - четвърта позиция в класацията, от която изместиха лаптопите. Най-често теглените кредити което е много близко до показателя за 2017 г., 850-900 лева. В същото време, от новите модели най-търсени са по-големите, произведени от по-луксозни материали като кожа. За смартфони и през 2017 г., и в началото на 2018 г. най-често са те теглили кредити за устройства струващи средно 450-500 лева. Сега обаче най-търсеният смартфон е с по-мощен процесор, по-висока резолюция на екрана и по-добра камера. Това е което покрива всички изисквания на средния потребител на мобилни услуги. При хладилниците: най-търсеният модел в периода януари-юни 2018 г. е на средна цена 480-530 лева. През първата половина на 2017 г. хората кандидатстваха най-често за финансиране на хладилници на цена 450-500 лева, но с по-ниски характеристики. Новият победител е с обем 295 литра и отделен фризер, разположен в долната му част. Година по-рано най-предпочитаният беше с обем 253 литра, по-малки размери и вградена камера. От началото на годината най-често за покупка на стоки на изплащане са кандидатствали хора на възраст 20-29 години. На тях се падат 26,5% от всички заявления. Основен дял на отпуснатите от магазините такива заеми са за смартфони и лаптопи. Интересно е, че на трета позиция при тази възрастова група е обзавеждането за спалня. Това може да се обясни с факта, че много хора на тази възраст и искат по-комфортни спални. На второ място по активност са хората на 30-39 години, на които се падат 26% от заявленията. Те кандидатстват най-често за смартфони, телевизори, дивани, обзавеждане за спалня и матраци. Това показва, че те инвестират не само в устройства за забавление, но също така и в комфорта на жилището си.  ", "date": "2018.07.18", "title": "Ръст на кредитите за телевизори и дивани преди Световното "}
{"url": "https://www.monitor.bg:443/bg/a/view/bezrabotnite-jeni-sa-namaleli-s-blizo-26-000-105759", "text": "Безработните жени у нас са намалели с близо 26 000 през миналата година. Това става ясно от Доклад за равнопоставеността на жените и мъжете в България за 2017 г., приет от правителството днес. Сред приоритетните области в доклада са борбата с насилието, основано на пола и промяната на обществените стереотипи спрямо половете. В документа се посочва, че през 2017 г. средногодишният брой регистрирани безработни лица по пол в страната е 236 751 лица, което е с 47 955 по-малко от предходната година. Броят на безработните жени е намалял с 25 895, а на безработните мъже - с 22 060. Според цитираните в доклада данни на Евростат разликата в заплащането на жените и мъжете в България е 14,4%, а средната разлика за страните от ЕС е 16,2 %. За две години България се придвижи с 10 места напред, съгласно резултатите, отчетени от Индекса за равнопоставеността на жените и мъжете на Европейския институт за равенство между половете.", "date": "2018.07.18", "title": "Безработните жени са намалели с близо 26 000  "}
{"url": "https://www.monitor.bg:443/bg/a/view/na-apeninite-veche-nameriha-kusuri-na-ronaldo-105747", "text": "\"Осанна!“- та, с която Кристиано Роналдо бе посрещнат в Торино и в цяла Италия в понеделник, лека–полека взе да преминава в „Разпни го!“. Защото разтропани спортни репортери разкриха, че той не е дошъл да рита в „Ювентус“ от любов към „черно-белите“, както непрекъснато тръби, а за да плаща по-малко данъци. Освен това „Старата госпожа“ не била първата италианска любов на футболния бог, тъй като преди да се обвърже с нея, той се бил предложил на „Наполи“. Ако се вярва на сметките на медиите по Апенините, то според един местен закон от миналата година за привличане на чуждестранни инвестиции, португалецът, докато рита в Торино, ще плаща „само“ по 100 хил. евро данъци на година. А с договорената заплата от 30 млн. евро, плюс още двайсетина от реклама, продажба на различни стоки и на имиджа му, той ще си заформи на година към 50 млн. приходи – сума, за която в Испания или Португалия ще трябва да се изръси поне десетина милиона. Да не говорим за това, че ако тези пари бъдат препечелени от богат италианец, минимум половината от тях той ще трябва да внесе в държавната хазна. Освен това роднините и сътрудниците от антуража на Роналдо, пак според същия закон, трябва да внасят само 25 хил. евро данъци на година, независимо от това, че според вече договорените доходи те ще получават поне двайсеторно повече. Или грубо казано, ще плащат някъде към 5% плосък данък, докато процентът на футболната звезда ще бъде доста под нулата. Според спортното пишещо братство между Алпите и Сицилия, както бе намекнато в началото, Роналдо се оказва не много коректен към „Ювентус“. По простата причина, че преди да се предложи на „Старата госпожа“, той е поискал да пристане на „Наполи“, ама работата му не станала. Защото президентът и собственик на клуба Аулерио Де Лаурентис бил предпочел, вместо да изръси един чувал пари за вече застаряващия като играч португалец, да ги даде за няколко класни млади футболисти. На същото мнение бил и новият треньор на отбора и един от най-тачените наставници в Европа и света - Карло Анчелоти.", "date": "2018.07.18", "title": "На Апенините вече намериха кусури на Роналдо"}
{"url": "https://www.monitor.bg:443/bg/a/view/ungarskijat-shampion-e-sledvashtijat-sypernik-na-ludogorec-105740", "text": "Унгарският първенец „Видеотон“ ще е съперник на „Лудогорец“ във втория предварителен кръг на Шампионската лига. Това стана факт, след като „орлите“ надиграха като гост „Крусейдърс с 2:0 и с общ резултат 9:0 продължиха напред. Унгарците пък отстраниха с общ резултат 3:2 „Дюделанж“ от Люксембург. В мача с „Крусейдърс“ рРазградчани откриха резултата след автогол на Браун в 11-ата минута, а Якуб Шверчок удвои в 65-ата минута за радост на над 250-те българи, които подкрепяха на трибуните родния шампион. „Орлите“ завършиха срещата с петима българи в състава, тъй като Светослав Дяков и Георги Терзиев изиграха пълни 90 минути, а през втората част на терена се появиха Цветомир Панов, Антон Недялков и Димо Бакалов. ХИК Хелзинки (Финландия) - Викингур (Фарьорски острови) - 3:1 (2:1 в първия мач) Валета (Малта) - Кукеши (Албания) - 1:1 (0:0) АПОЕЛ Никозия (Кипър) - Судува (Литва) - 1:0 (1:3) Малмьо ФФ (Швеция) - Дрита (Косово) - 2:0 (3:0) Апоел Беер Шева (Израел) - Флора Талин (Естония) - 3:1 (4:1) ТНС (Уелс) - Шкендия (Македония) - 4:0 (0:5) Види ФК (Унгария) - Дюделанж (Люксембург) - 2:1 (1:1) Цървена звезда (Сърбия) - Спартакс Юрмала (Латвия) - 2:0 (0:0) Крусейдърс (Северна Ирландия) - Лудогорец Разград (България) - 0:2 (0:7) Легия Варшава (Полша) - Корк Сити (Република Ирландия) - 3:0 (1:0)", "date": "2018.07.18", "title": "Унгарският шампион е следващият съперник на „Лудогорец“"}
{"url": "https://www.monitor.bg:443/bg/a/view/s-nad-1-mln-leva-shte-bydat-obezshteteni-sobstvenicite-na-evtanazirani-jivotni-105741", "text": "С малко над един милион лева ще бъдат обезщетени собствениците на евтаназираните животни. Това съобщи земеделският министър Румен Порожанов. От тези средства 75% се предоставят на ЕК по възстановяване. Ще бъдат направени допълнителни искания за допустими разходи. Порожанов определи като незащитимо и популистко искането за 300 евро на овца. \"Даваме изключително висока цена, която покрива не само пазарната в момента, но и други разходи. Разбира се, това е минимална цена в зависимост от методологията за изчисление. Има животни , които са с по-високи цени - това са животните под селекционен контрол - средното плащане онзи ден беше на 327 лв. за овца\", заяви земеделският министър.. Порожанов уточни, че общо за сектор животновъдство средствата по Европейски гаранционен фонд са общо 120 млн. лв. и преходна национална помощ, където средствата общо са 75 млн. годишно. От сутринта е завишена компенсацията по деминимис от 25 на 47 лв. Земеделският министър заяви, че ще бъде направена поръчка по ЗОП за наемане на фирма, която да изчисти качествено оборите. Има кампания за даряване на животни, след като отпадне карантината.  ", "date": "2018.07.18", "title": "С над 1 млн.лева ще бъдат обезщетени собствениците на евтаназирани животни   "}
{"url": "https://www.monitor.bg:443/bg/a/view/cjalo-selo-italianci-iskat-da-sa-kotki-105749", "text": "Да ги наричат котки, а не „бролончани“ или човеци настояха в специална петиция до властта в Рим всичките 357 жители на малкото италианско селце Броло ди Нонио. То се намира на височините над приказното езеро Орта, което пък се е ширнало в северозападната част на Апенините, недалеч от Торино и Милано. И от край време е истинско царство на четириногите домашни любимци и може би те са тачени тъдява дори повече отколкото кравите в Индия. Според местните краеведи така е от памтивека, но първият паметник на мачка е бил вдигнат в Броло през 2006 г. Вместо табела с името на селцето на входа му пък те посреща огромна котка, изрязана от тенекия. А имената на малките улички на населеното място не само че напомнят с нещо за домашните любимци, но и са изписани на табели с тяхната форма. Те са изрисувани и по цементовите блокове за преграждане на пътя на колите в малкия център, и по стените на частните къщи, и по тези на обществените сгради. Вирят също така мустаци и опашки от табелите с номерата на домовете, от подпокривните им пространства и дори от еркерите. Да не говорим за това, че едното от двете кръчмета в селцето се казва „Белия котарак“, а другото – „Черния котарак“! Все пак истинската атракция в Броло ди Нонио са живите котки, които обаче рядко могат да бъдат забелязани по уличките или из дворовете. В замяна на това само да вдигнете глава, веднага ще ги мерните я излегнали се на прозорец, я опъвайки гръб по тераси и балкони. Според сметките на местните котки в човешки образ, онези, истинските, вече са повоче от тях и надхвърлят 400 душици. В чиято чест в Броло се организират редовно фестивали, сборове, всевъзможни купони и даже научни симпозиуми.", "date": "2018.07.18", "title": "Цяло село италианци искат да са котки"}
{"url": "https://www.monitor.bg:443/bg/a/view/euronews-kani-turisti-v-gradove-bijuta-u-nas-105738", "text": "Кратък филм на Euronews разказва за древната история на Варна, привлекателните плажове и многобройните културни събития в града. Видеото за морската столица е част от 6-минутен репортаж, в който се представя и Пловдив, като се акцентира, че градът е Европейска културна столица за 2019 година. След това екипът на телевизията преминава и към Варна, който бе Европейска младежка столица‘2017 и е избран за Европейска столица на спорта през 2019 година. За града се казва, че е възникнал още преди Христа като търговска колония под името Одесос. Днес е модерен морски курортен град, третият по големина в България с приблизително 330 000 жители. Става ясен и стремежа на Общината да превърне града от лятна столица в притегателна през всички сезони туристическа и културна дестинация. Видеото изтъква предимствата на Варна, който освен богата култура, предоставя възможности и за много развлечения. „Градът разполага с 340 хотела, множество ресторанти, кафе-барове, търговски центрове и магазини“, разказва водещият, който успял да се присъедини и към безплатна пешеходна обиколка на централната част, организирана от общинския туристически център. Така видял наживо и научил повече за историята и забележителностите на града. Представени са и мнения на екскурзоводи и гости на града, които споделят прелестите и предимствата на Варна, които го правят атрактивна дестинация за туристическо посещение. Филмът завършва със заключението, че „Пловдив и Варна са двойни бижута в българската корона“.", "date": "2018.07.18", "title": "Euronews кани туристи в градове-бижута у нас  "}
{"url": "https://www.monitor.bg:443/bg/a/view/borisov-ne-sme-dogovarjali-vryshtane-na-bejanci-105728", "text": "България не се е договоряла с нито една държава за транспортиране на бежанци. Това заяви премиерът Бойко Борисов в началото на МС в отговор на искане на вицепремиера Красимир Каракачанов да се вземат мерки относно фалшивите новини, че у нас кацат самолите с мигранти.  “Играят си със страховете на хората. Не сме поемали ангажименти към Испания, Гърция и Италия, те се договарят, но ние не се месим, това си е тяхна работа“, каза Борисов и категорчно подчерта, че България не се е договаряла с германския канцлер Ангела Меркел за транспортиране на мигранти. Министър-председателят разкри, че Гранична полиция десет дни е следяла каналджии и в крайна сметка заловила два джипа с 26 мигранти. От своя страна Каракачанов отбеляза, че бежанските лагери в страната са пълни едва на 11%, а през 2016 г. са били пълни на 103%. За евтаназията на животните в Странджанско Борисов каза, че това е единствената практика, която се прилага в света и Европа. Той разпореди на земеделския министър Румен Порожанов да запознае хората как се е действало по време на комунизма - армията затваря, загражда и по същия начин. “Аз гледам животни и знам какво е, това ти е като дете и разбирам хората, които страдат”, каза Борисов и допълни, че упрекът му към БАБХ е че трябва да прояват максимална човечност. По думите му трябва да се обясни на хората, че ако не бъдат убити животните, заразата може да се разпространи и към над милион животни. “Има държави, които горят всичко в периметър от 10 километра на заразата, за да я прекратят. Изпуснеме ли заразата да мине в други населени места, ще плачат всички и компенсациите ще са стотици милиони. Не трябва да допускаме тази напаст да влезе навсякъде, защото тогава целият сектор ще загине и години наред няма да може да изнесем никаква продукция”, заяви премиерът и призова бързо да се изплатят парите на хората. След края на правителственото заседание Порожанов коментира протеста на Асоциацията и овцевъдите и козевъдите с думите, че те представляват 25% от бранша. От Асоциацията настояват за по-високи обезщетения. “Средната цена на обезщетение за една овца беше 327 лева в Странджанско. Това е много над първоначално планираната сума\", заяви Порожанов. Относно исканата му оставка той коментира, че това не е работа на въпросната асоциация.", "date": "2018.07.18", "title": "Борисов: Не сме договаряли връщане на бежанци"}
{"url": "https://www.monitor.bg:443/bg/a/view/estonija-s-pretencii-kym-samoleta-na-putin-105730", "text": "Естонските военни редовно обвиняват руски самолети в нарушаване на въздушното пространство на балтийската страна, но сега за първи път подобни претенции бяха предявени срещу лайнера на президента Владимир Путин, пише в. „Всгляд“. „В понеделник в първата половина на дена в района на остров Вайндло въздушното пространство на Естония беше нарушено от руските самолети A319 и ИЛ-96, като на борда на втория се намирал лично държавният глава“, утвърждава естонският вестник Postimees. Лайнерите се намирали в небето над балтийската страна по-малко от минута, като по данни на местните власти, те били с включени транспондери, но нямали радиовръзка с естонските авиодиспечери, пише още изданието, цитирайки източници от Генщаба. То допълва, че при кацането си в Хелзинки за срещата с американския президент Доналд Тръпм Путин слязъл от ИЛ-96 с регистрационен номер RA-96022. При изучаване на онлайн радарите се установило, че лайнер именно с такъм номер е нарушил въздушното пространство на Естония, посочва още Postimees.           Според президента на Фонда за развитие на инфраструктурата на въздушния транспорт Олег Смирнов маршрутът на полетите на първите лица винаги се съгласува предварително. „Диспечерските служби на съответните страни изразяват готовност да приемат на своя радар самолета и го съпровождат през цялото време, докато е над тяхна територия“, обясни авиационният експерт, цитиран от „Взгляд“. Затова, по думите му, лайнер с президент на борда си е изключено да предприеме несъгласувани действия. „В този коридор обаче въздушното пространство е много тясно и самолетът може да е захванал с лявото си крило небето над Естония“, допуска Смирнов. Той не изключва и форсмажорни обстоятелства – „може на границата с Финландия лайнерът да се е сблъскал с газов фронт и пилотът да го е заобиколил, навлизайки в пространството на балтийската страна“, смята експертът. По-късно представител на естонската диспечерска служба опроверга твърденията, че самолетът на Путин е нарушил въздушното пространство на страната.               Агенциите посочват, че Вайндло е най-северният естонски остров, който е разположен едва на около 30 км от руската територия и на 50 км от Финландия. Самият остров представлява скала с дължина от 500 метра и 150 метра ширина. И тъй като Финският залив в това място е много тесен, то руските самолети летят в неутрален международен коридор с ширина само от 10 км.  ", "date": "2018.07.18", "title": "Естония с претенции към самолета на Путин "}
{"url": "https://www.monitor.bg:443/bg/a/view/remi-malek-e-ubijstven-v-trejlyra-na-bohemska-rapsodija-105745", "text": "Да успееш да спечелиш сърцата на феновете на Queen от позицията на човек, влизащ в обувките на Фреди Меркюри, е изключително рядко явление. Доказателство за това виждаме в Адам Ламберт, който въпреки позитивните отзиви за вокалния си талант, така и не е приет от меломаните като вокалист на групата, с която пътува по турнета вече шеста година. Вторият трейлър на предстоящата лента „Бохемска рапсодия“ ни снабдява с може би първото изключение от правилото, а именно – Реми Малек. 37-годишният носител на „Еми“ влиза органично в ролята на Меркюри, а първите коментари за продукцията са повече от ласкателни за актьора. „Той ще е епичен Фреди Меркюри“ и „Перфектен е за ролята, звучи точно като Фреди“ са само част от положителните оценки по адрес на Малек след появата на 2-минутния промоклип. Освен всичко, звездата от „Господин робот“ има одобрението и на Брайън Мей, който е сред продуцентите на „Бохемска рапсодия“. Сюжетът на лентата се фокусира върху култовата банда в периода между 1970 и 1985 г. Във филма, режисиран първоначално от Брайън Сингър, но завършен от Декстър Флечър, Малек ще си партнира с британския актьор Гуилям Лий, който ще нарами китарата на Брайън Мей, и Бен Харди, когото ще припознаем в барабаниста Роджър Тейлър. Джоузеф Мазел пък ще изиграе басиста Джон Дийкън. Освен около съдбата на Queen действието “Бохемска рапсодия“ ще се завърти и около турбуленциите и в личния живот на Меркюри. За да влезе максимално в образа, Малек посещава вокални уроци, а запис с негови изпълнения на песни на Queen получават и Мей и Тейлър. Едва след това двамата дават зелена светлина на актьора да се включи към проекта. Световната премиера на „Бохемска рапсодия“ е заложена за началото на този ноември.", "date": "2018.07.18", "title": "Реми Малек е убийствен в трейлъра на „Бохемска рапсодия“ (ВИДЕО)"}
{"url": "https://www.monitor.bg:443/bg/a/view/sher-puska-album-s-kavyri-na-abba-105743", "text": "Шер обяви, че ще издаде цял албум с кавъри на песните на ABBA. Ролята й в премиерното продължение на филма „Мама миа!“ - „Отново заедно“, е основният вдъхновител за новото начинание на ветеранката, която играе Руби, майката на Дона (в ролята Мерил Стрип) във втората част на лентата. споделя Шер. Но запазва всички детайли около проекта в тайна, включително кога планира да го пусне на пазара. Докато албумът на Шер се появи на рафтовете, феновете на ABBA има с какво да запълнят дискографията си. Вече е в продажба саундтрака на „Мама Миа! Отново заедно, който е озаглавен \"Mamma Mia! Here we go Again\" и може да бъде открит и у нас във вариант на CD или двоен винил. Включва 18 песни, апървите два сингъла са \"When I Kissed The Teacher\" и \"Fernando\". Гаранция за автентична ABBA е музикалния продуцент на проекта - самият Бени Андершон. Саундтракът към първия филм „Mamma Mia!“, който излезе преди десетилетие, направи истински фурор с над 1,5 млн. продадени копия само във Великобритания и 7,7 млн. в световен мащаб. В допълнение - албумът е стриймван над 406 млн. пъти в дигиталните платформи. Покрай него значително се увеличиха и продажбите на автентичните албуми на супер групата, като колекцията \"ABBA Gold\" се изкачи до първото място в класациите за албуми 16 години след премиерата си.  ", "date": "2018.07.18", "title": "Шер пуска албум с кавъри на ABBA"}
{"url": "https://www.monitor.bg:443/bg/a/view/zaloviha-dva-djipa-s-chujdenci-i-kanaldjii-do-dragoman-105748", "text": "Специализираната полицейска операция е проведена тази сутрин близо до българо-сръбската граница. След преследване на заловени два джипа с чужденци и двама каналджии, съобщиха от пресцентъра на МВР. Към 8 часа в землището на село Мало Малово, близо до Драгоман, на черен път граничните полицаи предприемат действия по спиране и проверка на два високопроходими джипа. Водачът на първия автомобил не се подчинява на разпорежданията на полицаите и се насочва към тях. Произведени са предупредителни изстрели, след които шофьорът включва на задна скорост, но се блъска във втория джип, който се е движел се след него. В първия автомобил са установени 12 чужди граждани, във втория – 14. Двамата каналджии и чужденците са задържани. Уведомена е районната прокуратура в Сливница.        ", "date": "2018.07.18", "title": "Заловиха два джипа с чужденци и каналджии до Драгоман   "}
{"url": "https://www.monitor.bg:443/bg/a/view/skoka-na-akciza-za-bezdimnite-cigari-nalivnata-birata-s-banderol-105731", "text": "Скок на акциза за бездимните цигари и бандерол за наливната бира. Това предвиждат промените в закона за акцизите, които депутатите гласуваха на първо четене. Текстовете бяха гласувани със 101 гласа \"за\" и 63 \"против\", като зад предложенията застанаха депутатите от ГЕРБ, Обединени патриоти и Воля, а БСП и ДПС бяха против. Поправките за т.нар. нагреваеми цигари бяха внесени от шефката на бюджетната комисия Менда Стоянова. В първоначалния вариант се предвижда изравняване на акциза на бездимните цигари с този на конвенционалните. В момента за обикновения тютюн акцизната ставка е 109 лева за 1000 къса цигари, което на практика означава акциз от около 3 лева. За бездимните цигари ставката е 152 лева за 1 килограм, което всъщност е 93 стотинки. След големия обществен натиск от ГЕРБ решиха, че увеличението на акциза ще е поетапно и вместо 100 %, ще е 40 на сто от този на конвенционалните цигари. Именно такава промяна ще бъде внесена между първо и второ четене на закона, стана ясно и по време на дебатите в НС днес. По време на дебатите от БСП заявиха, че са против увеличението на кациза, а социалистът Румен Гечев изтъкна, че бездимните цигари трябва да се облагат диференцирано, защото са по-безвредни. Той припомни, че преди време самият премиер Бойко Борисов е наредил законовите поправки да бъдат изтеглени. \"Да видя ГЕРБ как ще гласуват сега\", обърна се той към дясната страна на залата. По думите му в края на годината ЕК трябва да излезе с директива относно този вид цигари. Той даде и данни колко е акцизът в страни от региона. Така например в Хърватска е 13,6%, в Гърция – 24 %, в Латвия – 10 на сто, а в Словения е около 13 %. На свой ред Менда Стоянова цитира СЗО, според които няма доказателства, че цигарите са по-малко вредни. По думите й за 1 година при такива разлики в акциза от 2,60 лева дупката е бюджета е около 32 млн. лева. Стоянова изтъкна, че за много кратки срокове обемът на продажбите е скочил с над 50 %. Патриотът Петър Петров пък заяви : „На вас ви дават да пушите фасове, които ги събират циганите”. Йордан Цонев от ДПС пък изтъкна, че няма да подкрепят промените защото сега не е мястото и времето. Това според него не трябва да става в средата на бюджетната година и поиска по-задълбочен дебат. Той определи като спорни аргументите на двете страни в спора. Наред с цигарите, в закона е разписано да се увеличи административната тежест за пивоварите, като да се сложи бандерол за наливната бира над 5 литра. „Тук става дума и за бирата. Защо посягате и на това удоволствие на българските граждани?!\", заяви социалистът Драгомир Стойнев и заподозря лобизъм. Промените за цигарите трябва да влязат в сила от 1 октомври, а за бирата – 1 януари 2019-та.", "date": "2018.07.18", "title": "Скок на акциза за бездимните цигари, наливната бирата – с бандерол"}
{"url": "https://www.monitor.bg:443/bg/a/view/bsp-ne-uspja-da-spre-koncesijata-na-letishte-sofija-105739", "text": "БСП не успя да спре концесията на летище София. От соцпартията внесоха проекто решение за сприране на процедурата за даване на аеропрта на концедия. След близо два часа дебатите в пленарна зала обаче депутатите отхвърлиха искането им с 95 гласа \"против\" и 7 \"въздържали се\".  По време на дебатите БСП  и ГЕРБ си размениха обвинения кой се грижи по добре за държавните имоти и дали концесията е успешен инструмент за управление на дадена публична собственост.  Транспортният министър Ивайло Московски също бе в парламента, а преди гласуването обори критиките на опозицията. Той посочи данни,  че от 18-те летища в столици на европейски държави са или дадени на концесии или са приватизирани. Останалите 10 , които не са минали през тази процедура са заради липсата на трафик, както е при прибалтийските държави или става дума за богато държави клато Люксембург и Монако.  Московски изтъкна, че след 2005-2006 година при управлението на БСП са били либерализиран пазара при тежкотоварните превози, при част от летищните услуги, както и при БГ пощите, без обаче държавните оператори да бъдат преструктурирани.\"Поради вашата недълновидност , когато либерализирахте пазара, поствихте държавните оператори в недобра кондиция\", каза още той.  \"Прилагаме нормална европейска практика\", изтъкна Московски в защита защо летището се дава на концесия. По думите му през последните 20 години държавата е получила дивидент от авиопорта в размер на около 137 млн. лева. \"Вие отричате една напълно нормална практика\", каза Московски. Преди да дойде в НС пък говорил със здравния министър Кирил Ананиев, който казал по адрес на БСП - \"Дори и Тодор Живков беше по -прогресивен от тях\".  Московски определи като неверни твърденията, че от предишната процедура за концесията на летището са останали две турски фирми. Той цитира документи според които  при първата процедура интерес са били проявили 6 компании - от Германия, Англия, Франция, Швейцария, Турция и Хонг конг. Къде ги видяхте тези две турски компании?. попита реторично той. ", "date": "2018.07.18", "title": "БСП не успя да спре концесията на летище София "}
{"url": "https://www.monitor.bg:443/bg/a/view/ana-papadopulu-shte-e-jenata-do-ulian-vergov-105746", "text": "Актрисата Ана Пападопулу ще се впусне в бурен семеен живот с Юлиан Вергов. Именно в ролите на съпрузи ще видим звездите на Народния театър в шестия сезон на лекарската драма „Откраднат живот“. Истинска еуфория за феновете предизвика самото завръщането на Вергов на снимачната площадка, който за цял сезон свали престилката на доцент Банков. За по-паметливите зрители няма да е изненада, че героят му ще акостира отново в болница „Св. Кирил“, но този път със съпругата си Ева, която е била дълго време в кома. сподели пред Нова тв той. Интересно е и присъединяването на Пападопулу към каста на сериала. За да се подготви, тя звъннала на свой братовчед, който е анестезиолог и го помолила за консултация за пациент след кома. Той веднага се досетил какво предстои: „Героят на Юлиан има сериозно предизвикателство, а Ева носи изключителна човешка история. В действителност на всички ни се случват едни и същи неща - влюбваме се, разлюбваме се, обичаме се. За нас важното е да покажем как преминаваме през тези емоции и как се справяме с тях“, коментира и продуцентът на „Откраднат живот“ Евтим Милошев. Междувременно стана ясно, че друг любимец на зрителите в медицинската сага – Димо Алексиев, отново ще става татко и то в реалния живот. Екранният доктор Генадиев и любимата му - танцьорката Анжела Медзикян, скоро ще гушнат общ наследник. Двойката откри първата си изложба в арт кафе във Велико Търново преди ден, а на събитието ясно личеше бременното коремче на екзотичната му половинка. Той вече възпитава 7-годишната Лора от брака си с актрисата и певица Ана Топалова. Според спекулациите, именно Медзикян е главен виновник за развода на Алексиев и Топалова. Припомняме, че в края на май актрисата Дария Симеонова, която играе пиара на болницата Наталия, оповести, че е бременна, след като се сгоди на Коледа на плаж в Нова Зеландия. Преди дни пък друго любимо лице от сериала - Ралица Паскалева, която влиза в обувките на доктор Стилянова, роди син от волейболния национал Теодор Салпаров. Момченцето носи името Максим.", "date": "2018.07.18", "title": "Ана Пападопулу ще е жената до Юлиан Вергов"}
{"url": "https://www.monitor.bg:443/bg/a/view/gerb-dava-elena-joncheva-na-poruror-bila-sydrujnik-s-cvetan-vasilev-105729", "text": "ГЕРБ внася сигнал в прокуратурата, НАП и новата комисията \"Антикорупция\" срещу соцдепутата Елена Йончева, която да провери има ли източване на пари и дали чрез обща фирма двамата с бившия банкер Цветан Василев за источвали КТБ. Това стана ясно от изказване на депутатът Делян Добрев от ГЕРБ и Антон Тодоров.  Добрев показа документи за обща фирма - \"Офройд\" ООД\" между \"Авторска телевизия\" ЕООД, собственост на Елена Йончева и офшорката \"Далий Трейдинг лиомитид\"  , регистрирана на Британските вирджински острови. В учредителния протокол се посочвало, че фирмата е с капитал от 10 000 лева. Йончева е внесла 5000, а офшорката - 315 000 лева. По думите на Добрев търговския регистър е записано, че тези пари са били внесени в сметка в КТБ. Новото по думите на Добрев е, че в медийни публикации фирмата \"Далий Трендинг лимитид\" е собственост именно на Цветан Василев. За целта той показа статия от вестник \"Капитал\" от май 2018-та, където описват офшорните владения на Василев.  Според медийните публикации излиза, че съдружник на Елена Йончева в \"Офроуд\" ООД е г-н Василев, каза Добрев и уточни, че всъшност соцдепутатът има общ бизнес с бившия банкер.  Именно на тази база и документи от ГЕРБ ще внесат сигнал още днес в прокуратурата, КПКОНПИ, както и НАП за да проверят всички обстоятелства - дали Йончева е спазила закона, има ли престъпление  по НК за пране на пари. \"Надяваме се прокуратурата да направи обстойна проверка, защото тези преводи са озадъчават\", каза Добрев.  \"Елена Йончева има общ бизнес 50:50 с Цветан Василев. Тези всички документи са публична информация, може да ги намерите в интернет. Не целим да направим скандал\", увери оше той. На свой ред Антон Тодоров обясни, че такива пари (315 000 лева - б.ред.) се дават само на избран от \"големия шеф\" в КТБ, визирайки Цветан Василев. По думите му в статията се посочва, че именно чрез същата офширна фирма се е извършвало източването на банката. \"БСП се превръща в криминална платформа, която вкарва криминалитета във властта\", каза още Тодоров и допълни - \"Една кака от ПГ на БСП е с двата крака в батака. Хванахме натясно  това, което наричаме задкулисие\". По думите му нито соцлидерът Корнелия Нинова, нито Елена Йончева могат да бъдат морален стожер, тъй като първата е участвала в съмнителна приватизация, а втората е била част от обръча около Василев.  В закключение пък Делян Добрев припомни, че преди време Йончева е отрекла да има отношения с Цветан Василев и очевидно е излъгала обществото. \"Не само има отношения със Цветан Василев, а е съдружник с него\", каза той и уточни, че тези 315 000 лева не са заем, а капитал.  Самата Йончева отговори на нападките и обясни, че ще заведе дело за клевета, както това срещу премиера Бойко Борисов. По думите й изявленията на Добрев и Тодоров били престъпление против правосъдието и ще търси отговорност от тях за набеждаване. Тя коментира още, че тази заплаха и клевета нямало да спре БСП в тяхното разлседване за къщата в Барселона, която се според публикации последните дни в медиите индиректно е свързана с премиера Борисов. ", "date": "2018.07.18", "title": "ГЕРБ дава Елена Йончева на прокурор, била съдружник с Цветан Василев"}
{"url": "https://www.monitor.bg:443/bg/a/view/naj-golemija-stroitelen-3d-printer-v-sveta-105732", "text": "Руска компания представи най-големия строителен 3D принтер в света, способен да отпечата шест етажа сграда, преди да реагират местните власти. Принтерът S-500 е разработка на строителната групата АТМ - СПЕЦАВИА. Основната разлика между двата модела е височина, която може да бъде увеличена до 80 м при S- 500. В такъв случай, това би позволило всеки етаж да е с височина от 3 м, като удълженият вариант на модела S-500 ще може да отпечата 26-етажна сграда. „Винаги са искали от нас решение за многоетажно строителство”, каза в прессъобщението генералният директор Александър Маслов. „Сега ние с увереност заявяваме, че такова решение съществува! По време на разработването, взехме предвид желанията на развиващите се компании, като в същото време поддържаме присъщата надеждност на нашето оборудване, лесно на управление и поддръжка”. Наблюдава се напредъка в 3D-печатаното строителство. Интересно е колко бързо, технологията премина от малките архитектурни проекти, като малки къщи, през едноетажни офис комплекси, до това сега, което изглежда ще бъде наистина мащабно отпечатване.", "date": "2018.07.18", "title": "Най-големият строителен 3D принтер в света"}
{"url": "https://www.monitor.bg:443/bg/a/view/kloi-kardashijan-poseshtava-semeen-terapevt-105734", "text": "Риалити сензацията Клои Кардашиян и любимият й – спортистът Тристан Томпсън, посещават терапия за двойки. Причината – твърде честите изневери от страна на 27-годишния мъж, който се затвори в хотел с любовница ден преди да стане баща. издаде близка до тях пред KIIS FM’s Celeb HQ. Седмици след скандала около поредната забежка на Томсън, 34-годишната красавица призна, че му е простила, което разгневи армията й от почитатели. „Обичам и обожовам Клои, но съм много разочарована, че остана с Тристан, което е загуба на време. Призовава жените да ценят стойността си и да следят пътя си, но когато дойде моментът да си тръгне, се оказа, че е лицемерка“, коментира фенка в Туитър. Междувременно звездата от Keeping Up With The Kardashians се появи с пръстен с огромен диамант, повдигайки въпроса дали Тристан не се е престрашил да зададе съдбоносния въпрос. Запознати споделят, че може би бижуто е просто подарък за последния рожден ден на чаровната блондинка. Засега двойката не коментира. Припомняме, че Клои роди малката Тру през април, а Томпсън присъства на раждането.  ", "date": "2018.07.18", "title": "Клои Кардашиян посещава семеен терапевт"}
{"url": "https://www.monitor.bg:443/bg/a/view/mishel-uiljams-se-bori-s-depresija-105733", "text": "Певицата Мишел Уилямс от Destiny's Child призна, че страда от депресия. Изпълнителката е потърсила помощ в лечението на състоянието си, като е категорична, че за нея се грижи „страхотен екип от професионалисти“. Уилямс допълни, че от години насърчава хората да търсят помощ, когато страдат от психични заболявания, и най-накрая е решила да се вслуша сама в съвета, който дава и да даде пример като започне лечение.  ", "date": "2018.07.18", "title": "Мишел Уилямс се бори с депресия"}
{"url": "https://www.monitor.bg:443/bg/a/view/fiki-gotvi-duet-s-brat-si-emrah-105735", "text": "Нов албум и дует с по-малкия си брат Емрах – това вещае горещото лято на Фики Стораро. „Работим доста упорито. Имаме нови песни и идеи. Няма да давам точна дата, но дай Боже да се случат нещата, както ги планирам. Надявам се и този път да уцелим подходящите песни и отново да се харесат на нашата аудитория“, обясни пред сп. „Мери“ фолкзвездата, като загатна, че дискът ще се появи най-късно до края на тази година. Подробностите около парчето, върху което работят заедно с Емрах също се пазят в тайна. Фики е категоричен, че подкрепя кариерата на по-малкия си брат, като самият той бил фен на дуета му с Емилия - „По такива си падам“. Междувременно Фики ще намери време и за кратка почивка по родното черноморие заедно със семейството си – съпругата си Гюлджан и сина им. „България е мястото, на което се чувствам най-спокоен. Все пак камъкът си тежи на мястото, както се казва. Тук животът е много по-хубав и спокоен за разлика от чужбина, където е много по-забързан“, обяснява още изпълнителят на „Аз измръзнах“.", "date": "2018.07.18", "title": "Фики готви дует с брат си Емрах"}
{"url": "https://www.monitor.bg:443/bg/a/view/renault-megane-r-s-zaviva-s-chetiri-kolela-105715", "text": "Конструкторите от Renault отдавна са се доказали в създаването на спортни версии на популярните си модели. Още през 60-те години на миналия век французите пускат спортното Renault 8 Gordini, а през 1980 г. пред света е представено знаменитото Renault 5 Turbo. От 1994 г. насам с подготовката на спортните модификации се занимава специалното подразделение Renault Sport. Едно от най-известните му творения е Megane R.S. Последното поколение на Renault Megane дебютира през 2015 г., а новата „гореща” модификация R.S. беше представена за първи път на автомобилния салон във Франкфурт през есента на миналата година. Сега третото поколение на Megane R.S. вече е в България и ще зарадва любителите на високите скорости с мощен двигател, спортна динамика и феноменално представяне на пътя, а най-големите ентусиасти могат да усетят тръпката от екстемното шофиране на състезателна писта. Новото Renault Megane R.S. изглежда много по-различно от своя предшественик, тъй като е направено на базата на хечбека с пет врати. Във външния вид преобладават плавни и мускулести повърхности. Широката решетка наподобява на усмивка и е украсена с голямо лого на Renault. Удължените фарове се допълват от оригинални С-образни дневни LED светлини. В долната част под предната броня се е отворил голям въздухозаборник. Калниците са разширени, а в тях са прорязани допълнителни вентилационни отвори. Под вратите са се появили аеродинамични ниски прагове, а на покрива над задното стъкло е поставен масивен спойлер. Задната броня е по-релефна, а в средата има голям трапецовиден накрайник на изпускателната тръба. В салона на новото Renault Megane R.S. приятно впечатление правят значително подобрените материали. Седалките са тапицирани с алкантара, а воланът с плоско дъно е обшит с перфорирана кожа в зоните за захващане. На педалите има метални подложки. Конфигурацията на арматурното табло може да се променя. Най-важните данни се проектират върху прозрачен екран точно пред погледа на водача. Водещо място на централния панел заема 8,7-инчовият екран на мултимедийната система R-Link 2 с изглед на таблет. Менюто е допълнено с нови функции, като измервател на времето за ускорение от 0 до 100 км/ч, налягането и температурата на маслото. Спортните предни седалки имат големи странични опори, но не са тесни и на тях могат да седнат хора с едро телосложение. Задните седалки също са със спортен профил и на тях по-удобно ще се чувстват двама пасажера. Обемът на багажника не се различава от стандартния хечбек и е 434 литра в нормално състояние и 1247 литра със сгънати задни седалки. Стандартно новото Renault Megane R.S. е оборудвано със система за безключов достъп, електрически стъкла и огледала, двузонов климатроник, Bluetooth, аудиосистема Bose, сензори за паркиране отпред и отзад, сензори за светлина и дъжд, круиз контрол с ограничител на скоростта и стабилизираща система ESP. За сигурността на пътниците в салона има 6 въздушни възглавници. Списъкът от опции включва камера за обратно виждане, автопилот за паркиране, система за автоматично спиране, наблюдение на платното за движение, разпознаване на пътните знаци, следене на „слепите” зони и много други. Новият Megane R.S. е получил изцяло нов 1,8-литров 4-цилиндров бензинов двигател с турбокомпресор и директно впръскване на горивото с мощност 280 к.с. Той се развърта бодро и с лекота достига 6000 об/мин. Максималният въртящ момент от 390 Нм е наличен в широкия интервал от 2400 до 4800 об/мин, така че в средния работен диапазон се усеща мощен прилив на тяга. Ускорението от 0 до 100 км/ч отнема едва 5,8 секунди и е придружено със сочен гърлен звук на изпускателната система, особено в режим Race. За перфектен старт помага технологията Launch Control, която не позволява на колелата да приплъзват в началото. Превключването на предавките на 6-степенната механична скоростна кутия доставя голямо удоволствие, тъй като лостът има кратък ход и влиза точно. Като опция се предлага 6-степенна автоматична трансмисия с два съединителя EDC с пера на волана за ръчна смяна на предавките. Ако шофирате „горещия” хечбек пенсионерски, сигурно ще се доберете до средния разход от 7,1 л/100 км, посочен от производителя. Докато се наслаждавате на динамиката на Megane R.S. обаче, не очаквайте разход под 10 литра на 100 км. Още от първото си поколение Renault Megane R.S. се слави със своя образцов контрол за стандартите на автомобилите с предно предаване. Новият модел е станал още по-добър в това отношение. Управлението, макар и с електрически усилвател, показва прецизна точност и отлична обратна връзка. Във варианта Cup е поставен диференциал с повишено триене, който допринася за почти неутрално пътно поведение. При него пружинните на окачването са с 10% по-твърди, а гумите са нископрофилни. Новият Megane R.S. е оборудван със система за четири завиващи колела 4Control, която прави възможна невероятната пъргавина на версиите Sport и Cup в острите завои и демонстрира впечатляващата стабилност в бързите завои при по-високи скорости. При скорост до 60 км/ч задните колела завиват обратно на предните, което прави колата по-маневрена в града. При скорост над 60 км/ч всички колела завиват в една посока, което допринася за по-добрата стабилност. Изцяло новият Mеgane R.S. е оборудван със системата Multi-Sense на Renault, която осигурява на водачите избор между пет режима на шофиране – Comfort, Normal, Sport, Race и Perso. Той е оборудван и с богат набор от системи в помощ на водача, които могат да бъдат активирани или изключени от таблета R-Link 2. За повече адреналин на писта е предвиден режимът Race. Тогава се отприщва състезателният характер на модела и проличава, че хечбекът носи гените на болид от Формула 1.", "date": "2018.07.18", "title": "Renault Megane R.S. завива с четири колела"}
{"url": "https://www.monitor.bg:443/bg/a/view/andjelina-djoli-smeni-brad-pit-s-drug-aktior-105720", "text": "Близо две години, след като поиска развод от Брад Пит, Анджелина Джоли вече има нов мъж до себе си. Според информация на изданието Woman’s Day New Zealand, звездата е срещнала любовта на сета на \"Господарка на злото 2\". Новата й изгора пък се казва Ед Скрейн - едно от новите попълнения в каста на лентата. Актьорът, който отказа да снима новия „Хелбой“ в България заради несъответствието в расите между него и предвидения му персонаж, ще влезе в ролята на основният антагонист в лентата. \"Тя е много влюбена. Искрата между тях е очевидна и връзката се развива изключително бързо\", твърди източник, близък до продукцията, според когото Скрейн и Джоли вече планират и общо бъдеще. Актьорът пък вече се бил запознал и с децата на любимата си. Потвърждение за връзката към момента няма нито от него, нито от Анджелина. \"Господарка на злото 2\" ще направи световната си премиера през 2020 г. Дебютното заглавие се появи на голям екран през 2014 г. Тогава на режисьорското столче седна Робърт Стромбърг. На поста сега той ще бъде заместен от норвежеца Йоаким Рьонинг, който заедно с традиционния си партньор Еспен Сандберг работиха и по „Карибски пирати: Отмъщението на Салазар“. На големия екран пък очакваме да се завърне и Ел Фанинг в ролята на Аврора. За сценария на „Господарка на злото 2“ се грижат Линда Улвъртън и Джереми Батъруърт.", "date": "2018.07.18", "title": "Анджелина Джоли смени Брад Пит с друг актьор"}
{"url": "https://www.monitor.bg:443/bg/a/view/erdogan-razreshava-otkupuvaneto-ot-voenna-slujba-105721", "text": "Президентът на Турция Реджеб Таип Ердоган изпълнява предизборното си обещание да въведе възможност за откупуване от задължителната военна служба, съобщават турските медии. Според текста на законопроект, обявен от заместник-председателя на парламентарната група на Партията на справедливостта и развитието (ПСР) Бюлент Туран, родените преди 31 декември 1993 година ще могат да се спасят от казармата ако заплатят 15 хил. турски лири (около 5200 лева). При всички случаи обаче, дори заплатилите въпросната сума, ще трябва да облекат униформа за минимум 25 дни. Според информация на CNNTurk минималната служба ще бъде малко по-дълга – 28 дни. По думите Туран законопроектът е поредната стъпка за преминаване към професионална армия. Очаква се повече от пет милиона турци да се възползват от възможността да се откупят от задължителната военна служба.", "date": "2018.07.18", "title": "Ердоган разрешава откупуването от военна служба"}
{"url": "https://www.monitor.bg:443/bg/a/view/sprjaha-toka-na-trymp-105722", "text": "В опит да се защити след ожесточените критики след срещата си с руският държавен глава Владимир Путин президентът на САЩ Доналд Тръмп оправда изказването си срещу американското разузнаване с \"грешка на езика\", предават световните медии. Той направи признанието на среща с вицепрезидента Майк Пенс, финансовия министър Стив Мнунчин и няколко членове на Конгреса, на която трябваше да обсъди предложенията на републиканците за по-нататъшни данъчни реформи, които се очаква да бъдат разгледани през септември. Повод за извинението на Тръмп стана фактът, че на общата пресконференция с Путин в Хелзинки в понеделник американският президент заяви, че не вижда защо Русия би се намесвала в изборите в САЩ през 2016 г. и така публично отхвърли оценките на собственото си разузнаване за подозрителни руски действия. Преди това Тръмп и Путин разговаряха тет-а-тет в течение на повече от два часа. На родна земя, пред репортери в Белия дом американският президент се оправда, че изказването му било недоразумение, предизвикано употребата на т. нар. в граматиката двойно отрицание. По този повод конгресменът от Демократическата партия в САЩ Бил Паскрел призова американската преводачка Марина Грос, присъствала на срещата на четири очи между президентите Тръмп и Путин, да даде показания пред Конгреса за съдържанието на разговора между двамата лидери, това съобщи американското политическо издание \"Хил\". Цялата сцена на извинението на Тръмп бе допълнена от внезапното спиране на тока, докато той изнасяше речта си. Това стана, точно когато той отбелязваше, че има пълно доверие в американските разузнавателни служби. За кратко помещението потъна в мрак, а реакцията на първия в Белия дом беше: „Опа, току-що изгасиха осветлението. Това сигурно са разузнавателните служби“, пошегува се президентът пред членове на правителството му, членове на Конгреса и журналисти. След като лампите отново светнаха, Тръмп попита дали всички са добре. „Беше странно, но всичко е наред“, добави той и се върна към изказването си. Президент на САЩ категорично се опита да изясни след срещата с руския си колега Владимир Путин, че напълно подкрепя разузнавателните служби на САЩ и техните данни за намеса на Русия в американските избори през 2016 г.", "date": "2018.07.18", "title": "Спряха тока на Тръмп"}
{"url": "https://www.monitor.bg:443/bg/a/view/deputatite-izslushvat-kandidata-za-shef-na-zdravnata-kasa-105723", "text": " Депутатите от здравната комисия ще изслушат днес кандидата за нов шеф на Здравната каса. Единствената кандидатура е на д-р Дечо Дечев, който е изпълнителен директор на Университетската болница „Св. Иван Рилски”. Д-р Дечев е предложен от ГЕРБ и се очаква да бъде подкрепен от мнозинството. Постът е вакантен от края на юни, когато депутатите прекратиха предсрочно мандата на Камен Плочев. Бившият директор сам поиска да бъде освободен от длъжност.  ", "date": "2018.07.18", "title": "Депутатите изслушват кандидата за шеф на Здравната каса   "}
{"url": "https://www.monitor.bg:443/bg/a/view/britanski-deputat-rusija-razpolaga-s-lichnite-danni-otkradnati-ot-fejsbuk-105724", "text": "Консерваторът от британския парламент Дамиън Колинс заяви, че Русия държи откраднатите лични данни от милиони потребители от Facebook, предаде CNN. По-рано от Facebook признаха за теча на данните на 87 милиона потребители, като обвиниха за това британската компания за анализ и събиране на данни Cambridge Analytica. По думите на Колинс, експерти били установили, че откраднатите лични данни са на разположение на хора от Русия и от други страни. Искаме да разберем кой в момента разполага с тях, коментира Колинс пред американската телевизия.", "date": "2018.07.18", "title": "Британски депутат: Русия разполага с личните данни, откраднати от Фейсбук"}
{"url": "https://www.monitor.bg:443/bg/a/view/orlando-blum-vodi-kejti-peri-v-bylgarija-105692", "text": "Поп звездата Кейти Пери планира да кацне скоро в България за среща с любимия си – актьора Орландо Блум, по време на работния му ангажимент у нас. Той пристига през август, за да се включи в снимките на филма The Outpost. В лентата, режисирана от Род Лори, Блум ще облече униформата на американски войник в Афганистан на прага на битката при Камдеш. Именно в разгара на снимачния процес се очаква визита да направи и музата му, която по традиция го посещава на различни кътчета в света. 33-годишната красавица вече изненада звездата от култовата поредица „Карибски пирати“ няколко пъти в Лондон, Рим, Прага, Токио и на Малдивите. Феновете вече тръпнат в очакване да си щракнат селфи Не е изключено знаменитата двойка да посети и популярния йога фестивал Udaya Live, който тази година ще се проведе от 15 до 20 август в Правец. „Очакваме ги, стига да имат свободен ден покрай ангажиментите им, да дойдат и на фестивала\", обясни преди време за попълненията в каста на The Outpost пред медии Ярив Лернер – изпълнителният директор на „Ню Бояна“ и организатор на Udaya Live. Кейти Пери вече има допир с България. Миналата година тя заложи на тоалет на наши дизайнери, работещи във Франция, за видеото към песента Chained Тo Тhe Rhythm. Облеклото й се състои от бяла рокля с плисе и специално излято по нейна мярка бюстие. Зад него стои екипът на Ливия Стоянова и Ясен Самуилов от модна къща On Aura Tout Vu, а техни дрехи са носили още Мадона, Бионсе, Лейди Гага, Кайли Миноуг и други. Преди време Носителката на „Грами“ сподели в Туитър парчето „Хоп“ на Костинбродския славей и написа: „Събуждайки се след дълго пътуване, открих бъдещето. Страхотно, време е да се разкършим“. Той й върна жеста, като кръсти взето от улицата котенце на нея. Изпълнителката на Bon Appétit и Орландо Блум рестартираха любовните си отношения официално през май. Двамата се събират на приливи и отливи, оставяйки армия от разочаровани фенове с разбити сърца при всяка раздяла. Искрата между тях пламна на афтърпартито след церемонията по раздаването на наградите „Златен глобус“ през 2016 г. Рекордът им без бурен скандал засега е 10 месеца.", "date": "2018.07.18", "title": " Орландо Блум води Кейти Пери в България"}
{"url": "https://www.monitor.bg:443/bg/a/view/profesii-izchezvat-v-sledvashtite-20-godini-zamenjat-gi-drugi-105725", "text": "В близките 20 години ще изчезнат професии - фармацевт-продавач, рецепционист, тексиметров шофьор, барман и др. В същото време ще се търсят специалисти в нови области като - универсален техник, дигитален ключар, геймификатор, консултант по роботите, телехирург. Това прогнозира проф. Велизара Пенчева председател на Общото събрание на Русенския университет \"Ангел Кънчев\" , съобщи Дарик. Темата на дебата във Видин бе „Пригодност за заетост на завършилите висше образование\" . Според проф. Пенчева, след 10-15 години, ще се изисква висока квалификация за над 60 на сто от професиите на пазара на труда. Затова и дълг пред средното и висше образование е да подготви такива хора, с професии. Тя отбеляза, че именно с поглед в бъдещето Русенският университет залага на интегрирани методи, за да могат завършилите студенти да поемат своя професионален път. Проф. Пенчева информира, че 70 студенти от филиал Видин са преминали 240-часово обучение при работодатели, където са имали своите ментори.", "date": "2018.07.18", "title": "Професии изчезват в следващите 20 години, заменят ги други"}
{"url": "https://www.monitor.bg:443/bg/a/view/obshtina-varna-shte-plati-nad-7000-leva-za-padnalo-vyrhu-kola-dyrvo-105727", "text": "Районният съд във Варна осъди Община Варна да плати сумата от 5 840 лева на собствениците на автомобил, смачкан от паднало дърво. Освен това, общината трябва да покрие и разноските по делото от 1 354 лева. Пострадалият автомобил е бил паркиран пред дома на собствеците във Варна. Сигналът за инцидента е подаден в първите часове на 30 октомври, миналата година. На място пристигнал екип на пожарната в града, който отстранил дървото, което нанесло обаче сериозни материални щети върху колата, съобщава moreto.net. Живеещите в близост съседи пък обяснили пред съда, че многократно са подавали жалби до Община Варна с искане дървото да бъде премахнато, защото е изгнило и опасно, но без резултат. „Дърветата от уличното озеленяване са публична собственост. Община Варна има сключен договор с фирма, която да поддържа зелените площи в съответния район. Като възложител, местната управа носи отговорност за бездействието на фирмата. До настъпване на инцидента, Община Варна не е предприела мерки по премахване на опасното дърво или предприетите са били незначителни“, се посочва в мотивите за присъдата. Решението може да се обжалва на следваща инстанция в законно установения срок.", "date": "2018.07.18", "title": "Община Варна ще плати над 7000 лева за паднало върху кола дърво  "}
{"url": "https://www.monitor.bg:443/bg/a/view/manolova-vicepremieryt-da-si-prochete-zakona-105726", "text": "\"Аз не мога да си позволя да чакам да бъда канена, примерно, когато ДКЕВР вдига цената на тока. Мое законово право е да съм там, където трябва да защитя правото на гражданите. \"Законът е над правилника, призовавам г-н Валери Симеонов да си прочете закона и да не го нарушава. Не е важно, че Мая Манолова е отстранена, важно е, че е отстранен представителят, защитникът на гражданите\". Това заяви омбудсманът Мая Манолова по Нова ТВ по повод отстраняването й от заседанието на тристранката. Манолова посочи, че би могла да си потърси правата в европейските институции, но няма да го направи, защото не е човек, който би си позволил да черни България в Еворапа. \"Аз не съм човек, който би си позволил да черни България пред европейските институции. По думите ѝ вчера това е било опит тя да си свърши работата и да защитя миньорите. \"Моят ангажимент не е да давам политически коментари, а да подкрепя хората\", каза още Манолова. Относно изказванията на Ваня Григорова от КТ “Подкрепа“, че тя иска да е батманът на държавата, Манолова заяви: Превъзбудени дами не коментирам“. Тя напомни какви проблеми са имали миньорите от Бабино и напомни, че на 8 януари е внесла законопроект, който е искала днес да влезе и за обсъждане в социална комисия. На въпрос дали може високият й рейтинг и активността й да са причина за раздразнение, Манолова отговори: „Аз съм обществени защитник. Моята работа е да защитавам правата на българските граждани“.", "date": "2018.07.18", "title": "Манолова: Вицепремиерът да си прочете закона!"}
{"url": "https://www.monitor.bg:443/bg/a/view/d-r-veselin-gerev-nujna-ni-e-sedmica-da-se-nastroim-che-shte-pochivame-105701", "text": "Когато ваканцията е една за цялата година, е натоварена с огромни очаквания, казва психиатърът в интервю пред \"Монитор\".   - Трябва да имате предвид, че на всеки му е необходима три седмици отпуска, за да може да почива активно през годината. Причината е, че през първата седмица човек настройва психиката си на новия режим - от натоварване към релакс. За това са необходими няколко дни. Обикновено в началото се събуждаме рано, защото сме свикнали да ставаме за работа. Не можем да избегнем напрежението. Освен това първите 2-3 дни обикновено ни звънят от работата, защото има нещо недоуточнено или недовършено. Така че ни е необходима около седмица да се настроим, че ще почиваме. И едва тогава може да сменим обстановката и да заминем някъде на почивка. След това обаче не бива директно от там да се връщаме на работа. Тогава започваме да се питаме дали е можело да си изкараме по-добре, оставаме разочаровани, защото сме натоварени с големи очаквания. И когато се върнем на работа директно от екскурзия, през първите дни започваме да правим грешки. Неща, които обикновено сме вършили с лекота, ги правим с нежелание. Бих казал, че това си е шок за организма. Затова казах, че на човек са му нужни 3 седмици отпуска, за да настрои организма си. - Повечето хора са активно работещи, натоварени до последния ден. Затова ако отидат още от понеделник някъде на екскурзия, общо взето, до сряда няма да почивате ефективно. Ще се събуждате рано и отново ще сте под напрежение. Затова трябва да минат най-малко 4-5 дни и да се настроите на друг режим. - За да почивате ефективно, е необходима тотална смяна на активностите. Трябва да се опитате да нямате никаква връзка със събития, които са свързани с работата ви, да не отговаряте на мейли и съобщения. Почивката е свързана с откъсване от работната атмосфера. - Препоръчвам ви първите 3-4 дни да се наспите добре. След четвъртия ден може да отидете някъде на почивка, за да смените обстановката. Добре е тази почивка да продължи до към деветия ден. И след това да се приберете у дома, по този начин плавно ще се настроите за работа и няма да изпитате стрес. - Като тотално изключите връзката с работата. Обикновено обаче допускаме грешка, като не се разтоварваме психически - гледаме пощата си, следим сайтове и т.н. Биологичният ни часовник е на режим 3:8 - осем часа натоварване, осем часа сън и осем часа почивка. А се получава така, че крадем от свободното време заради нервното напрежение и се отдаваме на работа, което е неблагоприятно. Средният ритъм на почивка е 5:2, тоест пет дни натоварване и два дни почивка. - При всеки е индивидуално. Зависи от степента на нервното напрежение, естеството на работа. Но обикновено за около 3-4 дни трябва да се адаптираме към обстановката. - Всъщност причините да се чувствате стресирани след отпуска са няколко. Знаете, че през това време сте склонни да похарчите повече пари, а и както казах, когато почивката е една в годината, тя е натоварена с огромни очаквания. Да не говорим, че в момента е най-неблагоприятното време за море. Последните две седмици на юли и първата на август е пълно с хора, обслужването не е на ниво. Персоналът не може да смогне и това е най-критичният период за почиващите. Няма как да останеш доволен. - Точно така. Иначе отново ще сме недоволни от почивката си. Получава се разминаване между очаквания и реалността. - Болшинството от хората се разстройват много от това. Един се снима с нова кола, друг от екзотична дестинация. Причината е, че прекалено се вглеждаме в околните, а не в себе си. Все пак е добре да се съобразяваме със собствените си възможности. Вманиачаването и максимализмът са интегрирани в българската ни душа, но това ни създава много работа на нас, психиатрите. - Колкото човек е по-комплексиран, го прави. Човек, който е наясно със себе си и знае какво иска от живота, няма потребност да следи публикациите на други хора. Човек трябва да гледа себе си. Болшинството от хората са недоволни от начина си на работа и почивка, но въпреки това не правят нищо да променят нещо. - Защото искаме всичко да е на макс. Никой не си дава сметката, че не можем да се сравняваме с другите - нито професиите си, нито по възможности. Иначе разделението става по-голямо. Трябва да се чувствате щастливи с това, което правите, и живота, който имате.  - Факторите са комплексни. От една страна, нямаме време да търсим експертна помощ за психични проблеми, които имаме от години. Срамуваме се от познатите, от съседите и така състоянието ни се обостря. След това се опитваме да се самолекуваме, което не е правилно. Това допълнително стимулира психиката и ни тласкат към импулсивни действия.  - Много. И много лекари изписват такива медикаменти на хора, които не са за антидепресанти. И обикновено, когато се предпишат на човек, който няма нужда от такива лекарства, може да се стигне дори до самоубийство. Нестабилното време - редуването на облаци, дъжд със слънце, рязка промяна на температурите, оказва голямо влияние върху хората. В комбинация с антидепресанти и нервно напрежение става като тенджера под налягане. С това си обяснявам и такива статистики, за които споменахте. Това е тенденция за цяла Европа, защото масово се изписват антидепресанти. В Англия и Германия това се прави дори от джипита, което е страшно.   Специалист по психиатрия Завършва медицина във ВМИ - Пловдив Специализирал е психиатрия в психодиспансера в Пловдив, работил е като консултант към Военна болница и ДКЦ „Св. Врач” Специализирал е в Университетската клиника във Франкфурт на Майн, Германия В момента работи като психиатър на свободна практика", "date": "2018.07.18", "title": "Д-р Веселин Герев: Нужна ни е седмица да се настроим, че ще почиваме"}
{"url": "https://www.monitor.bg:443/bg/a/view/otbeljazvame-181-godini-ot-rojdenieto-na-levski-105719", "text": "Днес се навършват 181 години от рождението на Васил Левски. В родния му град Карлово и в цялата страна ще бъде почетена паметта на Апостола на свободата. Програмата в Карлово започва в 9 часа с тържествена света литургия в храм \"Св. Николай\". Час по-късно ще бъдат поднесени венци и цветя пред гроба на майката на Левски - Гина Кунчева. В историческия музей в града ще бъде открита изложба. Програмата ще завърши с тържествен митинг заря на площад \"Васил Левски\". Държавният глава Румен Радев ще посети село Руен, където ще открие паметник на Васил Левски.", "date": "2018.07.18", "title": "Отбелязваме 181 години от рождението на Левски"}
{"url": "https://www.monitor.bg:443/bg/a/view/fermeri-izlizat-na-protest-prez-ministerskija-syvet-105718", "text": "Фермери от цялата страна ще излязат днес на протест пред Министерския съвет. Животновъдите са недоволни от стойността на обезщетенията за евтаназираните овце и кози заради чумата по дребните чифтокопитни. Хиляди животни в Ямболско и Бургаско бяха унищожени за да се спре разпространението на заразата. Стопаните искат 40 лева на животно плюс обезщетения по пазарни цени за всяко евтаназирано животно. Отделно и по 20 лева на глава, с които да се компенсират загубите в бранша по време на действието на отменената от съда Наредба 3 за директните плащания.  ", "date": "2018.07.18", "title": "Фермери излизат на протест през Министерския съвет"}
{"url": "https://www.monitor.bg:443/bg/a/view/danyk-gradushka-vdiga-cenite-na-zastrahovkite-105703", "text": "Нов данък \"Градушка\" ще вдигне цените на най-масовите застраховки, предупреждават застрахователи. Повод за това е законопроект, който предвижда процент от имуществените полици, да отива във фонд за борба с градушките в цялата страна. Защитата от градушки ще струва на фермерите 13,5 млн. лева, а на застрахователите - 6 млн. лева годишно Това се вижда от разчетите към проекта на закона за превенция от неблагоприятни климатични събития в земеделието. Държавният бюджет също ще финансира в бъдеще тази дейност с 8,5 млн. лева, което е намаление в сравнение със заложените за тази година 15,7 млн. лева. Засега се очаква разходите за земеделските стопани да са в рамките на 0,5 лв./декар. Предложеният от агроминистерството проект е публикуван за обществено обсъждане. Там е заложено Агенцията за борба с градушките да се преобразува в държавно предприятие, което да управлява риска от неблагоприятни климатични събития в земеделието. Предвижда се предприятието да бъде управлявано от агроминистъра и управителен съвет с представители на земеделското министерство, на фермерите, на Асоциацията на застрахователите, както и от директор. Част от необходимия ресурс за новите дейности ще се предоставя от бюджета. Останалите средства ще бъдат привлечени от земеделските стопани чрез въвеждане на на застрахователните компании, предлагащи определени класове застраховки. В мотивите на проекта пише, че ще бъде разширена системата за борба с градушките, като се постигне защита върху 100% от обработваемите земеделски земи в страната, както и върху урбанизирани територии, за които съществува техническа възможност – Велико Търново, Ловеч, Габрово, Русе, Търговище, Шумен, Разград, Силистра, Добрич, Варна, Бургас, Ямбол, Кърджали, Смолян, Благоевград, Кюстендил, Перник, София. Ракетната система за борба с градушките в момента покрива Целта е да се осигури превенция на 100%. Това ще струва 28 млн. лв. годишно. Част от парите ще са от бюджета, друга от задължителна вноска от земеделските стопани, а останалото от застраховките. От бранша предупреждават, че това ще е за сметка на всички, които застраховат имуществото си - дори за кражба. Според земеделското министерство, ако превенцията обхване цялата страна, това ще спести от разходите на застрахователите за щети от градушка. Застрахователите не са убедени в това и предлагат задължителни полици за производителите, които получават субсидии.", "date": "2018.07.18", "title": "Данък „Градушка“ вдига цените на застраховките"}
{"url": "https://www.monitor.bg:443/bg/a/view/otnovo-shte-vali-sledobjad-105717", "text": "И днес няма да се разминем без дъжд, съобщават от НИМХ.  Ще бъде ветровито. Облачността ще е променлива, след обяд ще е по-често значителна – купеста и купесто-дъждовна и на много места ще превали и прегърми. Максималните температури ще са предимно между 24° и 29°.     Преди обяд по Черноморието ще има и слънчеви часове. След обяд ще се развива купеста и купестодъждовна облачност и на места ще превали. Ще духа слаб до умерен вятър от запад-северозапад. Максимални температури на въздуха 27-30°. Температурата на морската вода е около 26°. Вълнението на морето ще бъде 1-2 бала. Над планините облачността ще е променлива, след обяд ще е по-често значителна и на много места ще превали, в отделни райони и ще прегърми. Ще духа силен, по високите и открити части и бурен вятър от запад-северозапад. Максималната температура на височина 1200 метра ще е около 18°, на 2000 метра – около 11°. Атмосферното налягане ще остане по-ниско от средното за месеца.", "date": "2018.07.18", "title": "Отново ще вали следобяд"}
