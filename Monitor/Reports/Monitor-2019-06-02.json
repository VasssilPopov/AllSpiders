{"url": "https://www.monitor.bg/bg/a/view/globa-za-skoba-padna-v-syda-ot-parkirane-i-repatrirane-nekompetentni-166806", "text": "30 лева глоба за поставена скоба заради неправилно паркиране падна в съда в Пловдив. Магистратите се произнесоха, че принудителната административна мярка е наложена от некомпетентен орган, което я прави нищожна. Така от Общинското предприятие „Паркиране и репатриране” в Пловдив, вместо да приберат 30 лева от скобата, трябва да платят 410 лева направени по делото разноски. Колата на жалбоподателката е била блокирана със скоба на 1 март т.г. на улица в центъра на Пловдив, която улица попада в обхвата на „Синя зона”. Пет дни по-късно жената внесла в съда жалба, с която иска принудителната административна мярка да бъде обявена за нищожна, тъй като е наложена от некомпетентен орган и защото шофьорката не е извършила твърдяното нарушение. Според съда общинското предприятие не е изпълнило задължението си да издаде изричен акт за определяне на длъжностните лица, които да прилагат мярката. „Възприето е от съдебната практика, че компетентността на административен орган не следва да бъде тълкувана разширително. Визираната по-горе разпоредба…урежда именно материална компетентност, поради което е допустимо само стриктно тълкуване, при отчитане на най - съществената специфика на материалното оправомощаване – учредява се изрично и по силата на правна норма. По делото не са ангажирани доказателства за такова оправомощаване, следователно не се доказва компетентността на органа наложил принудителната административна мярка”, се казва в съдебното решение. Наред с това и шофьорът на репатриращия автомобил, и скобарят, са представили в съда длъжности, че и двамата са скобари, което също е нарушение на разпоредбите. Така не можело да стане ясно кой точно от двамата е закопчал със скоба колата на пловдивчанката. Наред с това нито един от двамата не бил изрично упълномощен от управителя на дружеството, че може да слага скоби. Решението от 24 април т.г. е окончателно и не може да бъде обжалвано. Снимката е илюстративна!", "date": "2019.06.02", "title": "Глоба за скоба падна в съда, от „Паркиране и репатриране” некомпетентни"}
{"url": "https://www.monitor.bg/bg/a/view/zashto-se-skypim-za-policaja-na-plaja-166847", "text": "За МВР или добро, или нищо. И не за друго, а защото всички сме свикнали да плюем вътрешното ведомство. Но в момента, в който ни оберат, се обаждаме именно на МВР. Когато ни набият, отново търсим полицията. Когато мъжът ни, жена ни или комшията ни тормози - пак прибягваме до униформените. Иначе все ги плюем. За това или добро, или нищо. Защото винаги до тях го докарваме. И колкото и да ни се иска да кажем нещо лошо, то масата от тях са просто хора като нас, които обаче работят на крайно ниски заплати и се занимават с цялата клика в обществото. Така са и тези, които ще отидат на море. Но не със семействата си, а сами, със зимните си гащи, за да следят за безопасността на туристите, сред които сме и ние. Ще се направим, че не помним случаите, когато униформени в командировка изнасилиха едни ученички, или такива, които малко помагаха на едни дилъри, или пък други, които рекетираха бизнеса в Несебър и Слънчев бряг. Ще ги забравим. Защото те са един много малък процент от масата, която се грижи за нашето спокойствие, когато сме решили да си изхарчим заплатата или бързия кредит на плажа. И трябва да сме им благодарни. Ние като граждани сме, но явно тези, от които зависи тяхното възнаграждение, не желаят да им се отблагодарят. Само за справка. Един командирован полицай получава по 20 лева на ден, когато е извън дома си. На някои може да им се сторят много пари, но я идете в Слънчев бряг и се нахранете три пъти за деня за 20 лева. Опитайте да пиете и вода, или пък да си вземете кафе. Още на закуската ще сте ги похарчили. Но видите ли, според наредбата, униформените продължавали да взимат заплатата си. Ами разбира се, че ще си я взимат. Все пак работят, нищо че са на морето. Някои от тях дори се оплакват, че получават единствено тениски. Нито обувки, нито панталони. Ходят скъсани, но пък с нови тениски на жегата. И очакваме, че тези хора ще могат да противодействат на престъпността? Ами според мен няма как да го направят. Но видиш ли, им давали по 25 ст. за извънреден нощен труд. Нека тези, които определят това възнаграждение, да се опитат да си купят нещо с тези 25 стотинки. Още повече, след като през нощта са преследвали дилъри, сутеньори, проститутки или са се разправяли с пияни англичани, руснаци и всякаква друга там измет, която създава проблеми по нашето Черноморие. Да повторя – за 25 стотинки на час. Подигравка е всичко. Защото с цял месец борба срещу наркодилърите тези полицаи няма да могат да си платят тока. А после се чудим защо има корупция. Ами ще има. Защото няма легални пари. А когато нещо не може да се намери легално, се намира нелегално, а те определено са под корупционен натиск. Всеки иска да мине метър покрай тях, а и всеки има пари, за разлика от тях.", "date": "2019.06.02", "title": "Защо се скъпим за полицая на плажа"}
{"url": "https://www.monitor.bg/bg/a/view/b-tv-cenzurira-peevski-166855", "text": "„Всички гледни точки“ - слоганът, с който са брандирани новините на една от големите български телевизии – bTV, повече от очевидно е претърпял малка промяна. Новините на bTV видимо отразяват „всички гледни точки на задкулисието“. При това по грубо манипулативен начин, който води до дезинформация. На 29 май депутатът и издател на „Телеграф медиа“ Делян Пеевски заяви ясно и директно в парламента: „Алиансът на либералите и демократите за Европа (АЛДЕ) никога не е имал обструкции към моята кандидатура, те са само в главата на олигарха Иво Прокопиев, на неговите служители Христо Иванов и Радан Кънев и медиите, които работят за Иво Прокопиев“. Той определи последните като „лични негови слуги“. Явно разпознали се, слугите незабавно реагираха. Първи се обади Радан, който рипна като ощипана мома, че ще съди Пеевски. След това се раздрънчаха и веригите на медийните роби на задкулисието, които един през друг се хвърлиха на амбразурата да бранят господарите си. В кюпа се озова и националната телевизия bTV. Неслучайно по време на заверата „АРГО“ наглият и безскрупулен приватизатор Иво Прокопиев, днес представящ се за честен бизнесмен, заяви, че владее мейнстрийма. Следващият пример ясно показва какво е имал предвид. В „новинарски“ репортаж на bTV за пореден път бе направена инсинуация, че евролибералите не искат Пеевски – една лъжа, която бе опровергана официално още преди пет години. Въпреки това задкулисието продължава най-нагло да сервира своята теза, без да се придържа към фактите. Една лъжа, изречена сто пъти става истина. Това е механизмът на гьобелсовата пропаганда, който империята на мрака на Фетхуллах Костов и неговото творение – разградският олигарх Иво Прокопиев, върти с апломб. И тъй като на тази пропагандна машина не й харесва да представя всички гледни точки, спестява точно тази, която не се връзва с предварително написания сценарий. Направи го, като окастри изказването на Пеевски, видимо в чий интерес. Така една национална телевизия се превърна в проводник на нечистите интереси, на които ръководеният от Прокопиев задкулисен център робува. Стана част от Машината за лъжи. Къде е ръководството на тази национална телевизия и защо не реагира, когато манипулаторите се опитват да приближат рейтинга й до този на една залязваща медийна група, обслужваща интересите на наглия приватизатор и неговото гуру – Драгалевския лаборант? Къде спи шефът на „Новини, актуални предавания и спорт“ Венелин Петков и защо допуска такива манипулации? Или всичко това се случва под вещото му ръководство? Бившият четец на новини трябва да е наясно, че медията му поне формално се е присъединила към Етичния кодекс на българските медии, сътворен между другото точно от Прокопиев и компания. Дори и в този случай това не променя факта, че във въпросния кодекс пише: „Няма да подвеждаме обществото“. Е да, ама не. Националната телевизия bTV прави именно това. Абстрахираме се от усърдието, с което системно в телевизията се канят компрометирани събеседници, свързвани именно с кръга „Капитал“, които едностранчиво лансират тези, обслужващи Империята на мрака на Фетхуллах Костов под угодните погледи на журналисти, които никога не задават въпроси, които не са съгласували предварително със събеседниците си. Игнорираме и многобройните случаи, в които захлебили покрай олигарсите платени анализатори и псевдоексперти развиват тези, които изнасят на техните спонсори. Цензурирането и монтирането на текстове, за да се обслужи задкулисната мръсна игра, обаче е поръчков похват, с който много трябва да се внимава, защото всяко залитане в тази посока води не само до дезинформация, но и до дискредитиране на журналистическата професия. Ако една национална медия си позволява в централната си емисия да пуска не просто фалшиви новини, а такива, които вече са били опровергавани като лъжливи, при това не за пръв път, това е вече трайна тенденция. И това се случва в момент, когато медията е на тезгяха. Дано все пак bTV да случи на собственици, които няма да са подчинени на Империята на мрака на Фетхуллах Костов и розовобузото му отроче Иво Прокопиев. Само така тя ще разполага със свободни журналисти, каквито е имало някога и с каквато идея е създадена bTV.", "date": "2019.06.02", "title": "bTV цензурира Пеевски"}
{"url": "https://www.monitor.bg/bg/a/view/poredna-ogromna-burja-udari-plovdiv-166853", "text": "Поредната силна лятна буря удари Пловдив тази вечер. Към този час вали проливно вече над 30 минути. Възлови булеварди отново са наводнени. Бедствието пак наводни пешеходни и автомобилни подлези в града. На този етап от полицията и пожарната не съобщават за броя сигнали, получени заради проливния дъжд, но най-вероятно такива няма да липсват. Поредната силна буря е само ден, след като Пловдив пострада от подобно бедствие с градушка, довело до непроходими улици и булеварди в целия град. Тогава бяха наводнени и подземията на две болници. Бяха получени и над 100 сигнала за наводнени шосета и сгради. В помощ на пожарникарите от Пловдив тогава дойдоха техни колеги от Пазарджик. В момента ситуацията не е много по-различна от онзи ден, казват пловдивчани.  Сигнали за множество закъсали автомобили в Пловдив са получени в полицията по време на пороя ,съобщиха оттам. Около половин метър е нивото на водата на бул. \"Васил Априлов\" и бул. \"Стефан Стамболов\", ул. \"Гладстон\", възел \"Скобелева майка\", Коматевския възел и на много други места в града. Към момента няма инфо за бедстващи и пострадали хора. Екипи на пожарната работят по отводняването, полицейски служители подпомагат трафика, съобщиха от МВР. ", "date": "2019.06.02", "title": "Поредна огромна буря удари Пловдив"}
{"url": "https://www.monitor.bg/bg/a/view/20-bona-na-den-za-policai-po-banski-166850", "text": "Близо 1000-те полицаи, които са командировани допълнително, за да подпомагат летния сезон по Черноморието, ще струват на бюджета по около 20 000 лева на ден. Това показа справка, предоставена на „Монитор“ от МВР. Според данните на вътрешното ведомство точно регламентираната до момента бройка на униформените от вътрешността на страната, които ще са в помощ на колегите си по цялата плажна ивица и курортите около нея, е 947. Не е изключено обаче цифрата да набъбне, особено след зачестилите случаи на изплували жилетки с по няколко килограма кокаин по плажовете. „Ситуацията може да наложи командироване на още униформени. Ако това се наложи, ще обявим точната им бройка. До момента обаче са точно около 1000“, обясниха от вътрешното ведомство. От там поясниха, че  Според всички наредби те получават по 20 лева на ден, когато са извън дома и населеното си място. При 1000 изпратени души, това прави по 20 000 на ден. За трите месеца, в които трае сезонът, сумата за изпратените допълнително служители ще достигне до 1 800 000 лева.  Униформените ще продължават да получават основната си заплата, а командировъчните ще бъдат взети като бонус, но само при условие, че не се хранят и не пият вода в поделения и бази на МВР. Такива обаче липсват по Черноморието. Така че основната част от изпратените полицаи ще вземат 20-те си лева за всеки прекаран ден на морето. Основната идея е да патрулират по плажа и в районите около брега през деня. Те ще правят това от 8,30 сутринта до 17,30 вечерта. Всеки допълнителен час след това ще им се заплаща по 25 ст. Толкова е предвиденото възнаграждение за извънреден труд.  „Не можем да приемем, че нощната обиколка по заведенията ще ни се заплаща по 25 стотинки. Обещаха парите да са поне двойни, което пак не ни устройва. Не можем да следим дилъри за 25 ст. на час“, оплакаха се редови полицаи пред „Монитор“. Те дори се ожалиха, че  Вместо с къси гащи, те ще трябва да са със зимните си панталони. Единственото, което ще получат, са 1-2 нови тениски с надпис „Полиция“. Няма да имат нито обувки, нито някакви други продоволствия като стек вода, например. 20-те лева трябвало да покрият разходите им. Единственото, което вътрешното ведомство обаче щяло да им покрие, обаче било пътя в двете посоки, както и спането. За последното обаче условията не били никак привлекателни. В повечето случаи командированите полицаи се озовавали в стари квартири или мизерни хотели. Те обаче не се отказвали, тъй като така или иначе прекарвали лятото на морето, а понякога водели и семействата си с тях. Хвалят се единствено, че понякога получавали бонуси за закупуването на минерална вода, които възлизали на около 2 лева на ден.", "date": "2019.06.02", "title": "20 бона на ден за  полицаи по бански (ТЕМАТА)"}
{"url": "https://www.monitor.bg/bg/a/view/iva-ot-dubaj-padna-na-kolene-v-glasyt-na-bylgarija-166856", "text": "Соул дивата с кариера в Дубай Ива Георгиева насити с еротика и чувственост втория голям концерт на „Гласът на България“ с изпълнението си в голямата битка на полуфиналистите тази вечер. Тя завърши парчето на колене, а Иван Лечев трябваше да прочисти гърлото си, за да може да говори след преживяното вълнение: Абсолютно уникална и голяма гордост за мен като треньор!“. Михаела Филева сподели с публиката, че Ива е изкарала репетициите с тежък вирус. „Беше болна цяла седмица и въпреки това звучиш по този зашеметяващ начин! За мен има двама души на полуфинала, които са учебник по вокална техника – единият е Надежда от моя отбор, другата си ти!“, заяви чаровната брюнетка. Отбор Лечев стартира ударно вечерта и с изпълнението на Sail на Никеца, който за пореден път бе определен като рок чудовище от треньорите. Осем солови изпълнения и четири дуета между съотборници ще се борят за зрителските симпатии на полуфинала на \"Гласът на България\". Ударен старт на концерта предостави Мария Величкова, позната още като бялото момиче с черен глас от отбора на Камелия, която ще се бори за победа и с любимеца на тийнейджърките Тино Хаджиев. Емоционална бе появата на състезателя в тежка вокална категория в отбор Графа – Галина Красимирова. С първото си парче на български в шоуто – „Още малко“ на Орлин Павлов, Христиан Ненов зарадва всички в залата, заменяйки свиренето на укулеле с танци зад микрофона. Михаела Филева ще се бори за победа и с 16-годишната Надежда Александрова, която е най-малкият участник в шоуто. ", "date": "2019.06.02", "title": "Ива от Дубай падна на колене в „Гласът на България“"}
{"url": "https://www.monitor.bg/bg/a/view/ni-lo-pochiva-s-bojinov-i-biljana-dol-snimki-166836", "text": "Бившите съпрузи Николета Лозанова и Валери Божинов си спретнаха нестандартна семейна екскурзия. Тв водещата и футболистът заведоха дъщеря си Никол в Дубай, а с тях е и актуалната половинка на Божинов – атрактивната сръбкиня Биляна Дол, която му е кака с 10 години. За това стана ясно от редица снимки в социалните мрежи. На екзотичната дестинация те посрещнаха и 1-и юни. „Не ти е нужно да покоряваш света с постижения, когато именно от теб самия! Честит Ден на детето!“ , написа Ни Ло към кадър на Валери и дъщеричката им. В коментарите към фотографията се включи и мъжът до Лозанова – футболистът Ники Михайлов. Той бе лаконичен и публикува само едно сърце. Не е ясно дали и той не е хващал тен с тях, но не присъства на снимките.", "date": "2019.06.02", "title": "Ни Ло почива с Божинов и Биляна Дол (СНИМКИ)"}
{"url": "https://www.monitor.bg/bg/a/view/dimityr-delchev-se-vkluchi-v-hora-na-fabrikata-sreshtu-peevski-166854", "text": "Дни след изборите за Европейски парламент Фабриката за фалшиви новини впрегна всичките си слуги в поредния отчаян опит да хули и черни депутата и издател на „Телеграф медиа“ Делян Пеевски. Към хора на Фабриката се включи и Димитър Делчев – син на слугата на петролните босове Андрей Делчев. Още след като стана ясно, че водачът на листата на ДПС и лидер на партията Мустафа Карадайъ и вторият в нея Пеевски се отказват от местата си в Европарламента, за да останат да работят в България, машината на олигархията за активни манипулации се задейства.  Димитър Делчев е позабравеният лидер на „Движение България на гражданите“ (която предвкусвайки горчива загуба, изобщо не си направи труда да се включи в изборите за Европарламент). Той не е особено известен с постижения в политиката, но за сметка на това е добре известен като син на баща си – Андрей Делчев. Делчев-старши от години се подвизава като шеф на Българската петролна и газова асоциация и служи вярно на петролните босове у нас. Отрочето му Димитър, което е отгледано с парите на бензиновите олигарси, пък дори не успя да събере необходимата подкрепа, за да регистрира партията си за европейските избори, а отказа да участва във вота под претекст, че не искат да влизат в политически битка с останалите десни формации. Неуспехите за Делчев и ДБГ дойдоха оттам, че народът много добре знае, че зад него и баща му всъщност стоят големите петролни босове, които грабят хората и държат високи цени на горивата. Делчев-старши е от добре познатите тоталитарни номенклатурчици, които намествайки се удобно на даден пост, не го пускат с години. Преди време от самата асоциация дадоха заявка, че искат да направят промени. Ако желанието им наистина е такова и искат да се осъвременят, първото нещо, което трябва да направят, е да изхвърлят Живковите номенклатури като Андрей Делчев, които години стоят на поста си, за да обслужват определени интереси. и лъсна в бТВ, обвинявайки ЦИК в нарушение на закона, защото обявила 17-те български евродепутати, като не съобщила имената на Делян Пеевски и Мустафа Карадайъ. Познатата опорна точка, въртяща се от дни в медийното пространство. Политикът със съмнителна ориентация също като баща си Андрей Делчев обслужва интересите на олигархията от години. Партията му ДБГ бе част от провалилата се коалиция Реформаторски блок, която издигна подсъдимия в момента по аферата EVN ексминистър Трайчо Трайков за кандидат-президент на последните президентски избори. Кандидатурата му пък бе бабувана на тайните сбирки на кръга „АРГО“, а подсъдимият олигарх Иво Прокопиев бе активен участник в срещите. Разбира се, връзките в тези кръгове са ясни и докато се опитват да се разграничат от спонсорите си, десните отломки търсят начини отново да се вмъкнат в политиката. Изявата на Делчев не беше изненадваща. Председателят на ЦИК Стефка Стоева обаче заяви пред БНР, че са заличили Карадайъ и Пеевски от листата, защото двамата са се отказали. „ЦИК не е нарушила закона\", категорична бе Стоева. изказванията на Делчев веднага бяха тиражирани от медиите на олигархията – флагмана „Капитал“ на Прокопиев, „Медиапул“ на майката на фалшивите новини Стояна Георгиева и другите ветрилни сайтове за манипулация. Машината за клевети се задейства, явно под знака на олигархията, която се чувства ощетена, защото усеща, че крахът й наближава и скоро ще бъде изрината от държавата след всички разкрития, които изданията от „Телеграф медиа“ са направили и ще продължат да правят. Всички тези слуги са под командването на олигархията и на Фетхуллаха Иван Костов, който задкулисно и без народното доверие от години командва държавата и съдебната система чрез слугата си Лозан Панов.", "date": "2019.06.02", "title": "Слуга на петролните олигарси се включи в хора на Фабриката срещу Пеевски"}
{"url": "https://www.monitor.bg:443/bg/a/view/grisho-idva-trevata-i-momentite-da-sym-po-dobre-166839", "text": "Григор Димитров отново напусна „Ролан Гарос“ след третия кръг, въпреки че игра равностойно срещу шампиона от 2015 г. Стан Вавринка и отстъпи след 3 тайбрека - 6:7(5), 6:7(4), 6:7(8). \"Не ми е приятно, няма смисъл да лъжа. Трябваше да е 3:0 за мен, ако трябва да погледнем реално на нещата, но тенисът е такъв, че когато имаш двама добри играчи и една-две точки имат роля. И днес беше по същия начин, коментира след мача си Гришо и прогнозира, че ако играе така, Вавринка може да стигне далеч в турнира. - Сега идват още по-важни дни според мен. Идва тревата. Идват моменти, в които да се чувствам по-добре. Трябва да мина още някои прегледи за рамото“, призна още българинът, на когото му предстои и решение дали ще продължи да работи с Радек Щепанек, с който имаше уговорка до „Ролан Гарос“. Серена Уилямс (САЩ) напусна кортовете в Париж след загуба в третия кръг от сънародничката си София Кенин с 2:6, 5:7. Шампионът от 2009 г. Роже Федерер достигна за 12-и път в кариерата си до 1/4-финалите след победа над аржентинеца Леонардо Майер с 6:2, 6:3, 6:3. До тази фаза на турнира при жените достигнаха и 19-годишната чехкиня Маркета Вондрушова, Петра Мартич (Хър) и Йохана Конта (Вбр).", "date": "2019.06.02", "title": "Гришо: Идва тревата и моментите да съм по-добре"}
{"url": "https://www.monitor.bg/bg/a/view/spasiha-bremenna-i-dve-jeni-s-5-deca-ot-potopa-obzor-166857", "text": "Отводнени са 4 болнични заведения, изтеглени са автомобили с бременна жена, майка с 2 деца и майка с 3 деца, пътували в различни автомобили. Екипи са се отзовали на 2 сигнала за евакуиране на трудноподвижни хора в област Пловдив. За работата на спасителните екипи по няколкостотин наводнени обекта и десетина души заплашени от потопа, засегнал главно три области в страната съобщи МВР. Даннитe се отнасят за времето към 19 часа. Екипите на ГД „Пожарна безопасност и защита на населението“ продължават да оказват съдействие след интензивните валежи днес. Най-много сигнали за наводнения са получени на територията на областите В. Търново, Пазарджик и Пловдив. Постъпилите сигнали са главно в община Елена (гр. Елена и с. Константин). Получени са седем сигнала за наводнени дворове, приземни егажи и мазета. Към 19 часа пет от тях са отработени. Към момента три екипа отработват последните съобщения от с. Константин. В оперативния център на пазарджишката пожарна служба са постъпили около 50 сигнала за наводнени мазета, приземни етажи, магазини и участъци от пътната инфраструктура. Получени са сигнали и за закъсали автомобили. Сигналите се отработват от пет екипа на РДПБЗН-Пазарджик. Над 100 са сигналите за наводнени приземни етажи и мазета постъпили в пожарната служба на Пловдив. Няколко от съобщенията са и за наводнени участъци от пътната инфраструктура и закъсали автомобили. Към момента произшествията се отработват от осем екипа. Свободният от дежурство състав е събран и е включен в работата на терен. Шест транспортни участъка са наводнени и не се допуска преминаването на превозни средства през тях. Създадена е организация за предисоциране на сили и средства от съседни области на област Пловдив, които да окажат помощ при обработването на сигналите. Обстановката в област Пловдив към 20:30 часа Към този час в РДПБЗН-Пловдив са постъпили над 170 сигнала за наводнени мазета, приземни етажи, пътни участъци и закъсали автомобили. Произшествията се отработват от 14 екипа на РДПБЗН-Пловдив. Предислоцирани са 2 екипа с 6 служители и 6 мотопомпи от РДПБЗН-Кърджали. Средно над 60 литра на квадратен метър е количеството валежи, които паднаха за кратко време тази вечер в Пловдив, съобщиха от пресцентъра на общината. В много райони пороят е бил придружен с градушка и гръмотевици. И към момента валежите в града продължават. Ниските точки на града са под вода. Затворени за движение са части от бул. \"Санкт Петербург\", подлез \"Скобелева майка\", ул. \"Гладстон\", бул. \"Христо Ботев\" в района на Коматевския възел и колелото на централната жп гара, части от бул. \"Никола Вапцаров\", ул. \"Скопие\". Продължават сигналите за бедствия на тел. 112. Два от търговските центрове - МОЛ Марково тепе и МОЛ Плаза са наводнени, като водата е нахлула през входните врати. Магазините за затворени, охраната се грижи за гражданите, които не могат да напуснат търговския обект. Доброволците от формирование \"Пловдив 2019\" са в готовност веднага след приключване на дъжда да започнат отводняване на наводнени обекти с помощта на оборудването, осигурено им с подкрепата на общината. Няма бедствени ситуации по язовири, реки и диги Отводнителните помпени станции на територията на цялата страна работят денонощно и се наблюдават от служители на „Напоителни системи“ ЕАД, съобщиха от Министерство на замеделието, храните и горите. Извършва се денонощен обход и наблюдение на обектите. Аварийните складове на всички клонове са оборудвани с необходимите материали. Към момента няма възникнали аварийни и бедствени ситуации по стопанисваните от „Напоителни системи“ ЕАД язовири, корекции на реки и предпазни диги. Няма данни за критични нива на язовири, като те поемат напълно водните количества и имат свободни обеми. При необходимост има готовност за включване на тежка техника, съгласно аварийните планове за недопускане на бедствени ситуации. Очаква се повишение на водните нива в долните течения на реките от Дунавския район – Искър, Осъм, Вит, Янтра, Русенски Лом. На този етап, в участъците, които се стопанисват от „Напоителни системи“, реките са в коритата си. Възможно е повишаване на нивата на реките Бели Лом и Черни Лом при с. Красен, Област Добрич, където е най-ниската точка. Там през миналата година е изградена преградна стена и продълбочаване на речното корито за осигуряване на проводимост. Критична е ситуацията в района на Попово - в селата Дриново и Априлци, където за час са паднали над 110л/кв.м дъжд и временно е затворен пътят за движение Разград-Попово-Антоново. Река Поповска е с повишено ниво и се следи денонощно от служителите на \"Напоителни системи\".", "date": "2019.06.02", "title": "Спасиха бременна и две жени с 5 деца от потопа (ОБЗОР)"}
{"url": "https://www.monitor.bg:443/bg/a/view/gero-otnovo-shte-pazi-zakona-166820", "text": "Комедията „Полицаите от края на града“ ще се завърне в ефира на Нова тв. Актьорът Герасим Георгиев-Геро отново ще скочи в поръчково ушита униформа с пагони, за да ни разсмива всеки понеделник и петък. Поредицата се завръща с двойни епизоди на 3 юни от 21 ч. Припомняме, че действието на сериала се развива в несъществуващия екстремно забутан квартал „Запад“, като за нуждите на продукцията е преустроено едно реално РПУ. В проекта, чийто сюжет се върти около абсурдните каши на шепа пазители на закона, участват още енергийното торнадо с мощен глас Милица Гладнишка, Стефания Колева, Румен Угрински, Алекс Раева, Ненчо Балабанов, Албена Михова, както и тв дуото Димитър Рачков и Васил Василев-Зуека.", "date": "2019.06.02", "title": "Геро отново ще пази закона"}
{"url": "https://www.monitor.bg:443/bg/a/view/kejti-peri-spira-turnetata-166826", "text": "Поп звездата Кейти Пери се отказва от турнетата, поне засега. Причината – заради постоянните си пътувания тя не може да издава нови песни, когато са готови, а трябва да съобразява излизането им с графика си за концерти. След като издаде първата си нова песен от две години насам тази седмица - Never Really Over, тя заяви, че няма планове да стяга куфарите за турне, защото това е несъвместимо с издаването на албум. Междувременно нежната половинка на актьора Орландо Блум е ангажирана и с участието си в шоуто American Idol, където се подвизава като съдия. Певицата каза, че това е много удовлетворяващо преживяване. \"Толкова много влагаме от себе си... Няма сценарий, сякаш вселената ни благославя щедро\", категорична е изпълнителката на Bon appеtit.", "date": "2019.06.02", "title": "Кейти Пери спира турнетата"}
{"url": "https://www.monitor.bg:443/bg/a/view/livyrpul-pribira-110-miliona-evro-za-spechelvaneto-na-shampionskata-liga-166840", "text": "„Ливърпул“ завоюва за шести път най-голямото отличие в Европа, след като спечели финала в Шампионската лига срещу „Тотнъм“ с 2:0.  Мърсисайдци ликуваха на стадион „Уанда Метрополитано“ в Мадрид след попадения на Мохамед Салах от спорна дузпа и Дивок Ориги, като добавиха нова титла след тези от 1977, 1978, 1981, 1984 и 2005 г. Със спечелването на купата „Ливърпул“ изпревари „Барселона“ по брой отличия, а пред играчите на Юрген Клоп са само „Милан“ (7) и „Реал“ (13). На тима предстои и мач с „Челси“ за Суперкупата на Европа, като двубоят ще се играе на 14 август в Истанбул. Успехът пък бе гарниран и с лъвския пай от наградния фонд в Шампионската лига, който този сезон бе в размер на рекордните 1.73 милиарда лири. „Ливърпул“ си осигури 13.2 милиона лири от участието си в груповата фаза, 8.2 милиона за участие в елиминациите, още 9 за достигане на четвъртфиналите, 10.3 за достигане на полуфиналите, а финалистите получават допълнителни 12.9 милиона лири. Победата във финала пък добавя още 17 милиона лири, а с допълнителните бонуси в касата на клуба влизат още 66 милиона паунда от турнира. Като се добавят печалбите от телевизионните права, сумата достига до 97.5 милиона лири (110 милиона евро). След победата мениджърът на „червените“ Юрген Клоп призна, че се чувства пиян, без дори да е близнал и капка алкохол. „Не знам къде се намирам, чувствам се пиян, а съм пил само вода, заяви емоционалният германец. - Беше голяма битка – виждали ли сте друг път отбор да се бори с празен резервоар? Тази купа е за всички фенове, които страдаха и съпреживяваха с нас всяка крачка към финала“, допълни Клоп. „Без Клоп успехът в Шампионската лига би бил невъзможен, мечтая за този момент от дете, това е най-щастливият миг в живота ми!“, емоционален бе и капитанът Джордан Хендерсън. Сред най-дейните в купона бе защитникът Върджил ван Дайк, който е сочен за един от фаворитите за „Златната топка“. „Според мен Меси, въпреки че не игра за трофея, все още е най-добрият в света“, показа колегиалност защитникът на „Ливърпул“. След победата празненствата продължиха в хотела, а на сутринта самолетът с купата кацна на английска земя. Директно от летището героите се отправиха за шампионска обиколка из града, а на парада из улиците на града на „Бийтълс“ се очакваше да има половин милион души.", "date": "2019.06.02", "title": "\"Ливърпул\" прибира 110 милиона евро за спечелването на Шампионската лига"}
{"url": "https://www.monitor.bg:443/bg/a/view/borisov-s-obikolka-iz-stranata-pravjat-bezplatna-hranata-v-zabavachkite-obzor-166837", "text": "Храната в детските градини да стане безплатна. Това обмислят от правителството стана ясно от коментар на премиера Бойко Борисов от Сливен, където инспектира ремонта на една от забавачките в града. Там той изтъкна, че механизмът за връщане на децата в класните стаи работи много добре и припомни, че са успели да вкарат в клас над 40 000 деца, които никога преди това не са посещавали училище. „Обмисляме да направим и безплатна храна за детските градини“, допълни още премиерът Борисов пред учителите, без обаче да даде подробности. В Сливен Борисов бе със земеделския министър Десислава Танева, която обясни, че при втория кабинет на ГЕРБ са отпуснали средства за ремонт на всички жп гари в региона.\"Комунистът е свикнал да взима, обраха им къщите, жилищата. Сега им ги върнаха, но за какво след 50 години. Всичко да е безплатно, ама как да е безплатно?\", коментира премиерът. И добави: „Сега почнаха всички да искат саниране, а като говореше Радев, Нинова. Той увери, че правителството ще спази обещанията си. В Сливен премиерът провери няколко обекта - новото кръговото кръстовище на ул. „Розова долина“ , санираните блокове в кв. „Сини камъни“, обновения парк до р. Асеновска, като беше информиран и за ремонта на зала „Асеновец“. В неделя премиерът бе на поредна обиколка из страната, като първо мина през Нова Загора, след това през Сливен, Котел и близките села. В Нова Загора, с просветния министър Красимир Вълчев, Борисов посети гимназията по селско стопанство. Там той разгледа кабинетите по готварство и винопроизводство, а учителките демонстрираха новата интерактивна дъска в една от класните стаи. заяви Борисов. Той изтъкна, че финансовият министър Владислав Горанов „дава пари без да се замисля“ за образование. Борисов подчерта още, че кабинетът ще продължи да изпълнява ангажимента за скок на учителските заплати. Борисов инспектира ремонтните дейности на пътя София-Бургас в участъка между Стара Загора и Сливен. Премиерът припомни, че пътят е бил „разнебитен“, а сега са реновирал изцяло. „Дървета, канавки, основно покритие. Няма събота, няма неделя - всичко работи, защото гонят графици“, коментира Борисов и добави: „И после викат асфалта не се яде, обаче колко работни места – днес работят поне 100 човека тук\".  В Котел пък Борисов провери новата пречиствателна станция, както и фолклорното училище, като по думите на премиера идеята е то да се превърне в балканско училище за музикални инструменти. каза премиерът, след което се отправи на обиколка из котелските села, където бе посрещнат с оркестър и народна музика. Премиерът мина през селата Тъча, Филаретово, Соколарци и Ябланово. Във Филаретово обясни на местните, че минава, за да чуе техния глас, а не за да е доволен. В тази връзка той припомни, че само преди ден от световната агенция „Стандард енд Пуърс“ са потвърдили кредитния ни рейтинг и са определили страната ни като стабилна. По думите му в смесените райони партиите се надпреварват кой ще направи повече за хората. заяви пък Борисов в Ябланово, където също има смесено население и обеща, че правителството ще работи за вдигане на пенсиите. „Нарочно ги питам как се казват, за да видят хората, че са само мюсюлмански имена. А ги лъжеха, че ще дойдем, ще ги изселим, ще им съборим джамиите. А ние им направихме пътища. Като се стабилизира индустрията, ще вдигнем и пенсиите\", каза той. ГЕРБ започва сериозни анализи по структурите в страната след евровота, като са възможни и рокади.„Може би ще се разделим с някои от ръководителите по места. Имаме известни слабости в региона на Ямбол, Добрич и Плевен“, коментира пред Нова телевизия кметът на Бургас Димитър Николов и добави, че ГЕРБ са загубили 100 000 гласа. Относно оставката на Цветан Цветанов от всички постове, Николов обясни, че трябва да се отнесат с уважение към решението му. Междувременно кметът на Стара Загора Живко Тодоров коментира пред БНР, че най-лесно е да се направи чистка, но на нещата трябва да се гледа по-задълбочено, като не трябва да се стига в никакъв случай до разпускане на организации. Според него има какво да се промени и в Изпълнителната комисия на ГЕРБ. Разпределението на новите ресори на членовете ѝ ще стане ясно след 7-и юли, за когато е насрочен и конгресът на партията.", "date": "2019.06.02", "title": "Борисов при обиколка из страната: Правим безплатна храната в забавачките (ОБЗОР)"}
{"url": "https://www.monitor.bg:443/bg/a/view/angelkova-zaedno-s-bosna-i-hercegovina-privlichame-turisti-ot-kitaj-indija-i-sa-sht-166846", "text": "Министърът на туризма Николина Ангелкова проведе в Слънчев бряг работна среща с Мирко Шарович, министър на външната търговия и икономическите отношения на Босна и Херцеговина. Разговорът се състоя в рамките на проведената в курорта Международна конференция за устойчиви инвестиции в туризма с участието на представители от над 20 държави. Министър Шарович поздрави българския си колега за инициативата, която дава нови възможности за партньорство. Министър Ангелкова благодари за присъствието на делегацията от Босна и Херцеговина и изтъкна, че форумът цели да разкрие важността на региона на туристическата карта и за привличането на повече инвестиции в сектора. Трябва да работим още по-активно, за да направим тази част на Европа по-атрактивна за бизнес проекти. За туристи от трети и далечни пазари като Китай, Япония, Индия, САЩ можем заедно да бъдем още по-интересни и търсени като дестинация. Ние взаимно се познаваме, но ни трябват общи усилия, за да се популяризираме съвместно, посочи министър Ангелкова. Министър Шарович благодари за гостоприемството и съобщи, че е бил в България няколко пъти, включително по време на председателството на страната на Съвета на ЕС. Той приветства идеята по-активно да се промотират Балканите пред китайските туристи. Министър Ангелкова получи покана да посети Сараево. Двамата събеседници изразиха мнението, че подписването на меморандум между страните им в туризма ще очертае конкретни стъпки както за популяризиране на възможностите за туризъм между двете държави, така и с общ продукт пред туристите от далечни пазари. Министър Ангелкова разговаря с министъра на туризма и занаятите на Алжир Абделкадер Бенмесауд. Двамата обсъдиха бъдещи съвместни инициативи в рамките на Международната конференция за устойчиви инвестиции в туризма в Слънчев бряг, както и подписването на Меморандум за сътрудничество в областта на туризма между двете държави. Министър Ангелкова заяви, че при желание от страна на алжирски инвеститори да инвестират в България Министерството на туризма ще окаже пълно съдействие. Тя добави, че инвестициите в туризма допринасят за дългосрочното и устойчиво нарастване на сектора в национален план, както и за привличането на повече посетители от далечни пазари към България и Стария континент. От своя страна г-н Бенмесауд поздрави министър Ангелкова за успеха на международния форум в най-големия български курорт и поясни, че е впечатлен от напредъка на България в икономиката и туризма. Той добави, че страната ни има положително развитие в качеството на туристическите услуги и СПА туризма. Министърът на туризма и занаятите на Алжир каза още, че страната му разполага с голям брой международни летища, което несъмнено дава възможност на алжирските туристи да се запознаят с красотите на България и обратно.", "date": "2019.06.02", "title": "Ангелкова: Заедно с Босна и Херцеговина привличаме туристи от Китай, Индия и САЩ"}
{"url": "https://www.monitor.bg:443/bg/a/view/pravjat-vyzstanovka-na-procesa-v-syda-v-pazardjik-za-ubijstvoto-na-shtastliveca-166848", "text": "В Окръжния съд в Пазарджик ще бъде направена възстановка на съдебния процес срещу убийците на Алеко Константинов, като част от проявите, с които се отбелязва 140-годишнината от основаването на съда в града. Тук преди 120 години се е гледало делото срещу  убийците на писателя. Алеко Константинов е бил убит от засада на 11 май 1897 г., когато е пътувал с файтон със свой съпартиец към Пазарджик. Писателят и общественик се връщал от събрание в Пещера, когато бил прострелян смъртоносно край с.Радилово. Организатор на засадата бил кметът на селото Петър Минков, а  физическите убийци на Алеко били Милош Топалов и непълнолетният Петър Салепов. На съдебния процес в Пазарджишкия съд през ноември 1897 г. тримата обвиняеми били осъдени на смърт. По-късно присъдата на непълнолетния Салепов била заменена с 15 г. затвор, а другите двама били обесени няколко месеца след процеса. Възстановката, в която ще участват и ученици, ще бъде на 17 юни, уточниха от съда в Пазарджик.", "date": "2019.06.02", "title": "Правят възстановка на процеса в съда в Пазарджик за убийството на Щастливеца "}
{"url": "https://www.monitor.bg:443/bg/a/view/sydyt-ostavi-v-aresta-plovdivskija-kmet-ralio-ralev-166842", "text": "Спецсъдът остави в ареста кмета на район „Северен“ в Пловдив Ральо Ралев. Посредникът при получаването на откупа – карловският бизнесмен Иван Делевски, излиза на свобода под гаранция от 60 000 лева. Точно толкова е бил и рушветът, искан от Ралев и съучастника му от пловдивски строителен предприемач, за да му се издаде разрешение за строеж в района. В строителните среди в Пловдив се е говорило, че в район \"Северен\" се искат пари, казала свидетелката по делото Марияна Атанасова. На нея изнудваният строителен предприемач Здравко Ангелов доверил, че кметът му иска подкуп.  Главният архитект на район \"Северен\" и служителката Ана Богданова твърдят, че кметът е проявил сериозен интерес към тази преписка и я взел при себе си. Пред съда Ралев каза, че страда от сериозно заболяване на кръвта. Делевски пък обясни, че на него това му било работата. На въпрос на съда \"каква точно му е работата\", отвърна - да доставя строителни конструкции . \"Приемаме поръчки и договори постоянно\", каза Делевски. Защитната му теза е, че парите, намерени в автомобила му, са капаро за изграждане на строително хале. Прокурорът ще протестира решението за освобождаването на Делевски, тъй като може да повлияе на свидетели. Защитата на Ралев ще обжалва ареста.", "date": "2019.06.02", "title": "Съдът остави в ареста пловдивския кмет Ральо Ралев "}
{"url": "https://www.monitor.bg:443/bg/a/view/zavod-njama-da-plashta-danyk-smet-a-shte-dari-parite-za-dovyrshvane-na-hram-166849", "text": "Новата църква“ Св.цар Борис-Михаил“ в Септември, която се строи повече от 25 години, ще се довърши с данъците от вагоно-ремонтния завод \"Коловаг\". Това предложение бе направено от кмета на общината Марин Рачев, а местните съветници освободиха предприятието да не плаща в продължение на 2 години такса битови отпадъци. Срещу това да не внася за следващите 24 месеца въпросните средства в общинската хазна, най-големият работодател в Септемврийско на практика ще ги предостави авансово, финансирайки оборудването на храм „Св. цар Борис-Михаил”, така че той да бъде осветен още през есента на тази година.  Строителството е довършено, но остава още един съвсем не малък разход - за пълното вътрешно обзавеждане на храма- иконостас, икони, Архиерейски трон, клирос(певница),  пълният набор Богослужебни книги за служба, килими, полиелей, кандилници, кръстове, седмосвещник, преносими свещници, хоругви и др., според информация от отец Йордан Василев. Кметът на Септември Рачев се е договорил със собственика на \"Коловаг\" АД инж. Емил Йончев в присъствието на епископ Константийски Яков и отец Йордан Василев. ", "date": "2019.06.02", "title": "Завод няма да плаща данък смет срещу дарение за храм"}
{"url": "https://www.monitor.bg:443/bg/a/view/hristo-petkov-ne-znaeh-che-az-sym-ubiecyt-166841", "text": "Актьорът Христо Петков, който заинтригува редовия зрител в образа на Асен Чанов в „Дяволското гърло“, първоначално не е знаел, че именно неговият герой е серийният убиец. Дълго време след като разбрал, само той и колегите му Владо Карамазов и Теодора Духовникова знаели развръзката на хитовия сериал. Това разказа самият той пред Нова тв. „Злото се заражда в доброто. Моят екранен персонаж в „Дяволското гърло“ има силно изразено чувство за справедливост и свобода, в него се преплита много добро и зло и с това е толкова интересен. Отидох в Смолян без да знам, че аз съм убиецът. Там научих. Дълго време само аз, Владо и Теодора знаехме, че аз съм убиецът. Не съм мислел за героя си като за убиец. Опитах се да разбера Асен и смятам, че в много отношения отива прекалено далече, но за сметка на това има желязна логика в този образ.“, сподели той. Що се отнася до живота му след края на първи сезон на криминалната драма, то Петков не усеща голяма промяна. „В личния ми живот нищо кой знае какво не се е променило. Усещам внимание от хората, но засега всичко е под контрол. Не ме притеснява славата, не съм на 18 години, че да се главозамая. Всяко чудо за три дни.“, допълни актьорът.", "date": "2019.06.02", "title": "Христо Петков: Не знаех, че аз съм убиецът"}
{"url": "https://www.monitor.bg:443/bg/a/view/rozoproizvoditel-v-aresta-premazal-10-kozi-i-2-jareta-166825", "text": "Розопроизводител на 43 години се озова в ареста, след като премазал нарочно с леката си кола 10 кози и 2 ярета на фермер от хисарското село Михилци, съобщиха от полицията в Пловдив. Сигналът за зверството бил получен на 112 в следобедните часове на 1 юни. Зловещият инцидент станал в землището на село Михилци, където Илин Робов имал насаждения с рози. Той побеснял, когато му съобщили, че за пореден път козите и яретата от съседната ферма на Петко Райчинов са влезли в насажденията му и решил да се саморазправи. Двамата фермери често се карали по повод влизането в розовите масиви на животните от фермата на Райчинов.Изпадналият в афект розопроизводител решил да вземе нещата в свои ръце. Запалил колата си и започнал да гази наред животните. Успял да премаже 10 кози и 2 ярета, след което джипът му аварирал вследствие на прегазването на козите. Собственикът на животните твърдял, че този път козите не са влизали в розовите насаждения и пасели поне на километър оттам. Той подал сигнал в полицията и на място униформените установили, че козите и яретата действително са убити от автомобил. На място близо до мъртвите животни бил открит и лекият автомобил „Рено”, който бил собственост на 43-годишния розопроизводител. Той бил закопчан за 24 часа като заподозрян за престъплението. По случая било образувано досъдебно производство по член 216 в районното управление на полицията в Хисаря.  ", "date": "2019.06.02", "title": "Розопроизводител в ареста, премазал 10 кози и 2 ярета"}
{"url": "https://www.monitor.bg:443/bg/a/view/volejbolistite-s-pobeda-i-zaguba-v-ligata-na-naciite-166829", "text": "Волейболистите на България стартираха с победа над Канада с 3:1, но после претърпяха загуба от Аржентина с 0:3 (-16, -21, -23) в първите си мачове на тазгодишното издание на Лигата на нациите в аржентинския град Мендоса. Тази вечер от 22.10 ч. момчетата на Силвано Пранди ще излязат срещу дебютанта Португалия, който е с две поражения зад гърба си. С най-голям актив за българския състав срещу Аржентина бе Николай Учиков с 13 т. (43% ефективност в атака). Розалин Пенчев завърши с 10 т., колкото има и Николай Пенчев. За домакините Бруно Лима реализира 15 т. за победата. \"Аржентина спечели напълно заслужено срещата. Техният отбор показа по-добра игра във всички елементи, бяха много компактни и взаимодействието между блокадата и защитата им донесе резултат, коментира селекционерът на нашите Силвано Пранди. - Нашата задача е да израстваме във всеки двубой и да изграждаме механизми в играта, които да ни носят успех. Надявам се това да се види още в последния ни мач от турнира срещу Португалия\", допълни италианският специалист след втория двубой на тима. Тодор Скримов, който бе титуляр при успеха над Канада, пропусна срещата с \"гаучосите\" заради схващане в прасеца. Очаква се той да бъде на линия за двубоя с португалците.", "date": "2019.06.02", "title": "Волейболистите с победа и загуба в Лигата на нациите"}
{"url": "https://www.monitor.bg:443/bg/a/view/seks-skandal-udari-nejmar-razsledvat-go-za-iznasilvane-166828", "text": "Името на най-скъпия футболист в света Неймар беше замесено в грандиозен скандал. Бразилската звезда на “Пари Сен Жермен” е обвинен в изнасилване, гръмнаха медиите в родината му. В полицията в Сао Пауло е постъпило заявление, в което се твърди, че Неймар е извършил престъплението на 15 май в Париж. Жертвата обаче се чувствала емоционално срината и се страхувала да заведе дело в чужбина. Към момента името на жената се пази в тайна. Според оскъдните информации за случилото се, Неймар се запознал с предполагаемата си жертва в \"Инстаграм\". След запознанството в социалните мрежи дамата се навила да му гостува в Париж. Срещнали се в хотел във френската столица, като Неймар бил в нетрезво състояние. Момичето и футболистът си разменили ласки, но след това, по думите на жената, бразилецът проявил агресия и насилие и извършил полов акт без нейно съгласие. Жертвата разказала, че се върнала в Бразилия на 17 май, но била много изплашена, за да се обърне към полицията още на френска територия. Реакцията на играча не закъсня и той заяви, че дамата сама е желаела близостта и го засипвала с провокативни снимки, а половият контакт не е бил насилствен. „Тази информация ме изненада. Много съм тъжен да чуя такива неща, защото тези, които познават моя характер и моята честност, никога няма да повярват на тези неща. Това беше капан, в който попаднах. Надявам се да ми бъде за урок. Има хора, които искат да се възползват и измъкнат нещо - това е много тъжно и болезнено\", каза Неймар.", "date": "2019.06.02", "title": "Секс скандал удари Неймар, разследват го за изнасилване"}
{"url": "https://www.monitor.bg:443/bg/a/view/neti-s-debut-v-komichnata-opera-sluginjata-gospodarka-166817", "text": "Актрисата и певица Антоанета Добрева-Нети ще се представи за пръв път в партията на Серпина в комичната опера на Джовани Перголези „Слугинята господарка“ на 4 юни от 20.30 ч. в Лапидариума в двора на Регионален исторически музей – Стара Загора. Нети неотдавна направи своите блестящи оперни дебюти в ролите на Мюзета в операта „Бохеми“ от Пучини и на Елена от оперетата „Хубавата Елена“ от Жак Офенбах, продукции на Държавна опера - Стара Загора. Най-често изпълняваната опера на Перголези – краткото интермецо La Serva Padrona („Слугинята господарка“, 1733 г.) е същински музикален бисер от началото до края. В постановката зрителите ще се насладят на нетрадиционно поднасяне на вечния житейски сюжет, в който бедната красива слугиня мечтае да стане господарка, като крои планове да се омъжи за стар богаташ. Режисьорът Славчо Николов разполага историята в съвременен офис, за да разкаже своята „малка история в големия град“. „Действието ни пренася в 60-те години на ХХ век – десетилетието, в което се пречупват естетическите разбирания в съвременния свят. Но защо точно 60-те години? Това е време „междинно“. Точно такова е било и времето, в което е творил композиторът Перголези – между края на рококо и началото на утвърждаването на класицизма. Такива са и 60-те години на миналия век. Това е периодът след края на Втората световна война и началото на модерния свят – десетилетието дава насоките, правилата, новите норми, по които живеем и днес“, уточнява режисьорът. Сценографията е на Иван Токаджиев, художник на костюмите е Ана-Мария Токаджиева, а хореографията – на Ромина Славова.", "date": "2019.06.02", "title": "Нети с дебют в комичната опера „Слугинята господарка“"}
{"url": "https://www.monitor.bg:443/bg/a/view/kandidat-studentite-po-jurnalistika-v-su-pisaha-po-temata-igri-na-shtastieto-166843", "text": "Кандидат-студентите по журналистика в Софийския университет \"Свети Климент Охридски\" писаха днес по темата \"Игри на щастието\", съобщи БНР. Над 340 гимназисти се явиха на редовния приемен писмен изпит в Алма Матер. Кандидатите се състезават за около 60 места за всяка от трите специалности – Журналистика, Връзки с обществеността и Книгоиздаване.  \"Наведоха ме към размисли, че всеки човек сам избира своята игра, своите правила. И не е важно, дали ще е победител или победен. Важно е, да се чувства щастлив\". \"Какво бихме дали от себе си в името на това, да бъдем щастливи? Това са само част от мненията споделени от кандидат-студентите след изпита.", "date": "2019.06.02", "title": "Кандидат-студентите по журналистика в СУ писаха по темата \"Игри на щастието\""}
{"url": "https://www.monitor.bg:443/bg/a/view/jan-englert-stanal-sluchajno-otec-eredija-166834", "text": "С думите „Помните ме, значи съм жив!“, изречени на български прие наградата за цялостно творчество големият полски актьор Ян Енглерт, който е почетен гост на седмото издание на международния филмфест „Златната липа“ в Стара Загора. Артистът, който изигра образа на езуитския монах отец Ередия във филма на Въло Радев  „Осъдени души“през далечната 1975-а припомни, че тази лента никога не е била показана в родната му Полша, но точно тя му е донесла най-голямата награда: обичта на българската публика вече почти половин век. Той припомни, че влязал в образа на езуита случайно ,първоначално за нея бил харесан Омар Шалиф, а продукцията трябвало да бъде българо-френска, но нещата нещо се разсъхнали и режисьорът се спрял на него и на унгарката Едит Салай за ролята на Фани Хорн, която първоначално била определена за полякинята Янковска Чешляк.От премиерата не се бил виждал със Салай, знаел че живее във Франция, но никога повече не застанала пред камера. „Аз съм последният жив актьор, който не се е появявал в реклама, а имах предложение и сега съжалявам, че не го приех. Оказах се Дон Кихот, въпреки че щях да си осигуря по-добър живот със спечелените пари…“, коментира Енглерт, който пред старозагорската публика представи снимания през 1995-а филм „Голямото прецакване“ по негов сценарий и под режисурата на Ян Ломницки. „Това беше един експеримент лично за мен, защото за пръв път писах сценарий , писах го заради себе си. Освен това инвестирах всички си пари, всъщност бяха ни необходими поне още пет пъти по толкова, за да стане истински…“, уточни актьорът, който вече близо две десетилетия е несменяем директор на варшавския народен театър. Специалната награда му бе връчена от изпълнителния директор на „Златната липа“ Магдалена Ралчева, която не скри че е истински щастлива един от кумирите й да бъде специален гост на фестивала за съвременно европейско кино. Носителят на наградата бе поздравен от кмета на Стара Загора Живко Тодоров, задочни поздрави изпрати и министърът на културата Боил Банов. Сред  дошлите за първата прожекция от започналия в събота 5-дневен киномаратор бяха още екскултурният министър, актьорът Владимир Пенев, доайенката на родните кино и театър Гинка Станчева и още много други обичани от публиката актьори. В неделя Ян Енглерт засади своя липичка в актьорската гора край старозагорската опера, до неговата фиданка корени е пуснало дръвчето на Гинка Станчева.", "date": "2019.06.02", "title": "Ян Енглерт станал случайно отец  Ередия"}
{"url": "https://www.monitor.bg:443/bg/a/view/bylgarski-bukvi-krasjat-kejovete-na-sena-v-parij-166827", "text": "Български букви като арт инсталации на открито се появиха в сърцето на Париж в първия ден на юни и ще останат там до края на септември по инициатива на Българския културен институт във френската столица. На едно от най-посещаваните там места за разходка, развлечение и спорт – кейовете на Сена, до Моста на инвалидите на левия бряг на реката, жителите и гостите на града ще имат възможност да научат повече за кирилицата, както и да четат българска поезия. Проектът „Българските букви“ представя 7 букви от нашата азбука без графичен еквивалент в латинската и гръцката – Б, Ж, З, Ц, Ч, Щ, Ъ. Изработени като оригинални пейки, те бяха поставени за първи път през лятото на 2018 г. в София от фондация „Прочети София“ под името „Скритите букви“ и създадоха нови места за четене и своеобразни литературни кътчета у нас. Към всяка пейка са приложени стихове на български и френски език на някои от най-интересните съвременни български поети, сред които Георги Господинов, Мирела Иванова, Силвия Чолева, Надежда Радулова, Амелия Личева и др. Преводите на стихотворенията са на Мари Врина-Николов и Ралица Михайлова Фризон-Рош. Кратък текст запознава читателите и с най-важното за кирилицата – третата официална азбука в Европейския съюз след латиницата и гръцката азбука, която се използва от повече от 300 милиона души в над 10 държави. „Българските букви“ ще гостуват в парижката градска среда през целия летен сезон. Годишно по кея преминават над 2,5 милиона души, а по статистика на Кметството в Париж пикът на посещаемостта е през месеците май, юни, юли и август. Очаква се българските букви и поезия да бъдат видени от около 600 000 жители и гости на един от най-посещаваните градове в света, което поставя инициативата сред най-видимите и достъпни за широка публика български културни проекти, реализирани във Франция. От 1991 г. двата кея на Сена са вписани сред обектите на световното културно наследство на ЮНЕСКО. Проектът „Българските букви“ е адаптация на инициатива „Скритите букви“ на фондация „Прочети София“ с екип Тодора Радева (директор, идея и изпълнение), художникът Кирил Златков, архитектите Анета Василева и Иван Иванов. В Париж проектът се реализира по инициатива на Десислава Бинева, директор на българския културен институт в Париж и под патронажа на посолството на Република България във Франция и с подкрепата на парижкото кметство в рамките на честването на 140 години от установяване на дипломатически отношения между двете държави.", "date": "2019.06.02", "title": "Български букви красят кейовете на Сена в Париж"}
{"url": "https://www.monitor.bg:443/bg/a/view/pochetino-napuska-totnym-sled-zagubata-166832", "text": "Мениджърът на “Тотнъм” Маурисио Почетино е на път да напусне \"шпорите\" след загубата на финала в Шампионската лига от “Ливърпул” с 0:2. Аржентинецът сам даде да се разбере, че най-вероятно ще се раздели с клуба. \"Сега е твърде рано да говорим за бъдещето ми. Твърде рано, заяви Почетино. - Имаме нужда да асимилираме загубата. Със сигурност ще има време да разговаряме в бъдеще. Това бъдеще може да е утре или по-нататък. Сега не е моментът да говорим много. Може да правите различни интерпретации. Доволен съм как момчетата се бориха на терена, но късметът от полуфиналите ни изостави“, заяви треньорът. Ръководството на „Тотнъм“ отказа коментар за бъдещето на спеца, а от името на клуба се появи следното съобщение в „Инстаграм“: \"Пътешествието беше невероятно, спомените ще останат завинаги с нас, а „Тотнъм”, ще се върне\". Загубата от „Ливърпул“ пък продължи черната серия на аржентинските треньори в този турнир, като водените от тях отбори губят вече седми пореден финал.", "date": "2019.06.02", "title": "Почетино напуска „Тотнъм“ след загубата във финала"}
{"url": "https://www.monitor.bg:443/bg/a/view/sting-pak-ni-ujili-166813", "text": "Ако иска може да идва всяка година. Стинг е един от малкото, който може да си го позволи и да е сигурен, че ще пълни българските зали отново и отново. Дали със Софийската филхармония, дали с реге албум и реге звезда като Шаги, дали с най-доброто от кариерата си – британският носител на 17 награди „Грами“ винаги има какво да каже и как да изненада публиката. Въпреки че навръх Деня на детето зала „Арена Армеец“ не се пукаше по шевовете и втори балкон дори не беше отворен, публиката, която отдели до 120 лв за билет, знаеше в какво инвестира и не спря да аплодира, вика и танцува със звездата. Той пристигна със 100 души екип, като от двама беквокалисти, един изпълнител на хармоника, басист, австралийски китарист, ямайски кийбордист и щур барабанист. Групата заби първите акорди точно в 21 часа (след кратко участие на дебютантката Чинчила, която доста приличаше на Гери-Никол). А стартът беше даден директно с най-доброто –  Message in a Bottle от периода с групата The Police. Всъщност музикантът беше разпределил така сетлиста си, че половината от 20-те парчета, които изпълни бяха именно от репертоара с бандата. След подобно начало нямаше как темпото да спадне, пък и Стинг пристигна с една цел – да промотира последния си сборен албум My Songs, който събира най-доброто от цялата му кариера. Публиката получи всичко –  и парчетата донесли „Грами“ на господин Гордън Съмнър: If I Ever Lose My Faith in You и Brand New Day, и такива, донесли му всенародната любов като Englishman in New York, Desert Rose, в която  и то брилянтно, и Seven Days. Известен с обраното си поведение на сцена и семпъл стил (появи се традиционно с черна тениска и дънки), този път Стинг искаше да избута напред под светлината на прожекторите, младите си колеги. За всеки имаше отредено парче, в което да се изяви. Shape of My Heart, любима на поколения меломани, беше минутката на беквокалиста, който си спечели повече ръкопляскания дори от титуляра, с уникалните си вокални възможности. Преди да слезе от сцената британецът ни подари Fragile и Roxanne, която списание Rolling Stones класира в топ 500 песни на всички времена. Бързо обаче се върне или общо пет песни, всичките на The Police. Наскачали от седалките феновете танцуваха лудо на Can’t Stand Losing You, Every Breath You Take и накрая – Next to You. Безкрайно лаконичен и обран, Стинг не си позволи момент на помпозни приказки. Достатъчно беше едно „Благодаря“ и „Браво“ на български, и две въздушни целувки, за да сме сигурни, че сме сред страните, извоювали си мястото тази истинска музикална легенда да се връща у нас отново и отново. Благодарим, ти г-н Съмнър!", "date": "2019.06.02", "title": "Стинг пак ни ужили"}
{"url": "https://www.monitor.bg:443/bg/a/view/cska-tiago-i-jeferson-ostavat-166835", "text": "Ръководството на ЦСКА обяви, че няма да се разделя с Тиаго и Жеферсон по време на летния трансферен прозорец. „Червените“ са категорични, че разпродажба на отбора няма да има. Освен това от „Армията“, призоваха феновете да не вярват на всички публикации в медиите, а да се информират единствено от официалния сайт на клуба. \"Армейци, разбираем е интересът на медиите към селекционната политика на клуба, но искаме да ви информираме, че в по-голямата си част \"сензационните им новини“ нямат нищо общо с действителните ни намерения. Поредните неверни свободни съчинения са как ЦСКА ще разпродава, едва ли не, отбора си и по-конкретно халфа Тиаго Родригес и бразилеца Жеферсон Телес. Отново ви призоваваме да черпите достоверна информация единствено от официалния сайт на клуба, където изходящите и входящите трансфери ще се обявяват своевременно\", информираха от ЦСКА.", "date": "2019.06.02", "title": "ЦСКА: Тиаго и Жеферсон остават"}
{"url": "https://www.monitor.bg:443/bg/a/view/prekysnalata-finala-v-shampionskata-liga-macka-reklamira-porno-sajt-166824", "text": "Оскъдно облечена русокоса фенка прекъсна за около минута финала на Шампионската лига в Мадрид, а причината за нахлуването й на терена веднага стана ясна. Дамата секазва Кинси Волански, а опитът на 22-годишния модел за \"саботаж\" на финала не е никак случаен, а напротив - добре планирана акция, с която тя има за цел да промотира сайт за възрастни. След случката Кинси Волански буквално \"взриви\" социалните мрежи. Последователите й в \"Инстаграм\" скочиха на почти 2 милиона. А преди да нахлуе на терена на стадион \"Уанда Метрополитано\" в Мадрид, е имала десет пъти по-малко фенове. Кинси Волански е популярен модел, работи в САЩ. Снимала се е за издания като \"Sports Illustrated\", FHM и Maxim. Популярна е и в YouTube. Партньорът й Витали Здоровецки също е известен в социалните мрежи, като в YouTube има 10 милиона абонати и около 2 милиона в \"Инстаграм\". Кинси нахлу на терена, облечена с впит бански, на който бе изписано \"Vitaly Uncensored\" - името на сайта, който е собственост на гаджето й. Освен светкавичното набиране на популярност, Волански заработила и 30 хиляди долара. Толкова обещал да й даде не кой да е, а известният като Краля на \"Инстаграм\" - Дан Билзериан. Любопитното е, че гаджето на Кинси – Витали Здоровецки, също е нахлувал на футболния терен, търсейки слава. Той успя да прекъсне за кратко мач от световното първенство в Бразилия през 2014 година.", "date": "2019.06.02", "title": "Мацката, прекъснала финала в Шампионската лига рекламира порно сайт"}
{"url": "https://www.monitor.bg:443/bg/a/view/papa-francisk-objavi-za-blajeni-izmychvani-ot-komunistite-episkopi-166816", "text": "Папа Франциск отдаде почит на католиците, които са били преследвани, измъчвани и убивани по време на комунистическия режим в Румъния като обяви за блажени седем епископи-мъченици, на последния трети ден от посещението си в Румъния, предаде АП. Папа Франциск проведе литургия в град Блаж, в Трансилвания, седалище на гръко-католическа църква, която е обявена извън закона по време на комунизма. Седемте епископи са арестувани и хвърлени в затвора в периода от 1950 г. до 1970 г. за това, че не са се отказали от вярата си. Папа Франциск ги представи като модел за вярващите румънци днес, като каза, че те са дали живота си, за да се противопоставят на \"нелиберална идеологическа система\". Тези земи знаят много добре колко много страдат хората, когато една идеология или режим поемат контрол, представяйки се за правило за самия живот и вяра на хората, намалявайки или дори елиминирайки тяхната способност да взимат решения, тяхната свобода и тяхното пространство за креативност, каза папата. Той предупреди, че други идеологии заплашват днес румънските семейства - в явен намек за джендър въпросите, гей браковете и други светски не тенденции, които папа Франциск преди е критикувал като \"западна идеологическа колонизация\" на другите. Формите на идеологическа колонизация, която обезценява индивида, живота, брака и семейството и преди всичко с алиениращи предложения, толкова атеистични колкото тези от миналото, увреждат нашите млади хора и деца, оставяйки ги без корени, от които те могат да растат, каза папа Франциск. След месата в Блаж папа Франциск ще се срещне с представители на ромското малцинство преди да се завърне във Ватикана.", "date": "2019.06.02", "title": "Папа Франциск обяви за блажени измъчвани от комунистите епископи"}
{"url": "https://www.monitor.bg:443/bg/a/view/veliko-tyrnovo-otnovo-si-ima-svoja-hristo-botev-166818", "text": "След повече от 40 години Велико Търново отново има свой паметник на Христо Ботев. Той се намира в центъра на града и е дарение на гражданите от Националния военен университет. Беше открит на 2 юни минути след като прозвучаха традиционните сирени, с тържествен военен ритуал. Откритият бюст всъщност е старият паметник на поета революионер и войвода. През 60-те години той се е намирал в района на старото военно училище, пред Школата за запасни офицери. но след преместването и в Плевен е бил демонтиран и прибран на съхранение в тогавашното Висше военно училище. Днес той отново ще бъде пред погледа на жителите и гостите на старата столица. Според старите търновци, градът има всички пвава и основания да има свой паметник на войводата. Именно Търново е първият град, в който 2 юни се отбелязва като Ден на Ботев и загиналите за българската свобода национални герои. Освен това в този град след смъртта му живеят съпругата на поета Венета и дъщеря му Иванка. Тук, в днешния парк Дружба, се намират и техните гробове. Идеята за връщането на монумента на Ботев отново в центъра на В. Търново е на група местни интелектуалци и е приета от кмета Даниел Панов и общинския съвет. Бюст паметникът на Христо Ботев се вписва идеално в културната инфраструктура на града. Само на 200 м. от него се намира паметникът на Васил Левски, а по средата е паметникът „Майка България”, който е обобщаващ монумент на загиналите търновци и българи в Руско-турската освободителан война и последвалите войни за национално обединение в край на 19-ти началото на 20-ти век. „В центъра на града отново се издига гордо паметинкът на Ботев. Дължахме го в името на неговата памет. Дължахме го и като жители на историческата и духовна столица на България. Велико Търново е град, който ревностно пази спомена за величието на Асеневци и Второто българско царство, за героизма на Шишман и Св. Патриарх Евтимий, за петвековната борба за българската свобода, сред чийто икони са Дякон Левски и Христо Ботев”, отбеляза в словото си кметът Даниел Панов. Втори юни, бе отбелязан и в останалите градове на Великотрновска област с поднасяне на венци и цветя и едноминутно мълчание. А в Павликени официалното поклонение бе съпроводена с тържествена заря проверка.", "date": "2019.06.02", "title": "Велико Търново отново си има своя Христо Ботев"}
{"url": "https://www.monitor.bg:443/bg/a/view/kruizen-lajner-se-blysna-v-turistichesko-korabche-vyv-venecija-166814", "text": "Круизен кораб се удари в кей и в туристическо корабче във Венеция и при инцидента бяха ранени 5 души, предаде АФП. Сблъсъкът станал в канала Джудека, разделящ Венеция от остров Джудека. Круизният кораб Ем Ес Си Опера изгубил контрол и се блъснал в кея в района на Сан Базилио-Дзатере, като предизвикал истинска паника сред хората на кея. После той се ударил в туристическо корабче. Двама от ранените са откарани в болница за преглед, а другите двама са леко пострадали. Националността им засега не е известна. Кадри от инцидента показаха как някои хора падат във водата след удара с лайнера, а други бягат паникьосани на кея. Предполага се, че круизният кораб, теглен от влекачи в канала, е изгубил контрол, след като се е скъсало едно от въжетата, свързващи го с влекачите. Заради силното течение италиано-швейцарският лайнер не успял да спре, когато то го тласнало към кея и към другото туристическо корабче там. Във Венеция тече дебат от дълго време дали да се допускат круизни кораби в центъра. Каналите на града и без това са задръстени от корабчета, водни таксита и гондоли.", "date": "2019.06.02", "title": "Круизен лайнер се блъсна в туристическо корабче във Венеция"}
{"url": "https://www.monitor.bg:443/bg/a/view/raketa-probi-pokriv-padna-do-spjashta-starica-166821", "text": "Противоградна ракета, изстреляна  към 02,20 часа на 2 юни от полигон за борба с градушките в землището на старозагорското село Петрово проби покрив на къща и падна на сантиметри от леглото на спяща старица в село Остра могила. Според посетилите мястото на произшествието експерти дългото около  30 см парче с химикал вътре е част от противоградната ракета Лоза 3 , които се ползват от националната служба за борба с градушките. Само по чудо 91-годишната Стефка Бонева е останала невридима, минути преди ракетата да падне на пода там е седял синът й Марин. Това е пореден случай на невзривили се в облаците ракети, коментират запознати, миналата седмица такова парче е паднало пред паркиран в краен квартал на Стара Загора автомобил, няколко инцидента имало и в други старозагорски села. От полигона в Петрово препратиха питанията по темата към пресцентъра на ИА „Борба с градушките“, само в петък от полигона са били изстреляни над 250 ракети. Типът Лоза 3 се произвеждат от „Стройпроект“ Е OOД, собственост на Христо Крушарски, който  има свои заводи както у нас, така и в Аржентина.", "date": "2019.06.02", "title": "Ракета проби покрив, падна до спяща старица   "}
{"url": "https://www.monitor.bg:443/bg/a/view/iva-i-nikeca-ot-glasyt-na-bylgarija-merjat-usti-na-aerosmith-166815", "text": "Може ли една крехка джаз дива с Барби визия да развие децибелите на рок титана Стивън Тайлър, когато микрофона срещу нея държи ъндърграунд боец като Никеца? Фаворитката в отбора на Иван Лечев в „Гласът на България“ Ива Георгиева ще премери уста с Николай Воденичаров с емблематичното парче Crazy на Aerosmith тази неделя на полуфинала на предаването. Четири дуета и осем индивидуални изпълнения ще се борят за симпатиите на зрителите, а към чека от 50 000 лв на 9 юни ще протегнат ръце само четирима кандидати за слава. Тино Хаджиев и Мария Величкова от отбор Камелия ще флиртуват по Синатра стандарт в These Boots Are Ment For Walking, а Христиан Ненов и Надежда Александрова ще търсят „Най-великият шоумен“ с Rewrite The Stars. За вокалните си остриета Галина Красимирова и Атанас Кателиев Графа е избрал Broken Strings - сърцераздирателният хит на Нели Фуртадо и Джеймс Морисън. Ива Георгиева е сред най-спряганите имена за победител в шести сезон на „Гласът на България“. Момичето с английско образование и кариера в Дубай се доказа като блестящ изпълнител, за който няма непосилни импровизации. Треньорът й Иван Лечев й свали шапка още по време на двубоите, когато тя с финес превърна напористите девойки от трио „Вива“ в свои беквокалисти. Сред фаворитите на зрителите в социалните мрежи е и Атанас Кателиев, който Графа припозна като най-разпознаваемият тембър в шоуто. При евентуална победа сценарият за стругаря от Варна е да зареже уроците по роботика в Математическата гимназия за сметка на музикалната си кариера.  За първи път в историята на „Гласът на България“ зрителите ще имат възможност да влязат в ролята на треньори и да изберат коя песен да изпее техният фаворит на големия финал на Сезон 2019. Всеки желаещ да дирижира репертоара на любимците си може да даде своя вот на сайта на предаването в рамките на 24 часа след полуфиналния концерт на 2 юни. След края на дуетните изпълнения в неделя вечер, линиите за гласуване ще бъдат затворени и участникът с най-висок вот от всеки отбор ще получи място на големия финал на шоуто на 9 юни.", "date": "2019.06.02", "title": "Ива и Никеца от „Гласът на България“ мерят усти на Aerosmith"}
{"url": "https://www.monitor.bg:443/bg/a/view/dariha-igrachki-na-deca-s-uvrejdanija-166819", "text": "По инициатива на младежите от клуба „отГОворните“, жители на Горна Оряховица дариха стотици играчки за деца от местните домове. Цял месец младите хора събираха даренията, които в навечерието на Деня на детето бяха разпределени между Дневния център за обгрижване на деца с ментални увреждания в Горна Оряховица и на други центрове за настаняване на деца в региона. Кампанията започна от началото на месец май, когато доброволците от „отГОворните“ организираха пункт за събиране на играчки в парк „Детски кът“ в града. „Включиха се десетки хора с добри сърца и много от тях бяха със своите деца. Добрия пример, които даваме на децата си, е възпитателен и е гаранция, че те ще израснат като добри хора“, каза Даниел Божанков от „отГОворните“. Пунктове за даряване на играчки бяха поставени и в ПГЛПИ \"Атанас Буров\", СУ \"Вичо Грънчаров\", ОУ \"Св. Св. Кирил и Методий\", ОУ \"Иван Вазов\" и ДГ \"Бодра смяна\".", "date": "2019.06.02", "title": "Дариха играчки на  деца с увреждания"}
{"url": "https://www.monitor.bg:443/bg/a/view/meksikanec-razbi-djoshua-otne-mu-svetovnite-titli-166822", "text": "Непобеденият до този момент Антъни Джошуа преживя кошмарен дебют на американска земя. Феновете на бокса видяха най-големия шок в тежка категория в последно време, след като тоталният аутсайдер Анди Руис-младши прати Джошуа цели четири пъти в нокдаун и му отне трите шампионски пояса. Двубоят се игра в митичната \"Медисън Скуер Гардън\" в Ню Йорк. Предишната бомба при най-тежките в профибокса бе през 1990 г., когато Бъстър Дъглас се наложи над Майк Тайсън. Джошуа първоначално прати опонента си в нокдаун в началото на третия рунд, но Руис-младши веднага отговори с бърза атака и британецът бе напълно безпомощен. Мексиканецът засипа с комбинации от леви и десни крошета и регистрира втори нокдаун в рамките на рунда. В следващите три рунда темпото спадна, но в седмия отново Руис-младши атакува с леви и десни крошета срещу сваления гард на Джошуа, записвайки още два нокдауна, след които Антъни не бе адекватен да продължи. Последва отсъждане за ТКО, а Джошуа дори не протестира, Руис-младши започна да празнува, а боксовият свят осъзна изключителната сензация - Мексико вече има своя първи шампион в историята на тежка категория, държащ поясите на WBA, WBO и IBF. В договора за мача е вписано, че следва моментален реванш, а промоторът на британеца Еди Хърн заяви, че срещата ще бъде на \"домашна зема\". Двубоят се очаква да бъде през есента в Лондон, което обърква сериозно плановете на Джошуа за следващия му ход, включващ защита на титлата на Международната боксова федерация срещу Кубрат Пулев по това време. Новият крал в тежка категория Анди Руис-младши пък не скри радостта си след шокиращата победа. \"Искам да благодаря на Господ, че ми даде тази победа. Чувствам се много добре, сбъднах мечтата си, работих много за това. Разбира се, очаквам да имам реванш“, заяви мексиканецът. \"Това е победа за Мексико. Сега в нашата страна се намира първият световен шампион в тежка категория, което е исторически момент, заяви треньорът на Руис - Мануел Роблес. - Следвайки нашия план за битката, Анди трябваше да остане по-ниско, а не да се боксира във висока стойка и да понася удари\", допълни наставникът. \"Голямо уважение, Анди, добър боксьор си, благодаря на Америка, благодаря на всички, съжалявам, че подведох моите фенове. Това обаче е добре за телевизията, нали така?\", коментира пък Джошуа.", "date": "2019.06.02", "title": "Мексиканец разби Джошуа, отне му световните титли"}
{"url": "https://www.monitor.bg:443/bg/a/view/most-propadna-v-haskovo-sled-potopa-166844", "text": "Нисък мост тип „водосток“ пропадна по пътя за хасковския квартал “Болярово” след пороя от събота вечер. Това е най-сериозната щета по инфраструктурата, които валежите и градушките паднали над региона са нанесли. В продължение на около час между 21 и 22 часа в събота над града паднаха над 60 литра на кв. метър. Това е почти два пъти на обичайното количество валежи за тази част от годината. На тел. 112 след пороя са били подадени 260 сигнала от граждани. Наводнени са били мазета, гаражи, търговски обекти. Шест души са поискали да бъдат евакуирани от коли и къщи. Освен наводнени улици и обекти, има и паднали огради. Градушката е била с големината на лешник и е паднала за не по-повече от десет минути. В града има срутени тухлени и дървени огради от силния вятър. За кратко в бурята без ток са били кварталите “Куба”, “Ручока” и “Любен Каравелов”, както и селата Узунджово и Нова надежда. Социалните мрежи прегряха с пиперливи коментари, защото тока прекъсна непосредствено преди началото на финала за Шампионската лига между „Тотнъм“ и „Ливърпул“. До събота сутринта всички пострадали от пороя обекти са отводнени. От понеделник ще започне почистване на улици и булеварди, които са с наноси от наводнението, съобщиха от общината.", "date": "2019.06.02", "title": "Мост пропадна в Хасково след потопа"}
{"url": "https://www.monitor.bg:443/bg/a/view/honda-e-zamenja-stranichnite-ogledala-s-kameri-166823", "text": "Honda официално потвърди, че очакваното електрическото градско превозно средство модел E ще се предлага стандартно с монтирани отвън камери, вместо странични огледала. Всъщност, външните камери на системата, наричана Side Camera Mirror System, не са извън габаритите на автомобила, което намалява въздушното съпротивление с около 90 %, в сравнение със стандартните странични огледала на вратите. Това, според Honda, повишава ефективността и обсега на автомобил с около 3.8%.   Водачите могат да регулират ъгъла на камерите, предоставящи нормален обзор, при който слепите точки са с около 10 % по-малко от колкото при стандартните огледала, и по-широк обзор, който намалява слепите точки с около 50 %. Honda ще започне доставките на модел E идната пролет, въпреки че вече повече от 25 000 са регистрирали интерес. Компактен, чист и създаден за градски пътувания, Е предлага обсег от над 200 км и може само за половин час, да се зареди от 0 до 80%.  ", "date": "2019.06.02", "title": "Honda Е заменя страничните огледала с камери"}
{"url": "https://www.monitor.bg:443/bg/a/view/kara-delevin-meditira-vsjaka-sutrin-166811", "text": "Не минава и ден, в който Кара Делевин да не медитира. Красавицата, която се развива като модел, актриса и певица, прави упражнения веднага след като се събуди. Причината – от тинейджърските си години насам тя води битка с депресията и по този начин се успокоява. „Всеки ден буквално е напълно различен. Единственото повтарящо се е медитацията, която правя всяка сутрин след като се събудя. В момента съм се фокусирала върху младежите и менталното здраве. И двете теми са много важни за бъдещето ни и затова инвестирам време в тях.“, заяви в интервю за сп. Prestige Hong Kong звездата от „Отряд самоубийци“. Тези теми Делевин засяга и в първата си книга „Огледалце, огледалце“. Сюжетът на романа й се върти около две тийнейджърки, които създават музикална група, а съспенс в завръзката гради загадъчната смърт на една от тях. Друго любимо занимание на 26-годишния супермодел е да гледа забавни клипчета в Инстаграм, защото „смехът е най-добрия начин да останеш позитивен“.", "date": "2019.06.02", "title": "Кара Делевин медитира всяка сутрин"}
{"url": "https://www.monitor.bg:443/bg/a/view/borisov-v-djipa-poseti-gimnazijata-po-selsko-stopanstvo-v-nova-zagora-166805", "text": "Премиерът Бойко Борисов отново се качи в джипа си и шофирайки сам посети градове и села в Тракия, за да се срещне с хората. “Отиваме в най-голямата гимназия по стопанство, ремонтирана по регионални програми”, обясни просветният министър Красимир Вълчев, който се вози на задната седалка. Двамата посетиха гимназията по селско стопанство в Нова Загора, която е ремонтирана с евросредства. Заедно с Борисов пътува и финансовият министър Владислав Горанов. В гимназията Борисов се срещна с учителите и разгледа кабинетите по готварство и винопроизводство, а учителките демонстрираха новата интерактивна дъска в една от класните стаи. „Най-много трябва да се дава за образование“, коментира премиерът. „Пари за образование не трябва да се пестят“, заяви премиера Бойко Борисов. С 1,3 млн. лв. по оперативна програма „Региони в растеж” училището е изцяло санирано, сменена е дограмата и е ремонтиран физкултурният салон“, разказа министър Вълчев по време на пътуването. Той обясни на Борисов, че с пари по спечелени програми. Отделно се дават пари и за детски градини. Преподавателите и ръководството на гимназията пък споделиха, че в последните години се направи много за образоването, а увеличението на заплатите и материално-техническото обновяване правели учителите по-мотивирани и по-спокойни.  „Това, което сме обещали, го изпълняваме. За образованието министър Владислав Горанов дава пари без да се замисля“, отбеляза на свой ред Борисов и подчерта, че ще продължи да се изпълнява програмата и ангажимента за увеличение на учителските заплати.   От Нова Загора обиколката  продължава към Котел и Сливен. Той се движи по стария път, който води от Нова Загора, през Стара Загора до градовете по Черноморието. Пътят е в ремонт, защото все още се използва, въпреки изградената автомагистрала. Премиерът Борисов инспектира ремонтните дейности на пътя София-Бургас в участъка между Стара Загора и Сливен. „Най-много катастрофи ставаха тук и се избиваха, а сега отдолу минава магистралата. Този път целия до Сливен го ремонтираме, за да може да го ползват хората. Беше много разнебитен. Сега дървета, канавки, основно покритие - всичко се изрива и се преасфалтира наново. Няма събота, няма неделя - всичко работи, защото гонят графици“, коментира Борисов.  Премиерът дори разговаря с един от работниците, който обяснява, че ремонтираният участък е с дължина от 23 км и е от Сливен до границата с Област Стара Загора. „Два пласта асфалт, фрезовани, почистване на канавки, почистване на храсти и млада гора - пълно. От 20 години не е ремонтиран този път“, посочва той.  На въпрос на Борисов дали фирмата плаща добре и навреме работникът отговаря положително. „Така се прави път и после викат „Асфалта не се яде“. Колко работни места са това? Сливенска фирма - това са работни места, днес поне 100 човека работят тук“, заяви Борисов. 20 години не беше пипан пътя. Сега има дървета, храсти, канавки…И това отива чак до Стара Загора. И ето така стават нещата“, обобщи министър-председателят. В Сливен пък Борисов посети други обекти, които се обновяват - новото кръговото кръстовище на ул. „Розова долина“ в града, санираните жилищни блокове в кв. „Сини камъни“, обновения парк по поречието на река Асеновска, ремонтирана детска градина , като беше информиран и за ремонта на зала „Асеновец“. \"Над 40 хиляди деца, които никога не са ходили на училище, ги вкарахме в класните стаи. Тази програма работи много добре“, заяви премиерът при посещението си в забавачката. Учебното заведение се обновява с 1,1 млн. лв. по Оперативна програма „Региони в растеж“. В нея има 140 деца и една група за деца със специални потребности. допълни още премиерът Борисов пред учителите в детското учебно заведение. От ръководството на детската градина коментираха, че заведението не е ремонтирано от 30 години. Те изразиха задоволството си пред премиера от обновяването на сградата. \"Запознах се с ремонта на обновена детска градина в града. В областта по оперативни програми са сключени общо 18 договора на стойност 46 млн. лв. Със средствата, освен обновяване на градската среда, се финансира също модернизацията на 9 училища и детски градини, в които се образоват близо 2300 деца, и 5 социални обекта, които ще осигурят грижи в процеса на деинституционализация за 265 лица\", написа Борисов в профила си във Фейсбук. Той припомня също, че кръговото на „Розова градина“ е изградено със средства от правителството - почти 3 млн. лева и е много важно за града. \"В града по Националната програма за енергийна ефективност на многофамилни жилищни сгради са завършени 18 от одобрените за участие в програмата 51 блокове. Още 14 са в етап на строителство. За останалите са обявени обществени поръчки\", изброява още Борисов. В квартал \"Република\" пък е изграден чисто нов пробив на улицата, за който правителството отпуснало 1,6 млн. лева. С близо 2,2 млн.лева пък е обновено поречието на река „Асеновска“. В града се обновява и зала „Асеновец\", която не е била ремонтирана от построяването й през 70-те години. След Нова Загора и Сливен, Борисов пристигна и в Котел, където провери нова пречиствателна станция. \"В Котел е изградена нова пречиствателна станция за питейни води. Чрез нея ще се реши проблемът с варовика и замътването на водата в града при обилни валежи. Стойността на проекта е близо 3 млн. лв\", написа Борисов във Фейсбук.", "date": "2019.06.02", "title": "Борисов кара джипа на обиколка из Тракия (ОБНОВЕНА + ВИДЕО)"}
{"url": "https://www.monitor.bg:443/bg/a/view/us-vizite-samo-sreshtu-prochit-na-aktivnostta-v-socialnite-mreji-166804", "text": "Кандидатите за американска виза ще трябва да предоставят данни за всичките си потребителски акаунти в социалните мрежи, съобщи Би Би Си. Регулациите на Държавния департамент гласят, че хората ще трябва да представят информация за профилите си в социалните медии, имейл адреси и телефонни номера за период от пет години. Почти всички кандидати за американски визи ще трябва да представят детайли за своето присъствие в социалните медии, според новоприетите правила. Някои дипломатически и официални кандидати за американска виза ще бъдат освободени от строгите нови мерки. Въпреки това, хората, които пътуват до САЩ, за да работят или да учат, ще трябва да предоставят тази информация. Властите са преценили, че предложението ще засегне 14,7 милиона души годишно. „Ние непрекъснато работим за намирането на механизми за подобряване на нашите процеси на скрининг, за да защитим американските гражданите, като същевременно подкрепяме законното пътуване до Съединените щати\", съобщиха власите във Вашингтон. Всеки, който лъже за своите профили в социалните мрежи, ще се сблъска със сериозни „имиграционни последствия”, съобщава Би Би Си, цитирайки думите на . официално лице пред изданието „Дъ Хил”. Преди това само кандидати, които се нуждаеха от допълнителна проверка - например хора, които са били в части от света, контролирани от терористични групи - трябваше да предоставят подобни лични данни. В същото време Американският съюз за граждански свободи - група за граждански права - заяви, че няма „никакви доказателства, че подобен мониторинг на активността на хората в социалните медии е ефективен или честен\", добавяки че това ще накара хората да се самоцензурират онлайн.", "date": "2019.06.02", "title": "US визите само срещу прочит на активността в социалните мрежи"}
{"url": "https://www.monitor.bg:443/bg/a/view/fenove-izstreljaha-kris-v-top-6-na-10-godishna-klasacija-na-evrovizija-166741", "text": "Две години, след като ни накара да се гордеем с рекордното за България второ място на Евровизия, Кристиан Костов отново бележи успех, свързан с песенния конкурс. Причината – момчето-чудо се класира на челно място в класацията за най-много точки, получени от телевизионните зрители през последните 10 години. Песента Beautiful Mess е на шеста позиция с общ сбор от 337 точки от феновете. Само шест точки делят Крис от шведката Лорийн (Euphoria), която триумфира на Евровизия през 2012 г. На първо място с най-много зрителски вот се класира норвежецът Александър Рибак, който плени малки и големи със своята приказка в песента Fairytale през 2009 г. Тогава той остана в историята като победителят с рекорден брой точки (от жури и публика) в архива си и изглежда това така и не се е променило. На второ място пък е единственият певец, който се изправи на пътя на Костов към заветната победа през 2017 г. - Салвадор Собрал с прочувствената му песен Amar Pelos Dois. С намигване пък феновете на конкурса приеха факта, че бронзът от класацията отива за руснака Сергей Лазрев. Причината – след две участия на Евровизия (включително и тази година), досега певецът винаги се е позиционирал на трето място. С две позиции преди Костов пък се класират момчетата от Il Volo и песента им Grande Amore, с която те представиха Италия на Евровизия през 2015 г. Костов не е единственият, който брани българската чест в класацията. На 38-о място (от обявените общо 42) е и Поли Генова, която възроди интереса към родното участие в песенния конкурс през 2016 г. с If Love Was A Crime. Междувременно изпълнителят на Beautiful Mess подкрепи финалистите в Международния конкурс за млади изпълнители „Детска нова вълна – 2019”. Фестивалът се проведе в края на седмицата в зала Артек Арена в Крим, а участие взеха 11 участници от 9 страни - Абхазия, Армения, Република Беларус, Великобритания, Казахстан, Литва, Малта, Русия и Узбекистан.", "date": "2019.06.02", "title": "Евровизия обича Кристиан Костов"}
{"url": "https://www.monitor.bg:443/bg/a/view/fyrgi-podade-dokumenti-za-razvod-166807", "text": "Вече близо две години Фърги и Джош Дюамел са разделени, но чак сега певицата подаде документи за развод. Не е ясно защо изпълнителката на Big Girls Don't Cry и актьорът изчакваха толкова дълго за да прекратят брака си официално. Звездите оповестиха за краха на отношенията си още през септември 2017 г. След това Дюамел неведнъж е казвал в интервюта, че между тях има страхотна връзка и винаги ще обича Фърги. Искрата между двамата пламна още през 2004-а, като те се разходиха до олтара пет години по-късно. Фърги и звездата от сериала „Лас Вегас“ възпитават син – Аксел. Той се появи на бял свят през 2013 г.", "date": "2019.06.02", "title": "Фърги подаде документи за развод"}
{"url": "https://www.monitor.bg:443/bg/a/view/aviokompaniite-ochakvat-po-niska-pechalba-zaradi-tyrgovskata-vojna-i-skypoto-gorivo-166810", "text": "Изострящият се американско-китайски търговски конфликт и нарастващите цени на горива ще продължат за подкопават печалбата на авиокомпаниите тази година, съобщи днес Международната асоциация за въздушен транспорт (МАВТ - IATA), цитирана от АФП. Предупреждението бе отправено на годишната среща на световните авиокомпании в Сеул. Асоциацията понижи прогнозата си за общата чиста печалба на авиокомпаниите тази година до 28 милиарда долара спрямо 35,5 милиарда долара, колкото очакваше през декември. Мрачната прогноза е мотивирана с повишаващите се разходи, включително разходите за труд, гориво и инфраструктура, посочи МАВТ, допълвайки, че влошаващата се търговска война между двете световни сили също пречи. Отслабването на световната търговия вероятно ще продължи на фона на все по-ожесточената търговска война между САЩ и Китай, каза ръководителят на асоциацията на организацията Александър дьо Жуниак. Това засяга предимно товарния бизнес, но може да се отрази и на пътническия трафик, тъй като напрежението нараства, допълни той. От миналата година двете водещи световни икономи водят търговска война, като си налагат взаимно мита върху стоки за стотици милиарди долари. Въпреки неблагоприятния контекст секторът ще остане \"на зелено\" за десета поредна година според ИАТА. Брайън Пиърс, главен икономист на асоциацията, прогнозира в най-добрия случай нулев растеж на товарния авиопревоз тази година, отбелязвайки търговските мита, наложени през първата половина на 2018 година. Азиатско-тихоокеанският регион, който представлява около 40% от световния товарен авиотранспорт, определено изпитва натиск, допълни той. Тазгодишната среща на ИАТА, която представлява 290 авиокомпании или 82% от световния авиотрафик, се провежда след две катастрофи през октомври и март, отнели живота на стотици хора. И двете катастрофи са със самолети на Боинг 737 МАКС 8 (737 MAX 8), което по думите на Жуниак \"поставя в светлината на прожекторите репутацията на сектора\". 737 МАКС 8 бе спрян от употреба от американските власти през март, след като това направиха други страни. Много авиокомпании обявиха, че ще търсят компенсации, за това, че не могат да ползват самолетите си 737 МАКС 8. Шефът на МАВТ каза миналата седмица, че 737 МАКС 8 няма да лети поне още 10 до 12 седмици, допълвайки, че решението е в ръцете на регулаторите.", "date": "2019.06.02", "title": "Авиокомпаниите очакват по-ниска печалба заради търговската война и скъпото гориво"}
{"url": "https://www.monitor.bg:443/bg/a/view/karajancheva-na-rozober-shte-chuem-i-malkite-proizvoditeli-166812", "text": "„В понеделник изтича срокът за подаване на предложения между първото и второто четене на закона за розопроизводството, ще изчакаме становищата на създадената работна група, мнението на комисията по зeмеделието и на министерството на земеделието, храните и горите, ще чуем и гласовете на малките производители, защото разбирам ,че те имат своите опасения и едва тогава ще преминем към второто гласуване!“, заяви край розовите насаждения на Слави Стефанов в землището на град Крън председателят на народното събрание Цвета Караянчева. Караянчева пристигна край градината с дъхавата Роза Дамасцена с атракционо влакче от центъра на Казанлък, което преминава по туристическия маршрут в Долината на тракийските царе. С нея бяха зам. министърът на земеделието Чавдар Маринов и колегата му от просветното ведомство проф. Костадин Костадинов, народни представители и дипломати, които бяха гости на провеждащите се за 116-и път празници на розата. По думите на собственика на насажденията Слави Стефанов въпреки падналите в началото на май слани реколтата надхвърляла предварителните очаквания на производителите. За съжаление липсвало достатъчно работна ръка, голяма част от традиционните мургави берачи категорично отказвали да влизат призори в градините за по-малко от 1-1,50 лв на килограм, а в същото време цветът се изкупувал едва за по 2,50 лв /кг. „Предприятията в Казанлък и региона живнаха и буквално изсмукаха берачите, прекалено много станаха и насажденията, това няма как да не се отрази на нашата работа…“, лаконично коментира Стефанов. Над 100 000 туристи от цял свят преброиха за май организаторите на празниците от Казанлък, почти двойно се увеличили продадените пакети, на практика за кулминацията в неделя нямало свободни места в хотелите и къщите за гости.За да наблюдават традиционния ритуал по брането и извличането на розово масло тук пристигнаха туристи от Китай, Виетнам, Македония, Гърция, Сърбия, Швейцария, Франция и Русия.Братът пък на някогашния футболист на „Берое“ Мюмюн Кашмер , който в момента е треньор в Бурса Еюб Кашмер доведе от Истанбул дузина запалени велосипедисти, които направиха свой палатъчен лагер в близост до Голямата Косматка, където символично е бил погребан някога тракийският цар Севт Трети. Самодейци от селата край Казанлък се надпреварваха да показват уменията си приготвяне на вкусотии, плетене на домашни терлици и правене на гердани от розови листенца. Тълпи от гости напираха да се снимат с дигизиран като Бай Ганьо актьор и с тазгодишната 51-а Царица Роза Вероника Кънева. По две евро се харчеха пластмасовите кутийки с наредени вътре десетина листчета Роза Дамасцена, по пет евро струваха розовите гердани, а домашните банички опряха на 6 евро бройката. Мургави джамбази пък люто се пазаряха за по 5 и 10 лв такса някой от чужденците да си направи селфи на нагизден с алени пискюли жребец.15-минутен репортаж за празника заснеха от китайската Си Си ТВ, за които работи знаещият перфектно български Виктор Уан,д окументални филми пък направиха няколко интернет базирани телевизии от Република Северна Македония и Румъния.", "date": "2019.06.02", "title": "Караянчева на розобер: Ще чуем и малките производители"}
{"url": "https://www.monitor.bg:443/bg/a/view/koalicionnijat-partnior-na-merkel-ostana-bez-lider-166808", "text": "Андреа Налес, лидерката на Германската социалдемократическа партия, която влиза в състава на германското правителство, обяви днес намерението си да подаде оставка след катастрофалното представяне на формацията на европейските избори миналата неделя, предадоха световните агенции. Налес напуска както председателския партиен пост, така и лидерския пост на партийната фракция в парламента. Тя каза, че утре ще информира за решението си партийното ръководство, а във вторник и партийната парламентарна група. На евроизборите социалдемократите останаха на трето място зад Зелените, които за първи път излязоха на втора позиция за първи път на подобен вот. На първо място се наредиха Християндемократическият и Християнсоциалният съюз. Допитвания показват, че подкрепата за социалдемократите е на най-ниските си нива в историята на партията. \"Вече не разполагам с подкрепата да изпълнявам длъжността си\", призна днес Налес. В разпространеното днес нейно изявление се посочва, че утре тя ще се оттегли официално от партийния лидерски пост, а във вторник от председателския пост на парламентарната група на социалдемократите.", "date": "2019.06.02", "title": "Коалиционният партньор на Меркел остана без лидер"}
{"url": "https://www.monitor.bg:443/bg/a/view/jan-englert-pomnite-me-znachi-sym-jiv-166794", "text": "С думите „Помните ме, значи съм жив!“, изречени на български прие наградата за цялостно творчество големият полски актьор Ян Енглерт, който е почетен гост на седмото издание на международния филмфест „Златната липа“ в Стара Загора. Артистът, който изигра образа на езуитския монах отец Ередия във филма на Въло Радев  „Осъдени души“през далечната 1975-а припомни, че тази лента никога не е била показана в родната му Полша, но точно тя му е донесла най-голямата награда: обичта на българската публика вече почти половин век. Пред старозагорската публика той представи снимания през 1995-а филм „Голямото прецакване“ по негов сценарий и под режисурата на Ян Ломницки. „Това беше един експеримент лично за мен, защото за пръв път писах сценарий , писах го заради себе си. Освен това инвестирах всички си пари, всъщност бяха ни необходими поне още пет пъти по толкова, за да стане истински…“, разказа Енглерт, който вече близо две десетилетия е несменяем директор на варшавския народен театър. Специалната награда му бе връчена от изпълнителния директор на „Златната липа“ Магдалена Ралчева, която не скри че е истински щастлива един от кумирите й да бъде специален гост на фестивала за съвременно европейско кино. Носителят на наградата бе поздравен от кмета на Стара Загора Живко Тодоров, задочни поздрави изпрати и министърът на културата Боил Банов. Сред  дошлите за първата прожекция от започналия в събота 5-дневен киномаратор бяха още екскултурният министър, актьорът Владимир Пенев, доайенката на родните кино и театър Гинка Станчева и още много други обичани от публиката актьори.", "date": "2019.06.02", "title": "Ян Енглерт: „Помните ме, значи съм жив!“"}
{"url": "https://www.monitor.bg:443/bg/a/view/uchat-notariusite-ni-na-razvodi-po-frenski-166796", "text": "България ще ползва опита на Франция за въвеждане на опростена процедура за развод по взаимно съгласие. Това стана ясно на последния национален семинар на Нотариалната камара. „Искаме да се запознаем с опита на френските колеги. Да видим как функционира системата при тях. Какви са отзивите и статутът на документа, издаден от нотариуса и неговата правна сила с оглед на международното частно право. Считам, че     но и адвокати, представляващи всяка от двете страни”, каза за „Монитор” председателят на камарата Красимир Анадолиев. Нотариусът от Франция г-жа Валери Велин обясни, че процедурата е станала възможна с приетия през 2016 г. закон, наречен „Правосъдие 21-век” и влязъл в сила от началото на 2017-та. Тя добави, че разводът по взаимно съгласие без съдия се появява по време на Великата френска революция и е можел да става за 24 часа. „Те са се наричали фамилни разводи, когато са се събирали родовете на двойката и решавали въпроса. Забранени са през 1816 г. при реставрацията на монархията. „След това, чак през 1975 г., 7 години след бурните протести от 1968 г., отново се даде възможност за развод по взаимно съгласие пред съдия. От тогава броят на разводите се утрои. Сега     колкото е средният дял за Евросъюза”, поясни Велин. По думите й, самите граждани, а също адвокатите и нотариусите са доста доволни от това как протича новата процедура, защото нещата се случват доста по-бързо. „Проблем има обаче при процедури с участие на чужденци от държави извън ЕС. За Франция това са страни, свързани с историята ни. Тунис веднага призна валидността на процедурата. С Мароко сме в процес на преговори, а от Алжир отговорът засега е отрицателен”, каза още френският нотариус. За развода пред нотариус     „Когато има деца нотариусът трябва да провери дали те са били информирани за възможността, която има да бъдат изслушани във връзка с намеренията на родителите им да се разведат. Само, ако те са се отказали може да се мине по бързата процедура чрез нотариус. В края й страните имат срок от 15 дни за размисъл дали да не я прекратят”, каза още французойката. По думите й в най-добрия случай това трае общо от около 30 дни. Валери Велин обясни още, че във Франция по един или друг начин най-често се развеждат двойки между 35 и 45 години. „Според мен, след като навършат 45 години хората се примиряват. Общо разводите по взаимно съгласие, независимо от прилаганата процедура, са 55% от всички. В три четвърти от случаите жените са подалите молба за развод”, каза тя. На въпрос дали в рамките на ЕС е възможен туризъм за разводи, както правят американците в Лас Вегас, Велин поясни, че от тази процедура могат да се възползват и български граждани или от други страни в ЕС, които обаче са се установили във Франция и имат там постоянен адрес. От своя страна Красимир Анадолиев допълни, че за проучването на френския опит има и друга причина. „3 от 4 от сделките на нотариусите у нас са свързани с чужбина, защото животът стана глобален. Има много смесени бракове. При сделки ни се представят пълномощни от чужбина и ние трябва да сме информирани каква е формата на тези документи в съответната страна. Същото важи и за удостоверяванията за наследяване и брачните свидетелства и още много други неща”, допълни шефът на Нотариалната камара в България.", "date": "2019.06.02", "title": "Учат нотариусите ни на разводи по френски"}
{"url": "https://www.monitor.bg:443/bg/a/view/pochetohme-pametta-na-botev-i-zaginalite-za-svobodata-na-bylgarija-166809", "text": "С вой на сирени почетохме паметта на поета-револяционер Христо Ботев и на всички загинали за свободата на България. Точно в 12 часа спря всяко движение. Традицията за подобно отдаване на почит датира от 1948 г., когато се отбелязва 100-годишнината от рождението му. Хиляди българи за поредна година изкачиха връх Околчица. Множеството се събра под кръста – паметния знак, който сочи мястото на гибелта на легендарния Ботев.\"Походът мина успешно. Ръководителите и децата са доволни. Въпреки проблемите на Баница, някои деца остана без бивачни съоръжения след бурята, а около 1 400 човека изкачиха върха с ентусиазъм\", каза за NOVA ръководителят на групата Евгени Филипов. Столичани отбелязаха Деня на Ботев в Борисовата градина. На официална церемония пред паметника на поета те се преклониха пред героя, превърнал в едно поезия и жизнен подвиг. Да почетат делото на Христо Ботев в Борисовата градина дойдоха духовни, политически лица и граждани. На церемонията присъстваха още зам.-кметът на Столична община Тодор Чобанов и Белоградчишкия епископ Поликарп. Венци и цветя пред бюст-паметника на Ботев бяха поднесени от името на президента Румен Радев, председателя на Народното събрание Цвета Караянчева, омбудсманът Мая Манолов, министърът на отбраната Красимир Каракачанов и др.", "date": "2019.06.02", "title": "Почетохме паметта на Ботев и загиналите за свободата на България"}
{"url": "https://www.monitor.bg:443/bg/a/view/japonija-vdyhnovi-djordjo-armani-snimki-166647", "text": "Джорджо Армани представи круизната си колекция за сезона пролет/лято 2020 г. в Токио. Световноизвестният дизайнер избра линията му да бъде показана в Националния музей, който е построен през 1872 г. и приютява редица антични шедьоври на изкуството. Шоуто, на което присъстваха предимно знаменитости и клиенти от Азия, премина в елегантна и интимна обстановка през нощта на 24 май. „Круизните колекции са най-комерсиални, затова не виждам смисъл да се правят големи събития, за да се привлекат клиенти. по време на семпла презентация“, заяви по време на събитието Армани. Изборът на локация не е случаен. Дизайнерът неведнъж е споделял, че Япония е изиграла важна роля в кариерата му. „Още помня първия път, когато дойдох в Токио през 1982 г., за да получа награда в компанията на Карл Лагерфелд, Зандра Роудс и Пери Елис. Културният шок тогава определено оказа влияние на работата ми. Интересът ми извира от чувството за естетика на японците. представена през визуалната им култура. Привлича ме и контрастът на страната между това да боготвори миналото и да го проектира в бъдещи проекти“, сподели основателят на „Армани“. В колекцията той залага на формални облекла с изчистени линии, като по котешката пътечка с тях се разходиха точно 124 манекени. При дамските тоалети в круизната колекция на „Армани“ преобладават предложенията за ежедневието. Водещите цветове са неутрални, като силно застъпени са нюансите на синьото, сивото и червеното. Силно впечатление на присъстващите направиха леки рокли, съчетани отдолу с клинове и тесни панталони, пончо в червено и сиво, кафяво кожено яке тип парка и моряшко копринено яке. Някои от манекенките дефилираха на подиума с шапки цилиндър, които носят усещането за 80-те години на миналия век. От една ръка разстояние моделите аплодираха актьорите Мока Камиширайши, Хонами Сузуки, Хидетоши Нишиджима, Кенто Ямазаки, прочутият японски архитект Тадао Андо и американската звезда Ума Търман.", "date": "2019.06.02", "title": "Япония вдъхнови Джорджо Армани (СНИМКИ)"}
{"url": "https://www.monitor.bg:443/bg/a/view/izdirvat-8-izcheznali-alpinisti-v-himalaite-166803", "text": "Издирват се осем изчезнали алпинисти в Хималаите, съобщи Ройтерс. По информация на правителствените служби в Индия те са се опитвали да изкачат втория по височина връх в страната Нанда Деви и се предполага, че са били отнесени от лавина. По предварителни данни изчезналите алпинисти са от САЩ, Австралия, Великобритания и Индия. Спасителната акция е започнала вчера, след като катерачите не са се завърнали в лагера си. Операцията обаче е била прекратена снощи заради неблагоприятни метеорологични условия. Предвижда се издирването да продължи днес, но най-вероятно в него няма да се включат хеликоптери заради особеностите на терена. Изчезването на осемте алпинисти, които са се изкачвали от индийската страна на Хималаите, съвпада с края на сезона за алпинизъм. Тази година той беше изключително смъртоносен. До момента са загинали най-малко девет души от непалската страна на Еверест.", "date": "2019.06.02", "title": "Издирват 8 изчезнали алпинисти в Хималаите"}
{"url": "https://www.monitor.bg:443/bg/a/view/opasnoto-vreme-prodyljava-valejite-sa-sledobed-166798", "text": "Преди обяд валежите в повечето райони временно ще спрат. След обяд и през нощта срещу понеделник, в обаче отново ще има валежи, на места с гръмотевици и възможни градушки. В Източна България времето ще е слънчево. Следобед и там са възможни краткотрайни валежи, съобщава Фокус. Максималните температури ще са между 22° и 27°. Температура на морската вода по Черноморието е 16-21°. Над планините облачността ще е значителна. След обяд ще се развива мощна купесто-дъждовна облачност и на много места ще има краткотрайни валежи от дъжд с гръмотевични бури и градушки. Ще духа умерен вятър от изток-югоизток. Максималната температура на височина 1200 метра около 17°, на 2000 метра – около 9°.", "date": "2019.06.02", "title": "Опасното време продължава, валежите са следобед"}
{"url": "https://www.monitor.bg:443/bg/a/view/sirenite-vijat-za-botev-i-zaginalite-za-svobodata-na-bylgarija-166797", "text": "Сирените в цялата страна ще вият в продължение на 2 минути. Така ще почетем паметта на Христо Ботев и загиналите за свободата на България. При подаване на сигнала всички пешеходци и пътни превозни средства, с изключение на влаковете, трябва да спрат движението си и останат на място. Денят ще бъде отбелязан с ритуали по полагане на венци и цветя, както и други инициативи в цялата страна. На връх Околчица ще се проведе всенародно поклонение пред паметника на Христо Ботев. То ще започне с молебен за България, отслужен от врачанския митрополит Григорий. Както всяка година, днес се очаква на Околчица да се съберат много хора от цялата страна. В родния град на Христо Ботев – Калофер, годишнината ще бъде отбелязана с митинг-поклонение. По традиция с военна церемония от Националния музей „Христо Ботев” ще бъде изнесено знамето на Ботевата чета. Пред паметника на поета - революционер ще бъдат поднесени венци и цветя.", "date": "2019.06.02", "title": "Сирените вият за Ботев и загиналите за свободата на България"}
{"url": "https://www.monitor.bg:443/bg/a/view/dimityr-nikolov-moje-da-se-razdelim-s-njakoi-ot-gerb-po-mesta-166800", "text": "„ГЕРБ загуби около 100 хиляди гласа. Предстоят сериозни анализи по структурите в регионите в страната. Може би ще се разделим с някои от ръководителите по места. Имаме известни слабости в региона на Ямбол, Добрич и Плевен”. Това каза за NOVA кметът на Бургас Димитър Николов, който е и зам.-председател на ГЕРБ. Николов подчерта, че както ръководството на партията, така и редовите членове, трябва да се отнесат с уважение към решението на Цветан Цветанов да напусни всички ръководни постове в партията. „Изпълнителната комисия е органът, който и спрямо устава е ангажиран с управлението на процесите в партията”, допълни Николов.", "date": "2019.06.02", "title": "Димитър Николов: Може да се разделим с някои от ГЕРБ по места"}
{"url": "https://www.monitor.bg:443/bg/a/view/poroj-s-gradushka-udari-haskovo-166799", "text": "Порой с градушка удари снощи Хасково. Ледените зърна са били с големината на грах. По време на бурята са паднали 62 литра на кв.метър. Общо 110 сигнала са били получени в община Хасково, съобщава Дарик. Заради силния вятър две села в общината и няколко квартала в Хасково са останали без ток. В кметството са получени сигнали за много наводнени приземни етажи и автомобили.", "date": "2019.06.02", "title": "Порой с градушка удари Хасково"}
{"url": "https://www.monitor.bg:443/bg/a/view/specsydyt-reshava-za-aresta-na-kmeta-na-plovdivskija-rajon-severen-166802", "text": "Специализираният наказателен съд ще решава дали да остави ли за постоянно в ареста кмета на пловдивския район „Северен“ Ральо Ралев. Той е обвинен, че е принудил главния архитект на общината да поиска 60 000 лева от местен строителен предприемач срещу разрешително за строеж . Посредник в искането на подкупа е приятел на кмета, който също е в ареста и прокуратурата иска да остане там за постоянно. Вчера стана ясно, че предприемачът е подал сигнал директно на премиера. Схемата е била, да се задържат документите за строежа, докато се вземе подкупа. Тя обаче е стопирана от спецпрокуратурата.", "date": "2019.06.02", "title": "Спецсъдът решава за ареста на кмета на пловдивския район „Северен“"}
{"url": "https://www.monitor.bg:443/bg/a/view/trymp-prizova-velikobritanija-da-ne-plashta-za-razvoda-s-es-166801", "text": "Американският президент Доналд Тръмп призова Великобритания да откаже да плаща 39-те милиарда паунда, които са цената за раздяла с Европейския съюз, предаде вчера Ройтерс. Тръмп също така посъветва Лондон да се оттегли от преговорите с ЕС за напускане на блока, ако не получи това, което иска. В интервю за вестник \"Сънди таймс\" в навечерието на държавната му визита във Великобритания, която ще започне утре, Тръмп заяви, че следващият британски лидер трябва да прати привърженика на твърдия Брекзит Найджъл Фараж да води преговорите за Брекзит. Тръмп каза, че Великобритания трябва да напусне ЕС тази година. \"Те трябва да приключат с това. Аз бих се оттеглил. Ако не получиш справедлива сделка, се оттегляш\", посочи американският президент. Тръмп отново изрази подкрепата си за тези от кандидатите за премиерския пост във Великобритания, които заявиха, че тя трябва да напусне ЕС на 31 октомври с или без сделка. Сред тези кандидати е бившият британски външен министър Борис Джонсън, когото Тръмп похвали в интервю от петък за вестник \"Сън\". Кандидати са също бившият министър по въпросите на Брекзит Доминик Рааб и вътрешният министър Саджид Джавид. Тръмп каза, че според него Консервативната партия е допуснала грешка, че не е ангажирала лидера на Партията на Брекзит Найджъл Фараж в преговорите в Брюксел след неговото успешно представяне на изборите за Европейски парламент миналия месец. \"Много харесвам Найджъл. Той има много да предложи - той е много умен човек. Те няма да го ангажират (с преговорите за Брекзит), но само си помислете колко добре щеше да е, ако го направят. Просто все още не са се досетили за това\", изтъкна Тръмп. По въпроса с цената за Брекзит, Тръмп заяви: \"Ако бях на тяхно място, нямаше да плащам 50 милиарда долара. Това е огромна сума\". Тръмп каза още, че първо ще трябва да \"опознае\" ветерана социалист начело на Лейбъристката партия Джереми Корбин преди да позволи на американското разузнаване да споделя най-чувствителните си тайни с едно евентуално правителство с твърди леви убеждения. Американският президент предупреди британските министри да не изложат на опасност споделянето на разузнавателна информация, позволявайки на китайския технологичен гигант Хуавей да изгради своя безжична комуникационна мрежа от пето поколение (5G) във Великобритания.", "date": "2019.06.02", "title": "Тръмп призова Великобритания да не плаща за развода с ЕС"}
