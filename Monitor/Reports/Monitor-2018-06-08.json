{"url": "https://www.monitor.bg:443/bg/a/view/1200-lv-za-machove-ot-mondiala-v-krychmite-i-na-ploshtadite-102065", "text": "По 1200 лв. трябва да заплатят всички ресторантьори, които искат да излъчват мачовете от световното първенство по футбол, което стартира на 14 юни в Русия. Те дължат таксата за използване на сигнала на БНТ, която купи правата за излъчване на българска територия, и важи за всички срещи от Мондиал 2018. „Контролът дали собствениците на подобни заведения заплащат е на практика невъзможен. Най-малкото ние нямаме такъв капацитет, с който да проверяваме всяко квартално кафене. Всичко вече е въпрос на съвест“, обясниха пред „Монитор“ от националната телевизия. Същата такса следва да бъде заплатена и от страна на общините, които ще От БНТ са изпратили формуляр за сключване на договор до местната управа на всички градове. „Би било добре те да информират и ресторантьорите на своята територия“, съветват още от телевизията. Въпреки това към момента са получили едва около 10 заявки от общини и заведения за публично излъчване на срещите от футболното първенство.", "date": "2018.06.08", "title": "1200 лв. за мачове от мондиала в кръчмите и на площадите"}
{"url": "https://www.monitor.bg:443/bg/a/view/bylgarija-s-tri-medala-dosega-na-evropejskoto-po-boks-za-jeni-102067", "text": "България вече си осигури най-малко три поне бронзови медала от европейското първенство по бокс за жени в София. Това стана възможно, след като и трите ни ¼-финалистки днес – Севда Асенова, Станимира Петрова и Мелис Йонузова, постигнаха победи и продължават битката. Севда Асенова поведе победната серия за нашите, като при най-леките (до 48 кг) надигра категорично с 14 години по-младата си съперничка Лаура Фуертес Фернандес от Испания. С бързина, агресивност, но и с много разум, българката показа коя е действащата европейска шампионка в категорията. За изненада на всички съдията от Словакия даде предимство на испанката във втория и третия рунд и в крайна сметка Севда спечели с 4:1 гласа. Асенова отново ще играе финал преди финала с голямата си противничка Стелуца Дуца от Румъния, която победи с 4:0 туркинята Айше Кагърър в много зрелищен мач. Именно българката детронира румънката още в първия кръг на предишното европейско, след като бе загубила от нея два еврофинала (Дания 2007 и Букурещ 2014). „Не искам да говоря предварително. Готова съм за този мач. Той се печели не с ръце, а с глава“, коментира Севда Асенова. Станимира Петрова показа познатия си атрактивен стил, с който не само победи, но не остави много поле за действие на Тамара Радунович от Черна гора при 57-килограмовите – 5:0 (30:26, 30:26, 30:26, 30:26, 30:27). През целия мач еврошампионките ни от София 2016, но в кат. до 54 кг, не спря да тормози съперничката си с леви прави удари, пазеше добра дистанция от нея и накрая не й даде възможност да я пипне, като я разиграваше с танца си по целия ринг. След мача и Станимира, и личният й треньор Петър Лесов бяха доволни от показаното. „С всеки мач ще става все по-добре“, закани се Петрова. В спора за място на финала тя ще срещне французойката Мона Местиен, която победи Йелена Жекич от Сърбия с 3:2. Най-оспорван бе мачът на най-малката в тима ни Мелис Йонузова (19 г.). В кат. до 64 кг тя срещна 37-годишната датчанка Ивоне Расмусен. Двете водеха люта битка от начало до край, размениха си доста удари, и за радост на всички съдиите бяха категорични в оценката си – 5:0 за българското момиче (29:28, 29:28, 30:27, 29:28, 29:28). „Не мога да повярвам, че съм на полуфинал. Тренирам само от 3 години бокс и нямам талант за него, но имам голямо сърце и желание. Бях притеснена преди мача, знаех, че датчанката удря много и бях готова. Надявам се да стигна до финала“, сподели Мелис след мача си. Тя си осигури втори медал от европейско тази година, след като само преди 2 месеца спечели титлата до 22 г. Нейна съперничка на полуфиналите ще бъде украинката Мария Бова Бадулина. Утре България ще има шанс за още 3 медала, като за своите ¼-финални мачове ще излязат Габриела Димитрова (51 кг), Стойка Петрова (54) и Деница Елисеева (60).  ", "date": "2018.06.08", "title": "България с три медала досега на европейското по бокс за жени"}
{"url": "https://www.monitor.bg:443/bg/a/view/3600-bio-stopani-poluchiha-46-mln-leva-subsidii-102064", "text": "Близо 47 млн. лева субсидии са получили био стопаните от ДФ „Земеделие“, съобщиха от фонда. Броят на земеделски стопани е 3 625, които са с одобрени заявления по направления „Биологично растениевъдство“, „Биологично пчеларство“, „Биологично животновъдство”, както и на тези, заявили повече от едно от гореизброените направления от мярка 11 „Биологично земеделие“ от ПРСР 2014-2020 за Кампания 2017. Ставките, по които се извършва оторизацията на субсидиите, са регламентирани в Наредба 4 от 24 февруари 2015 г. за прилагане на мярка 11 „Биологично земеделие“ от Програмата за развитие на селските райони за периода 2014-2020 г. Подпомагането по мярката е във вид на годишно компенсаторно плащане за земеделски стопани, които доброволно извършват биологични практики. 75% от средствата се осигуряват от Европейския земеделски фонд за развитие на селските райони (ЕЗФРСР), а 25% - от националния бюджет.", "date": "2018.06.08", "title": "3600 био стопани получиха 46 млн. лева субсидии"}
{"url": "https://www.monitor.bg:443/bg/a/view/i-pol-makkartni-v-zashtita-na-kravata-penka-102066", "text": "Известният музикант от групата „Бийтълс“ Пол Маккартни се присъедини към хората и организациите в защита на кравата Пенка. Легендарният музикант е споделил в социалната мрежа Фейсбук следния статус: \"Мисля, че би било много приятно да видим как помилват тази бременна крава. Не е направила нищо лошо\". Популярният музикант е споделил и линк към петиция в защита на Пенка, която вече е подписана от над 23 000 души.  Към момента призива на Маккартни е споделен от 100 потребители на социалната мрежа. ", "date": "2018.06.08", "title": "И Пол Маккартни в защита на кравата Пенка "}
{"url": "https://www.monitor.bg:443/bg/a/view/bylgarija-se-vyrna-v-igrata-s-byrzo-3-0-sreshtu-japonija-102054", "text": "Мъжкият национален отбор на България по волейбол записа категорична победа на старта на третия турнир от Лигата на нациите в Осака. След трите разочароващи загуби в София волейболистите ни излязоха край мрежата в отлично настроение и надиграха тима на домакините от Япония с 3:0 (14, 21, 27). Селекционерът Пламен Константинов заложи на оцелелите от контузиите Светослав Гоцев, Николай Учиков, Георги Сеганов, Валентин Братоев, Виктор Йосифов, Николай Пенчев и либеро Теодор Салпаров, а до края като смяна влиза само Розалин Пенчев. В първия гейм нашите доминираха изцяло и почти отказаха японците, въпреки че те демонстрираха традиционно силната си защита. Николай Пенчев направи ключовите отигравания в тази част. Във втората домакините взеха инициативата и поведоха в началото, след което започна гонитба в резултата. До края българите обаче се оказаха с по-здрава психика и стигнаха до 2:0. В третия мачът стана наистина оспорван. Японците поведоха с 3 точки при 11:8, заложиха на успешни атаки през центъра, но в крайна сметка отстъпиха пред по-класните ни играчи. Статистиката показа почти пълно предимство за България в този мач. От атака точките за националите ни са 38:33, от блокада - 8:4, от сервис - 6:4, а от грешки на съперника - 17:18. Този път и гафовете от начален удар бяха значително по-малко, отколкото в София. Николай Учиков беше най-резултатен с 16 точки (2 аса, 2 блока). Велентин Братоев завърши с 12 (1 ас, 2 блока), Гоцев има 9 (1 ас), Йосифов - 7 (3 блока), Ники Пенчев - 6 (2 аса). За японците отличникът беше Юджи Нашида с 11 т. (1 ас). С победата тимът ни се качи от 11-о на 9-о място във временното класиране на турнира. В същата група 10 световните шампиони от Полша пък измъкнаха трудно 3:2 (17,-21, 17,-29, 10) над тима на Италия. Най-резултатен за победителите, водени от треньора Витал Хайнен, беше Артур Шалпук с 24 т. (2 аса, 1 блок), а Лукаш Качмарек и Матеуш Биениек завършиха с по 12. За италианците Габриеле Нели записа 25 точки (3 аса, 1 блок). В събота сутринта от 6.40 ч. българите играят с тима на Италия. Мачът ще бъде излъчван по MAX Sport 1.", "date": "2018.06.08", "title": "България се върна в играта с бързо 3:0 срещу Япония"}
{"url": "https://www.monitor.bg:443/bg/a/view/dominik-tijm-na-pyrvi-final-v-rolan-garos-102057", "text": "Поставеният под №7 Доминик Тийм (Ав) се класира за първия си финал в турнирите от “Големия шлем”. В първия полуфинал на “Ролан Гарос” австриецът надигра със 7:5, 7:6 (10), 6:1 заемащия 72-о място в ранглистата преди началото на турнира Марко Чекинато (Ав). Така след два поредни 1/2-финала в предишните два сезона Тийм направи решаваща крачка и стигна до мача за титлата. Неговият съперник определят в другия полуфинал тенист №1 в света Рафаел Надал (Исп) и Хуан Мартин дел Потро (Арж). С успеха си Тийм стана вторият австриец след шампиона на “Ролан Гарос” за 1995 година и бивш №1 в света Томас Мустер, достигнал до финал на турнир от “Големия шлем”. „Марко заслужава поздравления, той направи невероятен турнир, каза Тийм след победата. - Тайбрекът на втория сет беше от изключително значение. Сега трябва да се възстановява, ще се опитам да гледам малко от втория полуфинал.“", "date": "2018.06.08", "title": "Доминик Тийм на първи финал в \"Ролан Гарос\""}
{"url": "https://www.monitor.bg:443/bg/a/view/milano-spira-dizelovite-koli-s-digitalna-granica-102052", "text": "След шест месеца ще започне да функционира зона за ниски емисии в Милано. От 21 януари 2019 г. чрез контролиращи камери ще се забранява влизането в града на автомобили, които замърсяват околната среда, съобщава вестник \"Кориере дела сера\". Най-напред ще бъдат спирани дизеловите автомобили, които отговарят на европейските стандарти за вредни емисии Евро 0, 1, 2 и 3. За тази нова инициатива съобщи кметът на Милано Джузепе Сала след първата си лична среща с кмета на италианската столица Вирджиния Раджи. \"През януари 2019 година ще започне да функционира Зоната за ниски емисии в края на града и от този ден няма да може да се влиза в Милано със стари дизелови автомобили, с изключение на събота и неделя. Постепенно ограниченията ще започнат да се прилагат и към другите превозни средства, които замърсяват околната среда\", каза Сала. \"Това е деликатна стъпка, която обаче трябва да се предприеме\", добави кметът на Милано. Проектът за \"Зона за ниски емисии\" е съпътстван от доста трудности и не можа да се реализира в предвидените срокове. Последният срок беше определен за октомври 2018 година, но всъщност началото ще се постави на 21 януари 2019 година и то в много по-малки от предвидените мащаби, пише вестникът. Какви са причините за това закъснение? На първо място поставянето едновременно на 180 камери би предизвикало познат ефект - лавина от глоби, както когато бяха включени \"седемте електронни очи\" на камерите за превишена скорост. Съветникът по мобилността в общинския съвет на Милано Марко Гранели обяснява другия мотив: \"Проблемът беше да определим къде да бъдат разположени устройствата за ограничаване на достъпа, тъй като все пак трябва да дадем някаква възможност на тези, които не могат да влязат, да се върнат обратно. Така устройствата се увеличиха от 70 на 180\". В цифрово изражение това включва 70% от територията на Милано и 98% от населението. \"Указателните знаци ще бъдат готови в края на годината, добавя Гранели, а 12 камери вече са инсталирани. Ще ги активираме постепенно, въпреки че ще се извършва и контролна дейност от местната полиция. Впоследствие ще бъдат монтирани всички камери. Цялото устройство ще започне да функционира между края на 2019 и началото на 2020 година\", потвърди Гранели. Преди стартирането на Зоната за ниски емисии ще бъде организирана мащабна информационна кампания между 7 и 20 януари 2019 година за запознаване с новите мерки.", "date": "2018.06.08", "title": "Милано спира дизеловите коли с „дигитална граница“"}
{"url": "https://www.monitor.bg:443/bg/a/view/gabriela-dimitrova-stigna-do-boj-za-medal-102059", "text": "Габриела Димитрова се класира за 1/4-финалите на европейското първенство по бокс за жени в София. В първия си мач в зала \"Асикс Арена\" в кат. до 51 кг тя беше далеч по-класната боксьорка от своята съперничка Нела Фрейхерова (Чех) и спечели без много усилия с 5:0 съдийски гласа - 30:27, 30:27, 30:25, 30:27, 30:27. \"Получи се вработваща среща, доволна съм. Продължавам напред към финала\", беше краткият коментар на българката след мача. В спора за място на полуфиналите тя ще срещне гъркинята Екатерини Куцогеоргопулу, която вече е побеждавала два пъти. При победа ще си осигури най-малко бронзов медал. Така 6 от 7-те българки ще играят на четвъртфиналите. Другата ни състезателка, която все още не е изиграла първия си мач – Севда Асенова (48 кг), боксира директно на 1/4-финалите във вечерната сесия.", "date": "2018.06.08", "title": "Габриела Димитрова стигна до бой за медал"}
{"url": "https://www.monitor.bg:443/bg/a/view/borisov-pazim-striktno-granicata-na-es-migracionnijat-natisk-e-nulev-102055", "text": "България изпълнява стриктно ангажиментите си като граница на Шенген и ЕС, има нулев миграционен натиск и споразумението с Турция работи. Това отчете премиерът Бойко Борисов на конференция за кохезионната политика на ЕС. \"Когато нещо предвещава война, нищо не може да спре хората да търсят по сигурно място за живот\", заяви премиерът и даде пример, че броят на мигрантите расте след действията на САЩ и ЕС по ядреното споразумение с Иран. Освен миграцията кохезията е другата тема, която разделя страните от ЕС, коментира Борисов и изтъкна, че именно тази политика е най-важна за свързаността на Европа. След конференцията премиерът участва за първи път от 11 месеца в парламентарния контрол, за да отговори на соцдепутата Антон Кутев за визитата си в Москва и за това какво е договорено за доставките на газ. „Това, което трасира президентът Радев, това постигнахме и ние. Аз отидох да проверя какво е трасирано, а то не беше трасирано нищо”, заяви Борисов и препоръча на социалистите да питат президента. Междувременно стана ясно, че следващата седмица на път за Израел Борисов ще се отбие в Измир, за да разговаря с турския си колега Бинали Йълдъръм.", "date": "2018.06.08", "title": "Борисов: Пазим стриктно границата на ЕС, миграционният натиск е нулев"}
{"url": "https://www.monitor.bg:443/bg/a/view/trima-pensioneri-hvyrliha-1-7-mln-leva-na-izmamnici-102062", "text": "Трима пенсионери направиха телефонни измамници буквално милионери, след като им дали над 1,7 млн. лева. Ударите били направени последователно от 2 до 6 юни в София, в областта и в Хасково. Първи на кукичката се закачил 76-годишен мъж от близко до столицата село, който дал 600 хил. евро на мошениците. Парите били от продадени имоти. С тях трябвало да помогне на мними полицаи, които му обещали, че ще му пазят парите в сейф. Вече е подаден сигнал, а разследващите са се заели с откриването на измамниците. Те обаче проверяват и дали възрастният мъж наистина е дал парите, тъй като той бил с психически заболявания. Ден по-рано пък служителите на МВР в София се хванали за главата, когато разбрали, че 65-годишна столичанка е дала Жената отново е била излъгана, че оказва съдействие на полицията за залавяне на телефонни измамници. На 2 юни тя е оставила около 3000 лева близо до кофа за смет на столичната улица „Гогол“. На следващия ден е оставила 104 хил. лева, 30 хил. евро и долари. Два дни по-късно на ул. „Цар Асен“ жената е оставила още 210 хил. лева. Измамата била разкрита, след като бабата отишла в поредната банка, където кътала спестяванията си от годините, когато е работила като застраховател, и поискала да й изплатят накуп 180 хил. лева от сметката й. Служителите на клона веднага се усетили, че става въпрос за измама, и започнали да разпитват възрастната жена. Тя не успяла да даде смислен отговор за какво са й парите. Моментално било сигнализирано в МВР. В последните години от силовото ведомство проведоха инструктаж на банките, когато някой възрастен клиент иска да изтегли в брой голяма сума пари, моментално да се сигнализират органите на реда. която останала едва с последните си 180 хил. лева по сметката, след като вече успяла да раздаде над 400 бона. Най-леко успяла да се размине 75-годишна жена от Хасково, която изгоряла с едва 5000 евро, 300 лева и златните си накити отново по схемата „съдействие на полицията“. В четвъртък по обяд на стационарния й телефон позвънил мъж, представил се за полицай. След като успял да я излъже, жената изтеглила от банка всичките спестени пари и ги подхвърлила на посочено от измамника място. Нито един от мошениците, забогатели с милиони, не е заловен.", "date": "2018.06.08", "title": " Трима пенсионери хвърлиха 1,7 млн. лева на измамници"}
{"url": "https://www.monitor.bg:443/bg/a/view/kobrata-izbuhna-hyrn-i-uajt-sa-shizofrenici-102056", "text": "Кубрат Пулев коментира гневно решението на Дилиън Уайт и неговия промоутър Еди Хърн да се откажат от мач с него и вместо това да организират бой с Джоузеф Паркър. Той публикува обръщение към тях в официалната си страница. “Очаквах Уайт и хората му да избягат от мача, но не очаквах да са такива ла*няни актьори - написа Кобрата. - Те са крайни манипулатори и пълни шизофреници. Не мога да повярвам на това, което чувам и начина, по който решиха да избягат от мач в България. През цялото време Хърн говореше за преговори и как все още искали да ме докарат във Великобритания, при това след като вече беше определена дата и място от победителя в търга. Предоставихме им договор към IBF, който те не подписаха. За какви преговори говорим? Това не е пазар, това са правилата - вие загубихте наддаването. Какво повече има да се говори. Що за нелогично твърдение това, че ние не сме имали парите. Ха-ха. Ние спечелихме търга за мача с почти двойно по-голяма оферта. Никой не иска да се бие с Дилиън? Вие сте ненормални! Никога не съм отказвал и все още искам да се бия с него. Дилиън, ако Хърн те подвежда по някакъв начин, нека ти го кажа лично - все още те чакам в България, за да те изкарам от лудостта и да те върна на земята.” Междувременно боксовата комисия в Илиной забави с цял час меренето на Тервел Пулев и съперника му Армандо Анкона за мача им в Чикаго. “Такава дезорганизация не съм виждал дори и в Албания”, коментира Тево след кантара. На кантара съперникът му Армандо Анкона от Охайо, се опита да го провокира, като му говореше отблизо. Той дори си позволи да каже: “Утре ще те хвана”. Българинът остана спокоен и се усмихваше в лицето на Анкона.", "date": "2018.06.08", "title": "Кобрата избухна: Хърн и Уайт са шизофреници"}
{"url": "https://www.monitor.bg:443/bg/a/view/misija-ne-vyzmojna-li-e-pyrvi-klas-102040", "text": "Трепериш, сякаш детето ти кандидатства в университет. Тичаш, защото искаш да бъде в добро училище. Сигурно много майки вече се разпознаха в тази роля. Да, това е приемът за първи клас. Дали обаче е мисия възможна? Като се върна малко във времето назад, такива Радини вълнения преживях около кандидатстването за градина. Спомням си дори как преди няколко години пощите ни бяха залети от сгрешени мейли, че до ден трябва да запишем приетите си отрочета. А бяха почивни дни. Повечето хора - съответно в провинцията. Впоследствие грешката излезе наяве, но ни изправиха на нокти, признавам. Сега историята, общо взето, се повтаря. Като майка знам, че едва ли някога ще има угодия за всички. Разни родители, разни идеали. Едните са суперамбициозни и държат децата им да учат в престижно училище. Другите пък искат да им лесно и удобно, а хлапето им да не се стресира допълнително. Масовото мнение е, че идеалният вариант е детето да учи близо до дома. Експерти смятат, че тогава ще му е най-удобно. В същото време през последните години станахме свидетели на десетки злоупотреби само и само родителите да класират малчуганите в мечтаното училище. Това бе и причината критерият „месторабота“ да отпадне. От министерството смятаха, че по този начин хаосът с приема за 1-ви клас ще остане в миналото. Спомнете си какво беше преди години, когато цялата рода спеше в колите пред училищата и се редуваше на смени, за да пазят ред. Безумна история, за щастие обаче остана в миналото. Що се отнася до тази година - отново не се разминахме без скандали. Родители протестираха, че децата им остават извън училището, което е в прилежащия им район, и то след тегленето на жребий. Други пък са принудени да разделят хлапетата си, защото остават извън списъка, независимо че трябва да имат бонус „братче или сестриче“. Та върви и обяснявай кой е най-справедливият критерий. Трябвало детето да е близо до дома, но ако няма кой да ти го взема след училище, едва ли приемът по адресна регистрация ти върши голяма работа. Нали ще ти е по-добре хлапето ти да учи до мястото, където работиш? Имало злоупотреби! Ами то винаги ще има. Та дори и с адресните регистрации. Нима родителите не могат отсега да си променят адреса, ако знаят, че ще имат първолак след три или четири години? Разбира се, че ще го направят. Всеки търси най-приемливия за него вариант. Но не мисля, че е справедливо да те задължават детето ти да учи в кварталното училище или в което и да е определено. Все пак това трябва да е личен избор на семейството. А и да знаеш, че пред него има перспектива. Така ще продължаваме да си треперим, все едно малчуганът ни постъпва в Харвард. Дали постъпването в първи клас е мисия възможна?", "date": "2018.06.08", "title": "Мисия (не)възможна ли е първи клас?"}
{"url": "https://www.monitor.bg:443/bg/a/view/nadzornicite-na-nzok-glasuvaha-za-ostavkata-na-upravitelja-plochev-102053", "text": "Надзорният съвет на Националната здравноосигурителна каса гласува единодушно да изпрати писмото на управителя Камен Плочев до Народното събрание, за да решат депутатите дали да го освободят от поста. Това съобщи говорителят на касата Багряна Маркова. Миналата седмица Плочев изпрати писмо до надзорниците, в които ги уведомява, че се налага да продължи болният си с още три месеца. Според Закона за здравното осигуряване депутатите трябва да вземат решение дали да го освободят като управител и изберат ново лице на неговото място или не. Нормативният доктумент разпорежда при болнични повече от три месеца, управителят да уведоми надзора на касата, ако не може да се върне на работа. Камен Плочев е в отпуск по болест вече пети месец.    ", "date": "2018.06.08", "title": "Надзорниците на НЗОК гласуваха за оставката на управителя Плочев"}
{"url": "https://www.monitor.bg:443/bg/a/view/fabrikata-s-nelep-falshifikat-za-peevski-102063", "text": "Медийната машина на олигархията избълва пореден нелеп фалшификат по адрес на депутата и наш издател Делян Пеевски. Автори на материала са добре познатите слуги на задкулисието – протестърът Николай Стайков и Зорница Маркова. Преди време Маркова пусна една книга за КТБ, която няма нищо общо с истината и пере имиджа на банкера беглец Цветан Василев, по-известен като Българския Мадоф. За пореден път Фабриката доказа, че си служи с нелепи и абсурдни тези, като флагманът на машината за клевети „Капитал“ отново публикува в петък фалшива новина срещу нашия издател. Този път двамата автори, обслужващи олигархията, си измислиха, че прокуратурата криела документи, в които било намесено името му по случая „КТБ“. Фалшивата новина веднага беше подета и от другия поръчков сайт на олигарха Прокопиев - „Дневник“, както и от ветрилото от гравитиращи около кръга „Капитал“ сайтове. Истината, както винаги, е съвсем друга. Навремето семейството на Пеевски имаше кредити към КТБ, които погаси ефективно. Нещо повече - нашият издател никога не е бил акционер в КТБ, нито е участвал в контролните и надзорните органи на фалиралия под вещото ръководство на Българския Мадоф Цветан Василев трезор. Също така е всеизвестен факт, че той няма никакви дела за активи, свързани с КТБ. Бълваните от Фабриката нелепи фалшификати обаче извадиха наяве симбиозата между укриващия се в Белград мустакат аферист и един от най-верните му придворни пажове - Прокопиев. Така че намесването на името на Пеевски в тази пошла схема има една-единствена цел – да нанесе удар по нашия издател, чиито медии разкриват истината за олигархията - аферите „Каолин“ и „Дамяница“ на Прокопиев и грабежа на века, при който Цветан Василев задигна от трезора над 4 млрд. лв. Тази пламенна защита на банкера беглец потвърждава и нашето разкритие - че скандалът им преди седмица, където те се обвиняваха взаимно, е скалъпен и е фарс. Целта му е да прикрие взаимно аферите им, да си отрежат взаимно опашките и да скрият истината за разграбването на цяла България, извършена под вещото диригентство на гуруто им Иван Костов.", "date": "2018.06.08", "title": "Фабриката с нелеп фалшификат за Пеевски"}
{"url": "https://www.monitor.bg:443/bg/a/view/mlad-arhitekt-specheli-proekt-za-prostranstvo-pred-kultov-muzej-102038", "text": "Проект на младия архитект Велимир Георгиев ще бъде реализиран пред сградата  на култовия музей „Литературна Стара Загора“ в центъра на Града на липите. Разработката предвижда насред тясната уличка между културния институт и специализираната гимназия по строителство и архитектура „Лубор Байер“ да бъде създадена уникална по своя характер „пейка“ във формата на сгънат лист хартия с размери 6х3 м. Тя ще бъде изработена от бяла мозайка или камък, а музейната фасада ще бъде покрита с неръждаема стомана с огледална повърхност, в която ще се отразяват силуетите на преминаващите. „Белият лист е една метафора и символизира творческото начало“, коментира 36-годишният ръководител на екипа от „Аутлайн“ ООД, което спечели първото място в обявения от община Стара Загора конкурс за благоустрояване на пространството. Четири фирми са участвали в състезанието, на второ място е разработката на „Структура Студио“ ЕООД, която предлага създаване алея на старозагорските поети и писатели. За реализацията на модернистичната идея общината е предвидила бюджет от 100 000 лв, музеят трябва да отвори вратите си до няколко месеца. Арх. Велимир Георгиев е сред проектантите и на вървящата в момента мащабна промяна на визията на централната градска част , която струва близо 9 млн лв., а финасирането е осигурено по Оперативна програма „Региони в растеж“. „Литературна Стара Загора“ е създаден през 60-те години на миналия ХХ век. След 1991 година е останал без постоянна експозиция поради реституционните процеси и цялата му огромна колекция се помещаваше в маломерен  апартамент.", "date": "2018.06.08", "title": "Млад архитект спечели проект за пространство пред култов музей"}
{"url": "https://www.monitor.bg:443/bg/a/view/bashtata-na-radoslav-kolev-sigurno-e-izbjagal-v-chujbina-102047", "text": "Гледахме телевизия и чухме новината за избягалите от Централния затвор. Тогава казах на жена ми „Ще умра от смях, ако това е Радослав“. Това заяви вчера пред Нова тв Ангел, бащата на избягалия от затвора Радослав Колев. След убийството на Владимир Пелов в Ботевград, полицията все още издирва Колев. Според баща му той най-вероятно е избягал в чужбина. Полицията веднага щурмувала дома им. „Влязоха вкъщи с извадени пистолети и прибраха брат му, както се хранехме на масата. Прегледаха всичките стаи”, разказва още Ангел Колев. Разпитали са семейството кога за последно е виждало Радослав. „В първия момент не знаеха какво да правят. Някой им се обади по телефона и прибраха Христо”, заявява още бащата. Ангел Колев мисли, че синът му ще избяга в чужбина. Твърди, че досега не се е опитвал да се свърже с него.", "date": "2018.06.08", "title": "Бащата на Радослав Колев:  Сигурно е избягал в чужбина   "}
{"url": "https://www.monitor.bg:443/bg/a/view/jan-garbarek-i-eliane-elias-pristigat-za-plovdiv-djaz-fest-2018-102051", "text": "Две звезди от световна величина пристигат под тепетата – единият ще открие Пловдив Джаз Фест, а другият ще го закрие. Това са Елиане Елиас, която ще се изяви в първата вечер на 31 октомври, а именитият ѝ колега Ян Гарбеарек ще сложи точката на 3 ноември. По традиция концертите ще се случат в Дома на културата „Борис Христов“. За четвърти път в началото на ноември Пловдив ще бъде преобразен чрез музиката, благодарение на Мира Кацарова, която организира джаз феста. Известната бразилска пианистка и певица Елиане Елиас спечели последната си награда „Грами“ миналата година в категория латино джаз, за проекта Dance of Time. През април 2018 излезе дискът й с Music from Man of La Mancha. Проектът съдържа интерпретации на музиката от прочутия бродуейски мюзикъл „Човекът от Ла Манча“. Елиане създава композициите в Music from Man of La Mancha още преди 23 години. Тогава тя е поканена от автора на оригиналната музика в мюзикъла Мич Лий, но проблеми с авторските права се оказват пречка за появата на този проект. Едва тази година това се оказва възможно и от излизането си през април, Music from Man of La Mancha печели симпатиите на критика и публика. В Пловдив Елиас пристига с групата си, част от която е нейният съпруг Марк Джонсън (последният басист на Бил Евънс). Другото голямо име в тазгодишната програма на фестивала - Ян Гарбарек има дълга история зад гърба си, а стилът му отдавна е превърнат в мяра и еталон за мнозина джаз артисти по света. Кариерата му стартира през 70-те, а след множество турнета и издадени дискове, днес световноизвестният норвежки музикант концертира все по-рядко, а Пловдив е една от бутиковите му спирки. И тази година, освен големите концерти в Дома на културата „Борис Христов“, програмата на фестивала ще включва съпътстващи събития и Младежки конкурс.", "date": "2018.06.08", "title": "Ян Гарбарек и Елиане Елиас пристигат за Пловдив Джаз Фест 2018"}
{"url": "https://www.monitor.bg:443/bg/a/view/trymp-otkaza-sreshta-s-tereza-mej-na-g-7-102027", "text": "Британският премиер Тереза Мей ще има официални двустранни срещи с всички лидери на страните от Г-7, но не и с американския президент Доналд Тръмп, съобщи Ройтерс. Причината Тръмп да откаже да се види лице в лице с Мей е, че му е писнало от „даскалския тон“ на лидерката на Консервативната партия на Острова, пише британският в. „Дейли Телеграф“. Това ще е първата среща на върха, на която лидерите на Г-7 ще се изправят пред Тръмп, след като той въведе мита върху стоманата и алуминия за редица държави. На свой ред Мей заяви, че Великобритания иска ЕС да бъде сдържан в ответния си отговор на американските мита и заяви, че тя ще продължи да изтъква ползите от свободната търговия. \"Очевидно ЕС ще отговори Работим с други страни от ЕС, за да гарантираме, че нашият отговор ще е пропорционален на онова, което е предвидено в правилата на Световната търговска организация\", коментира Мей. \"Ние искаме да бъдем големи защитници на свободната търговия по света и ще си останем такива и в бъдеще\", допълни тя. Британският премиер направи тези изявления в самолета на път за Квебек. Тя на два пъти похвали Тръмп - за дипломатическия прогрес по севернокорейския въпрос и за това, че упражнява натиск над технологичните компании заради онлайн екстремизма. Тя също така защити Тръмп, казвайки, че лидерите на ЕС трябва да се откажат от реципрочните търговски мерки срещу САЩ. На този фон френският президент Еманюел Макрон отбеляза, че никой лидер не е вечен, което намеква за по-конфронтационно отношение към Тръмп. Макрон обобщи със становището, че шестте страни от Г-7 без САЩ, взети заедно, са по-голям пазар от американския. \"Няма да има световна хегемония, ако знаем как да се организираме. А ние не искаме да има\", каза френският президент на съвместна пресконференция с канадския премиер Джъстин Трюдо в Отава. Досега Макрон се държеше по-сговорчиво с Тръмп, когото нарича свой приятел. \"Може би американския президент не го е грижа, че ще бъде изолиран днес, но ние нямаме нищо против да останем шест страни, ако се наложи. Защото тези шест страни в момента представляват ценности, икономически пазар и най-вече представляват реална сила на международно ниво\", заяви френският президент в Туитър. Междувременно стана ясно, че Тръмп ще си тръгне по-рано от срещата на върха в Канада, за да се подготви за предстоящата визита в Сингапур на 12 юни, където ще се срещне със севернокорейският лидер Ким Чен Ун. Тръмп допълни, че може да покани Ким в САЩ, ако срещата в Сингапур протече успешно. Той очаква разговорите с Ким да бъдат \"много плодотворни\". Интересен факт е, че микропивоварна в Източна Канада пусна специалната бира Ла Же-7\" (La G-7). Тя ще е на разположение на участниците в срещата на върха на Г-7. Пивоварната от Шарлевоа, където се провежда срещата на Г-7, е започнала да предлага леката бира със сравнително високо алкохолно съдържание от 7% няколко седмици преди форума. Тя се продава и в хотела, където ще се срещнат участниците. Създателят Никола Маран е избрал съставки от всички страни, участнички в Г-7. Ечемикът например е канадски, а дрождите са германски. Първият дипломат на Великобритания Борис Джонсън заяви, че се възхищава на твърдите методи, които американският президент Доналд Тръмп използва при преговорите с Брюксел. Той дава тези действия за пример как трябва да се подходи към Брекзита. \"Представете си Доналд Тръмп да направи Брекзита. Той би се заловил с това, действайки крайно твърдо\", отбеляза той. \"Все повече се възхищавам от Доналд Тръмп. Все повече се убеждавам, че има метод в неговата лудост\", добави Джонсън", "date": "2018.06.08", "title": "Тръмп отказа среща с Тереза Мей на Г-7"}
{"url": "https://www.monitor.bg:443/bg/a/view/pobediteljat-v-master-chef-razdava-avtografi-dokato-gasi-pojari-102046", "text": "Селфи и автограф с победителя от Master Chef, докато той самият гаси пожари в дома ти. Това е истински късмет, който може да се случи само на бургазлии след като Станислав Райчев, който преди по-малко от две седмици вдигна големия чек за 100 000 лв като победител в кулинарното предаване, реши да не спира с професията на огнеборец. Файърмен, както го наричаха всички в шоуто, обави веднага след финала, че за сега Откакто усмивката му изгря на екрана той стана най-известният пожарникар, а хората, спасени отнего му се радват двойно. „Честно казано се случва и хората питат: и „Ще се хвалим, че masterchef ни е гасил”. Има такива забавни моменти, които до някаква степен ме радват“, признава Станислав пред медия в родния си град. Най-щастлив е от факта, че телевизионната му авантюра е оставила положителни емоции в съгражданите му. „Когато хората те разпознават, най-вече децата, защото тяхната радост е чиста, искрена и неподправена и по тяхната реакция може да съдиш дали си се представил добре в дадено предаване“, допълва господаря на черпака. В моментите когато не гаси пожари, Станислав усилено се подготвя за дегустационните вечери, на които ще е звезда съвсем скоро в ресторанти из цяла България. Разбира се, чака и с нетърпение курсът в академията за висша кулинария в Лондон „Кордон Бльо“ , за където заминава през март 2019 г. А парите от победата възнамерява да инвестира в допълнителни курсове в английската столица. Не отрича, че му е мечта един ден да отвори собствен ресторант, но на високо ниво, а до тогава ще се бори със стихиите.", "date": "2018.06.08", "title": "Победителят в Master Chef раздава  автографи докато гаси пожари"}
{"url": "https://www.monitor.bg:443/bg/a/view/trymp-iska-rusija-v-g-7-102042", "text": "Президентът на САЩ Доналд Тръмп призова днес за връщане на Русия в Г-7, предаде АП. \"Русия трябва да присъства на срещата (на Голямата седморка), трябва да бъде част от това\", каза Тръмп пред репортери. Русия бе изгонена от елитния клуб през 2014 г. заради анексията на Крим и подкрепата за сепаратистите в Източна Украйна, припомня АП. Агенцията отбелязва, че американският специален прокурор Робърт Мълър води разследване за евентуален таен сговор между предизборния екип на Тръмп и Русия за президентските избори в САЩ през 2016 г. Стана ясно и че Канада е против връщането на Русия в Г-7, но Италия е за.", "date": "2018.06.08", "title": "Тръмп поиска Русия в Г-7   "}
{"url": "https://www.monitor.bg:443/bg/a/view/ronaldo-zasenchi-mondiala-102041", "text": "Сагата по новия договор на Кристиано Роналдо и „Реал“ (Мадрид) се превърна в тема номер едно за медиите по света и засенчи отзвука около мондиала дни преди неговия старт. Суперзвездата на „кралете“ загатна за напускане на европейския клубен шампион, ако финансовите му претенции не бъдат удовлетворени и не се превърне в най-скъпоплатения играч на планетата. В същото време клубното ръководство започва да губи търпение и „белия балет“ е дал „зелена светлина“ на португалеца да си търси нов отбор.  Испанските медии разкриха, че се е състояла среща между агента на CR7 Жорже Мендес и част от шефовете на „Реал“, като на нея още веднъж е станало ясно, че звездата няма да получи желания контракт. Това идва като потвърждение на новината на „Record“, че раздялата между двете страни е неизбежна. Според „AS“ подобна сделка може да се реализира за около 400 млн. евро, а голямата част от тези пари ще дойдат от евентуалната продажба на Роналдо. Постоянните слухове за интереса на „Реал“ към Неймар също са в основата на причините, поради които Кристиано иска да напусне, както и фактът, че бразилецът получава в ПСЖ по 37 млн. евро на сезон на фона на 21 млн. за португалеца. Първият вариант е актуален заради огромното желание на боса на парижани Насер Ал-Хелаифи да доведе в тима единия от двамата най-добри футболисти в света. Към момента ръководството на „Юнайтед“ пък планира да насочи усилията си върху привличането на Гарет Бейл, като според „Manchester Evening News“ Жозе Моуриньо смята, че постът на централен нападател е добре подсигурен с присъствието на Ромелу Лукаку. Трансферът на Бейл се оценява на около 100 милиона паунда.", "date": "2018.06.08", "title": "Роналдо засенчи мондиала"}
{"url": "https://www.monitor.bg:443/bg/a/view/proshtavame-se-s-maestro-hristo-kostov-v-sybota-102029", "text": "Поклонението пред известния и обичан пловдивски диригент Христо Костов, който загина нелепо, затиснат от караваната си, ще е в събота от 13 часа в църквата на Централните гробища в Пловдив, съобщиха от отдел „Култура” в община Пловдив. Маестро Костов бе член на „Биг Бенд Пловдив” и диригент на Духовия оркестър. Той бе преподавател в Академията за музикално и танцово изкуство, както и в Общинския детски комплекс. Трагичният инцидент, при който загуби живота си Христо Костов, стана на 7 юни. Той се е опитал да смени гума на караваната си, която била паркирана пред блока му на ул. „Скопие” в пловдивския кв. „Кючук Париж”. Крикът обаче поддал, счупил се и тежката каравана паднала върху главата на 59-годишния мъж, който загинал на място. Съседи подали сигнал до 112 за случилото се и на мястото били пратени Спешна помощ и полиция. Човекът обаче вече бил издъхнал.", "date": "2018.06.08", "title": "Прощаваме се с маестро Христо Костов в събота "}
{"url": "https://www.monitor.bg:443/bg/a/view/kupuvame-novi-iztrebiteli-i-btr-i-za-3-3-mlrd-lv-obzor-102049", "text": "България ще купи нов модел изтребители и бронирана бойна техника за Сухопътните войски на обща стойност 3,3 млрд. лв. Зелена светлина за това даде парламентът, който одобри два от проектите за модернизация на армията, а третият за новите фрегати за ВМС се очаква да бъде внесен за разглеждане до края на лятото.  НС пусна проектите за обновяване на военната ни техника след двудневни дебати по темата, като те бяха подкрепени от 151 депутати, а само 7 гласуваха против. Първият проект предвижда страната ни да се сдобие на два етапа с общо 16 бойни самолета, които трябва да отговарят на изискванията на ЕС и НАТО и да подсилят авиопарка на ВВС, разчитащ към момента на закупените преди почти 30 години руски машини МиГ-29. В сумата от 3,3 млрд. лв. влиза първата партида от 8 изтребителя, които ще струват около 1,8 млрд. лв. и ще се плащат разсрочено за 10 години. МО ще поиска 12 оферти от 7 различни държави, а цели четири от тях ще са за американски F-16, които може да бъдат и ново производство. Машините, за които преобладават офертите и изпъкват като фаворити за бъдещата покупка, са в редица военни конфликти по света. Те са най-продаваните бойни самолети, претърпели редица модернизации, и отговарят на всички критерии и стандарти на НАТО.Според втория проект за модернизация за армията ни България трябва да купи не по-малко от 150 бойни бронирани машини. Логистичната поддържка на БТР-ите пък ще се извършва от български фирми. За новата техника за пехотата са заделени общо 1,46 млрд. лв., като те трябва да бъдат изплащани до 2029 година. Първите машини ще пристигнат още догодина. По време на дебатите за дългоочакваната модернизация на родната армия ГЕРБ и ДПС затвърдиха позициите си в подкрепа този процес. Зад него застанаха и депутатите от ОП, както и колегите им от БСП, които смениха своята позиция рязко, след като явно усетиха, че е в разрез с обществените очаквания и националните интереси. Партията на Веселин Марешки \"Воля“ пък направи последен отчаян опит да спъне подмяната на овехтялата военна техника с нова. Неаргументираната позиция на \"Воля\" срещу двата проекта провокира подигравки от страна на мнозинството, като депутати отговориха на нея с Юлиан Ангелов от ОП разказа виц от социалните мрежи, според който Марешки бил против купуването на изтребители, защото не му разрешили да направи бензиностанция в авиобаза Граф Игнатиево, за да зарежда самолетите.", "date": "2018.06.08", "title": "Купуваме нови изтребители  и БТР-и за 3,3 млрд. лв. (ОБЗОР)"}
{"url": "https://www.monitor.bg:443/bg/a/view/vicepremieryt-na-italija-vryshta-uvolnen-samoubiec-na-rabota-102034", "text": "Бивш работник във фабрика на автомобилния концерн ФИАТ за малко не изгоря като факел пред бащиния дом край Неапол на вицепремиера на Италия, министър на труда и икономическото развитие и лидер на управляващото движение „Пет звезди“ Луиджи ди Майо. Петдесет и една годишният Мимо Маняно се „самоокова“ завчера сутринта със синджири, поля се с бензин и секунди преди да драсне клечката кибрит той бе накачулен от дошлите полицаи и карабинери, повикани от живеещите наоколо хора. Кандидат – самоубиецът е откаран незабавно в близката болница с причинени от бензина обриви по цялото тяло и почти ослепял от парения в очите. Няколко часа по-късно Маняно бе посетен от Луиджи Ди Майо, който тръгнал от Рим за Неапол веднага след като научава за драматичния случай. Мимо Маняно се решава на жеста на отчаяние, след като научава за потвърденото от Висшия касационен съд негово и на още петима негови колеги уволнение от завода на ФИАТ в намиращото се недалеч от Неапол градче Помиляно Д’Арко. През 2014 г. петимата са натирени от работните си места, защото в знак на протест срещу уволнението на няколко техни колеги, те вземат на подбив управителя на концерна Серджо Маркионе, инсцинирайки неговото погребение. Реакцията срещу зловещата задявка на площада пред завода е мигновена, но Маняно и колегите му обжалват изгонването им от работа в съда и той ги връща на работа. Ръководството на ФКА /„ФИАТ – Крайслер Аутомобили“/ обаче обжалва и Висшият касационен съд взема негова страна, постановявайки, че макабрената подигравка със Серджо Маркионе излиза извън рамките на нормалните синдикални протестни действия. След като Луиджи Ди Майо постоя известно време пред болничното легло на Мимо Маняно и обеща пълно съдействие за връщането му на работа заедно с четиримата негови колеги, вицепремиерът заяви пред журналисти, че в момента в Италия хиляди работници са изправени на прага на драматична безизходица и обеща борбата срещу нея да стане приоритет на новото правителство на страната.", "date": "2018.06.08", "title": "Вицепремиерът на Италия връща уволнен самоубиец на работа"}
{"url": "https://www.monitor.bg:443/bg/a/view/ludogorec-prodade-plastun-v-gent-za-nad-3-mln-evro-102043", "text": "„Лудогорец“ продължава с големите сделки. „Орлите“ продадоха защитника Игор Пластун на белгийския „Гент“, като според информация на sportal.bg трансферната сума е за над три милиона евро. Играчът си е взел довиждане със своите съотборници и е напуснал лагера на тима в Смолян. Пластун е вече в Белгия, където премина медицински изследвания и финализира разговорите си с клуба, който завърши на четвърто място в шампионата и ще играе плейоф за Лига Европа. „Още не приемам честитки за продажбата на Пластун, докато не премине цялата процедура и не бъдат сложени всички подписи. Реализирането на трансфер си има определени стъпки. Аз лично бих се радвал това изключително добро момче, което помогна много на клуба, да продължи кариерата си нагоре. Ако сделката се случи, тя ще е поредната силна за „Лудогорец“ и голямо признание за клуба“, коментира новината изпълнителният директор Ангел Петричев. Преди Пластун за голяма сума бе продаден Жуниор Кайсара, който отиде в „Шалке“ за 6 млн. евро. Последва трансфер на Кафу в „Бордо“ за 7.5 млн. евро и след това на Хосе Паломино отиде за 4 млн. евро в „Аталанта“. От продажбата на четирима играчи в касата на клуба за постъпили близо 21 млн. евро.", "date": "2018.06.08", "title": "„Лудогорец“ продаде Пластун  в „Гент“ за над 3 млн. евро"}
{"url": "https://www.monitor.bg:443/bg/a/view/pele-ne-haresva-brazilija-102045", "text": "Краля на футбола Пеле се изказа не особено ласкаво за състоянието на бразилския национален отбор преди старта на световното първенство в Русия. Според легендата нивото на „селесао“ не отговаря на амбициите на страната. „Остават още няколко дни до световното и все още не сме намерили правилния тим. Като индивидуална класа всички играчи са много добри, но ние все още не сме отбор и това е притеснително“, коментира Пеле. Бразилия спечели последната си контрола срещу Хърватия с 2:0 при завръщането на възстановения след операция Неймар, но по думите на великия играч играта на селекцията не е впечатлила. „Той е по-зрял, има повече опит, но няма сам да спечели световната титла. Повтарям – нямаме отбор“, допълни ветеранът. По думите му най-добрият бразилски състав е този от 1970 година, в който той игра с Тостао, Ривелиньо и Жерсон. „Всички носеха десети номер в своите клубове. Тогава прекарахме повече от шест месеца заедно и заради това ни се получи\", заяви Пеле. Бразилците се готвят в Лондон и преди отпътуването си за Русия имат още една контрола утре като гости на Австрия.", "date": "2018.06.08", "title": "Пеле не харесва Бразилия"}
{"url": "https://www.monitor.bg:443/bg/a/view/do-2021-g-delyt-na-socialnite-predprijatija-dostiga-2-ot-bvp-102036", "text": "До 10 на сто по-ниски данъци ще плащат инвеститорите в социални предприятия, които наемат бежанци, хора с увреждания, бивши затворници и др. До 2021 г. делът на социалното предприемачество у нас трябва да достигне 2 % от БВП при сегашни 0,7%. Тази цел е заложена в проекта на Закон за предприятията на социалната и солидарната икономика. В законопроекта се определят два вида социални предприятия – Клас А – социални предприятия с до трима служители с увреждания или от уязвимите групи или инвестиция до 7500 лв. от печалбата на конвенционалното предприятие в социални публични цели. Другата категория е Клас А +, в която влизат социални предприятия с минимално изискване от 30 наети служители от уязвимите групи или инвестиция от 75 000 лева от печалбата на конвенционалното предприятие в социални публични цели. Предвиждат се данъчни облекчения до 10% за конвенционалните предприятия, които инвестират в създаването на социално предприятие, предаде БНР. „Социалната икономика е част от общата, реална икономика на България, при която предприятията не целят печалба. По-голямата част от печалбата се реинвестира в социални и екологични цели. Около 14 млн. души в целия Европейски съюз са заети в социалната икономика“, обясни заместник-министърът на труда и социалната политика Султанка Петрова. В момента в България има 4800 предприятия, които са се самоопределили като социални, стана ясно още по време на семинар на тема “Ролята на социалните предприятия за интеграцията на хората от уязвимите групи“. След приемането на закона предстои специална регистрация на тези предприятия и очакванията са поне една трета от тях да отпаднат. Като добър пример за такъв тип предприятие Султанка Петрова посочи това в Самоков, където се шият чаршафи. Там петима от работниците са хора с увреждания.", "date": "2018.06.08", "title": "10% отстъпка от данъци за инвеститори в социални предприятия (обновена)"}
{"url": "https://www.monitor.bg:443/bg/a/view/gyrcija-se-lishi-ot-1-mlrd-evro-ot-es-102033", "text": "Въпреки очакванията, Гърция не получи очаквания транш от 1 млрд. евро от Европейския стабилизационен механизъм (ЕСМ), съобщават гръцките електронни издания. Управителният съвет на фонда е решил да отложи решението си, докато има на разположение повече данни за просрочените задължения (на правителството) и планира да проведе телеконферентна връзка през следващата седмица по този въпрос, съобщава гръцкото икономическо издание \"Нафтемборики\", цитирайки представител на ЕСМ. Времето е ограничено, защото сумата е на разположение за отпускане до 15 юни. Ако дотогава стъпките, които е предприела Атина, не бъдат оценени като достатъчни, Гърция ще изгуби сумата. \"Изплащането на транша ще стане редовно на 15 юни\", е заявил неназован представител на гръцкото правителство. Той добавя, че \"тези, които бързат да откриват някакви пречки, отново ще стъпят накриво\".  ", "date": "2018.06.08", "title": "Гърция може да не получи 1 млрд. евро от ЕС   "}
{"url": "https://www.monitor.bg:443/bg/a/view/stara-zagora-poluchi-bezcenen-arhiv-na-pyrva-dama-102025", "text": "Безценен архив, притежание на първата дама на диригентския пулт, дирижиралата над 6 000 оперни и симфонични представления Росица Баталова /1930-2015/ постъпи в старозагорския държавен архив. Двата куфара, в които са подредени албуми със стотици оригинални снимки пристигнаха в навечерието на 9 юни, честван като Международен ден на архивите. Сред първите разгледани от специалистите се оказаха кадри, запечатали  първото оперно представление в Града на липите през 1925 година, когато на сцената в образите на  Никола и Гергана от „Гергана“ на маестро Георги Атанасов излизат родителите на Баталова: Георги и Ничка. Тепърва предстои да бъдат обработени десетки писма, ръкописни спомени, аудиокасети и книги с автографи, които дарителката си събирала и запазвала преживе, коментира музиковедката Ема Жунич, съдействала документалното наследство да се върне обратно в родния град на диригентката. Тя припомня, че Росица Баталова е дирижирала 2000 пъти „Царицата на чардаша“, като юбилейното изпълнение е било на 29 октомври 2005 г. По време на професионалната си кариера Росица Баталова е била диригент на дамския камерен оркестър „София“, чието изпълнение хвърля в захлас милиардера  Дейвид Рокфелер по време на единственото му посещение в България. По думите на началника на старозагорския архив Галентин Караславов предстои да бъдат получени още стотици документи , които Росица Баталова завещала на съгражданите си. Междувременно инициативен комитет с председател проф. Румяна Каракостова от  института за изследване на изкуствата при БАН предложи на столичния общински съвет да бъде поставена паметна плоча за диригентката на фасадата на кооперацията, където е живяла до смъртта си на улица „Генерал Паренсов“ 20. От комитета припомнят, че първата дама на българския диригентски пулт е автор на три книги , носител е на ордена „Св. Св. Кирил и Методий – І степен, била е Музикант за годината през 2005-а и е почетен гражданин на София и Стара Загора.", "date": "2018.06.08", "title": "Стара Загора получи безценен архив на първа дама "}
{"url": "https://www.monitor.bg:443/bg/a/view/sedmichen-monitoring-4-8-uni-102032", "text": "  Вицепремиерът Валери Симеонов и министърът на туризма Николина Ангелкова влязоха в задочен спор за Слънчака. Той си държи на своето – да има вечерен час. След 23 ч. всички да са по леглата. Никой да не щуква, да няма музика и да се чува щурците как свирят. Тя го контрира, че не може да превърнем морските си курорти в санаториум. Може всъщност, но ако сложим ограничения и за възрастта на курортистите. По логиката на Симеонов трябва да са над 60-те. Тогава вместо баровете и дискотеките нека се увеличи броя на здравните пунктове, за да насмогват с меренето на кръвно, а на плажа вместо продавачи на царевица ще се разхождат ентусиасти с мехлеми за болки в ставите.     Не е ясно какво мислят щурците по темата, но чалготека, огласена от тяхната свирня едва ли ще има. Все пак гларусите са мнозинство, не може друг да взима решения вместо тях.     Патриотично настроен гларус след големи усилия успял да свали страхотна немкиня. Завел я на плаж в Слънчев бряг. Тя била в романтично настроение, възхитила се: - А,, каква тишина, каква красота! Само песента на щурците гали ухото! - Гали, гали! Ама не са щурци, а ципове!     Джурканица с номерца – това се оказа тазгодишната класация за прием в първи клас. Някакви фантоми, класирани неясно как и защо. Истерията достигна връхната си точка при пародията на лотария, която се изигра на места с кандидатите с равни точки. Лотарията всъщност започна още с ваденето на списъците, в които вместо имена имаше цифри. Уж заради изискванията, свързани с личните данни. На практика това обслужи чудесно онези, които знаеха, че вкарват децата си в желаното училище по втория начин. Защото няма начин да не се възмутиш, че Иванчо от съседния апартамент в „Люлин“ е влязъл в училище Х, след като по никакъв начин не покрива критериите.     Да речем че решиш да проявиш гражданска съвест и да докладваш за нарушението. Но сега с номерата не става. Трябва предварително да проучиш кой е номерът на Иванчо, а такава информация от училище Х няма да ти дадат. Така че ти остава да се примириш, че всеки ден ще виждаш гордо навирения нос на съседката, която ще злорадства, че нейните връзки са по-яки от твоите.       В дните, в които всички европейски медии се вълнуват от съдбата на кравата Пенка и съчувстват на нейния стопанин, който приема присърце всичко свързано с нея, защото е едва ли не член на семейството му, някои чобани си гледат живота. Парижки медии уличиха главния редактор на сайта „Биволъ“ Атанас Чобанов, че точи френската хазна през Националния център за научни изследвания, където работи. Прибирал си съответните траншове като изследовател, но за пет години се отчел едва с две публикации. Биволското спокойствие на чобанина е само привидно. Твърде ангажиран е бил „с рогата напред“ да се прави на журналист. То ако рогата бяха повод за гордост, всички щяха да си признават, ама не си.     Бившият шеф на управление „Кредитиране” в КТБ отпускал кредити за милиони левове на дружества, близки до шефа си Цветан Василев. Това пък ставало с изрична негова заповед. Имаш кошер, ядеш мед. Нямаш кошер, взимаш банка. И минаваш на хайвер. Кой каза наздраве за бившия банкер? Ограбените вложители -вие крачка назад. На вас екстри не ви се полагат. Каквото било – било. Поздрави от бате ви Цецо.     Комисията „Антикорупция“ се отчете с над 200 получени сигнала, от които 20-30 са обработени. Според председателя й Пламен Георгиев вече има внесени искове за над 3 млрд. лв. по висящи производства и е отнето имущество за над 114 млн. лв. И това е само началото. „За корупция в България се говори много, но според мен се прави твърде малко, а напоследък даже и още по-малко се говори“, коментира президентът Румен Радев. По думите му ако искаме да сме пълноценни и интегрирани в Европа, трябва да “надскочим нашата ограда” и да видим какво става отвъд нея, да черпим опит от добрите европейски практики и да вдигнем поглед далече над частичните препоръки на мониторинговите доклади. Там е работата, че точно най-корумпираните отдавна са надскочили оградата. Ако се съди по придобивките им, те вече са далеко пред нас - погрижили са се и за внуците, и за правнуците.     Млад мениджър, натоварен да изготви вътрешнокорпоративен правилник се съветва с шефа как да конкретизира клаузата за корупция: - Обяснете ми моля, по какво се различава понятието „подкуп” от корупция? - Много е просто! Подкуп е когато вземеш и го направиш. А корупция – когато вземаш, но не го правиш!         Малко преди полунощ на 5 юни бе излъчен последният епизод от сериала „Бягство от затвора“, кадри от който се превъртаха цял ден в сряда. В отминалия сезон главният герой Владимир Пелов успя да изчезне от Софийския затвор със съучастник, преследвани от гневна чистачка, която ги погна с парцала, защото са оставили стъпки. После написа писмо до президента и омбудсмана. Във финалния епизод, действието на което се разиграва в центъра на Ботевград, Пелов почина от естествена смърт – тоест, надупчиха го с куршуми.     Известни критици и филмови експерти излязоха с коментар за култовата каубойска сцена, в която Пелов и свидетелят срещу него Марио Дебелия се гърмят един друг. От МВР се оправдаха, че много работели и на 4-5 пъти аха да хванат беглеца, но той все им се измъквал. Поправка в терминологията – не е беглец, а отклонил се от затвора.     Поука1: Ако искаш МВР да не те открие, пусни си брада! И си смени суичъра, защото те търсят със снимка на стария.     Поука 2: Който търси, намира! И стреля точно.       Видяла жабата, че подковават коня, та запретнала бутче и тя. На това мяза идеята електронен чип да отчита колко точно боклук хвърля едно домакинство, за да е по-справедливо отчитането на такса смет. Ако не вярвате, това е предложение, включено в Националната стратегия за развитие на концесиите, която бе публикувана за обществено обсъждане. А въпросният чип ще се монтира на кофата. Как си го представяте това да се случи с някой от трите контейнера за сметосъбиране за двата входа? Представете си само – 81 апартамента в единия, още толкова в другия блок. Това прави 162 кофи. Всяка с индивидуален чип. Вероятно има такива държави, но тук това е абсурд. Нека допуснем, че все пак се въведе. И вижте какво се случва малко след полунощ. Съседът Пешо излиза с котешка стъпка и нахлузен на главата черен чорап с дупки за очите. Оглежда се като заклет шпионин и атакува кофата на Гошо, който в това време прехвърля боклука си в кофата на Тошо. Най-потърпевш е комшията Цецо, който похърква блажено. Хак му е. Като му дойде сметката за боклука, сън вече няма да го лови!     Коварен летен вирус изпонатръшка народа. Висока температура, хрема, болки в гърлото. Девиз на сезона: „Не позволявай на диарията да ти провали почивката!“. Безплатен медицински съвет: „Заблуда е, че смехът лекува всичко. При диария не помага“.     Драмата на кметицата на столичния район „Младост“ Десислава Иванчева с лошата хигиена в килията продължава. Гласът на Иванчева обаче премина в кресчендо не заради пъпките по лицето й, които фотографите усилено се стараеха да преброят и запечатат, а когато стана ясно, че настоящият кмет на района Румен Русев е изшиткал заместничката й Биляна Петрова, която заедно с нея е обвинена за получаване на 70 хил. евро рушвет от строителен предприемач. Арията на Иванчева й донесе глоба от 200 лева, така че луксозната козметика засега се отлага.       Же сюи Пенка! Графикът ми за интервюта с европейски медии е свободен. Да им приседне дано на душманите, ако решат да ме превърнат в суджук. Солено ще им излезе мезето. Ще им тежа на съвестта цял живот. Му-у!     Пенка да си в днешно време. Гледат те с обожание, радват ти се, кланят ти се доземи. Пишат ти стихове, правят ти подписки. Превръщат те зорлем в свещено животно. Ти си Хатор - богиня на любовта и хранителка на фараоните в минали векове. И най-популярната Пенка - мис Европа в кравешкия мир днес. Някакви хора се превъзнасят и пишат оди в твоя прослава. Ти си тяхната протестна муза. Бунтарка. Боркиня за свобода. Когато в крайна сметка ти теглят ножа, защото такава е процедурата, има си правила, цяла Европа ще рони сълзи. Ще скърби лицемерно.     Толкова зор за една крава. Все едно надениците, дето ги нагъват европейците, се отглеждат в градината. Поникват от семенце, поливат ги с вода. Пък ако Пенка беше сглупила да намине у Сръбско по време на Рощилиадата, щеше да получи комплекс за малоценност от всичките „пенчовци“, дето ги въртят на шиш на бавен огън. За тез животинки обаче Европата не скърби. Както и за всички техни събратя и посестрими по месарските щандове.     Пенка е европейски казус. Еманация на онзи свободолюбив дух, който не признава границите. Рискува живота си, за да премине оттатък Стената. А когато реши да се завърне в родния край, я посрещат като предател, на нож. Тя вече не е една от стадото. Който се цепи от колектива, колективът му го нацепва колективно. Та и в случая така. Сега седи в изолатора и размишлява над злощастната си участ. А прехвалени европейски медии правят карта на нейното бягство и във въпросната карта, турят Македония у България. Така де. За тях сме едно цяло – държава в държавата. И Пенка е символът на тази държава.     Ако съм на Пенка, щях да се възползвам от славата и да се пиша от малцинствата. Някой (хелзинкски) комитет тутакси щеше да ме прегърне и обгърне с грижи. Щеше да се пъне да ме защитава, да реже вестникарски изрезки, да търси за какво да се хване. Досега да са съчинили гневно писмо с обвинения, че в публикациите се подчертава кравешката ми принадлежност. Това, разбира се, няма отношение към деянието. Да те наричат крава е обида. Правилното е да ме пишат домашно чифтокопитно животно. Без да се посочва половата ми принадлежност, защото и това е препъни-камък. Може да съм говедо джендър. Длъжни са да ме питат, а не – крава, та крава. Освен това, по презумпция, някой трябва да е нарушил правата ми при задържането. Всички са виновни до доказване на противното. Моите защитници ще се погрижат за комфорта ми в арестантското кюше на обора. Защото са готини. И защото лапат кинти за това.     Ако бях Пенка, вече да съм се регистрирала в социалните мрежи, за да се тагвам всеки път, когато забележа някой от двата хаштага - #savepenka (спасете Пенка) и #prayforpenka (молете се за Пенка). Молете се за мен! Иначе ще дойда в сънищата ви и ще ви разваля еврорахатлъка.      ", "date": "2018.06.08", "title": "Седмичен мониtоринг  (4 – 8 юни)"}
{"url": "https://www.monitor.bg:443/bg/a/view/fandykova-i-patriarh-neofit-obsydiha-izgrajdane-na-uchilishta-102031", "text": "Кметът на София Йорданка Фандъкова и Негово Светейшество Патриархът на Българската православна църква Неофит обсъдили възможността за изграждане на училища на църковни имоти, съобщиха от Столичната община. Фандъкова и игуменката на Драгалевския манастир сестра Серафима запознали днес патриарх Неофит с идеята за изграждане на училища на терени на манастира. Терените се намират в кварталите „Манастирски ливади-изток“, Кръстова вада“ и „Витоша ВЕЦ-Симеоново“ и са собственост на манастира. Като свободно избираем предмет в двете училища ще се изучава религия, уточняват от „Московска“ 33. От Патриаршията уверили Фандъкова, че въпросът ще бъде обсъден от Светия синод в най-скоро време.  ", "date": "2018.06.08", "title": "Фандъкова и патриарх Неофит обсъдиха изграждане на училища "}
{"url": "https://www.monitor.bg:443/bg/a/view/14-godishen-se-trjasna-s-kradena-kola-102030", "text": "Хлапак на 14 години отмъкна \"Опела\" на съсед и катастрофира с пълна  газ в паркирано камионче 500 метра след старта. Случката стана в петък по обяд в шуменското село Дибич, 14-годишният Васко се е разминал само с разкървавен нос. Пред \"Монитор\" непълнолетният каскадьор обясни, че това не е първата му катастрофа - първото ПТП направил, когато бил на 11 и пак с крадена кола. \"Работех в градината и по едно време чух зверски трясък откъм улицата. Излязох и видях колата на Йордан от съседната улица. Ама не караше той, а ей това момче.\" - разказа пред репортер на агенцията съседка от ул. \"Цар Борис I\" в Дибич. Момчето било Васко, селски беладжия, от когото цялото село било вдигнало ръце. \"Взех пенсията и отидохме с жената да напазаруваме. Прибрахме се и докато разтоварваме продуктите от колата, туй ме е издебнало, видяло е, че ключовете са на таблото и подкарало колата.\" - ядосваше се безпомощно стопанинът на \"Опела\" Данчо. Васко дал газ, успял да завие в първата пресечка надясно и дал още газ. Забил се с цялата предница на колата в задницата на паркирано камионче с бали слама. Сламата се разхвърчала, а Васко се отървал само с уплаха и леко кръвотечение от носа. Според събралите се съседи от улицата станала по-малката беля. По-лошо щяло да бъде, ако хлапакът не се бил блъснал в камиона - от другата страна тъкмо се задавала майка с бебе в количка и Васил щял да мине през нея. Малкият се опитал да избяга от местопроизшествието, но чичко от улицата му устроил граждански арест до идването на полицията. Бабата на детето се появила за малко край блъснатата кола, но като видяла, че на внучето му няма нищо, се прибрала вкъщи преди идването на катаджиите. От Васил и брат му било пропищяло цялото село, разказа кметът на Дибич Христо Йорданов. Преди време двамата се изходили в барбекюто в общоселския парк, изпотрошили и прозорците на училището. Самият Васко учи в Шумен, родителите му били по цял ден на работа и го наглеждала баба му. Много обичал автомобилите, но семейството му нямало кола. Да кара го бил научил \"един възрастен\", чичо Гошо, Гошо Атанасов, разказва за инструктора си Васко. Учил се да кормува \"Мерцедес\", оттам знаел кое е газ, съединител и спирачка и как се пали кола. ", "date": "2018.06.08", "title": "14-годишен се трясна с крадена кола"}
{"url": "https://www.monitor.bg:443/bg/a/view/al-pachino-pristana-na-tarantino-102039", "text": "Комбинацията Ал Пачино и Куентин Тарантино е истински експлозивна. А след като стана ясно, че звездата от „Кръстника“ ще се присъедини към филм на именития режисьор, в чийто актьорски състав влизат още Леонардо ди Каприо, Брад Пит и Марго Роби, лентата влиза в списъка на задължителните премиери. Филмът е \"Имало едно време в Холивуд\" (\"Once Upon a Time in Hollywood“) и за него се знае, че отново ще е с кървав сюжет. Той е базиран на истинска драма, разиграла се в края на 60-те години в Холивуд, в която е замесен серийният убиец Чарлз Менсън. Говори се, че Тарантино е написал спецална роля за Ал Пачино – холивудски агент, който представлява героя на Леонардо ди Каприо. Самият Ди Каприо ще влезе в ролята на бивша звезда от телевизионен уестърн на име Рик Далтън, който се надява да възстанови кариерата си, като се прехвърли в киното. Брад Пит ще бъде бивш негов дубльор. Премиерата на \"Имало едно време в Холивуд\" ще е на 9 август 2019 г., когато се навършват 50 години от убийството на Тейт от \"семейството\" на Чарлс Менсън.", "date": "2018.06.08", "title": "Ал Пачино пристана на Тарантино"}
{"url": "https://www.monitor.bg:443/bg/a/view/bitki-po-osta-sofija-plovdiv-belejat-starta-na-pyrva-liga-102035", "text": "Жребият за новия сезон в Първа лига противопостави още на старта софийските и пловдивските отбори. По програма първият кръг ще започне на 20 юли, петък, а един срещу друг ще се изправят „Ботев“ (Пловдив) и „Левски“ в Коматево, както и ЦСКА-София срещу „Локомотив“ (Пловдив) на стадион „Българска армия“. Шампионът „Лудогорец“ е домакин на „Етър“, а носителят на купата на България „Славия“ излиза срещу „Берое“ на „Васил Левски“. „Верея“ срещу „Септември“, „Витоша“ (Бистрица) срещу „Дунав“ и „Черно море“ - „Ботев“ (Враца), са останалите мачове от първия кръг. Дербито между ЦСКА-София и „Левски“ ще се състои в 10-ия кръг, а сблъсъкът между „Ботев“ и „Локомотив“ е в петия, като „канарчетата“ ще бъдат домакини. Двубоите на софийските грандове с шампиона „Лудогорец“ са съответно в 5-ия кръг, когато „червените“ гостуват в Разград и в 12-ия, когато „орлите“ приемат отбора от „Герана“. БФС потвърди, че форматът на шампионата остава непроменен, което означава, че съставът на Първа лига отново ще е от 14 отбора. Сезонът стартира официално на 20 юли, а последните мачове за календарната 2018 година ще се играят на 17 декември. Пролетният дял се подновява на 9 февруари с четвъртфиналите за купата на България. Плейофите след редовния сезон стартират на 29 март и свършват на 30 май, а баражите между отборите от Първа лига и Втора лига ще завършат на 2 юни. Финалът за купата на България пък ще се играе на стадион „Васил Левски“ на 15 май. На пресконференцията преди жребия БФС представи и топките, с които ще се играят мачовете през новия сезон в първите три дивизии на футболната ни пирамида. Отборите от Втора лига ще играят с топка на „Найк“ от модела, който беше използван в испанската Примера дивисион през завършилия наскоро сезон 2017/18, а официалната топка на Трета лига е производство на „Joma“ - испанската фирма, която доставя екипировката на националните ни отбори по футбол.", "date": "2018.06.08", "title": "Битки по оста София-Пловдив бележат старта на Първа лига"}
{"url": "https://www.monitor.bg:443/bg/a/view/izvestnijat-gotvach-antyni-burdejn-se-e-samoubil-102037", "text": "Известният американски кулинар и водещ на телевизионно предаване Антъни Бурдейн е сложил край на живота си на 61-годишна възраст, съобщават световните информационни агенции, позовавайки се на Си Ен Ен. Бурдейн се е намирал в Страсбург, Франция, за снимките на епизод от телевизионната си поредица \"Parts Unknown\", излъчвана от Си Ен Ен. Кулинарят се е обесил в хотелската си стая. \"С огромна тъга потвърждаваме смъртта на нашия приятел и колега Антъни Бурдейн. Любовта му към големи приключения, нови приятели, отбрана храна и напитки и забележителни истории за света го правеха уникален разказвач. Талантът му никога не спираше да ни изненадва. Антъни ще ни липсва много. В мислите и молитвите си сме с дъщеря му и със семейството му в това изключително трудно време\", се посочва в изявлението, направено от Си Ен Ен. Пътят на Антъни Бурдейн към славата започва през 1999 г., когато сп. \"Ню Йоркър\" публикува статията му \"Не яжте, преди да прочетете това\", която той доразвива в книгата \"Поверително от кухнята\", издадена през 2000 г. Впоследствие Бурдейн започва да се изявява като водещ на телевизионни програми, първоначално по \"Фууд нетуърк\" и \"Травъл ченъл\", преди през 2013 г. да се присъедини към Си Ен Ен. Новината за самоубийството на Антъни Бурдейн идва броени дни след като известната дизайнерка Кейт Спейд сложи край на живота си. 55-годишната Спейд, която години наред се е борила с депресия, беше намерена мъртва в апартамента си в Ню Йорк на 5 юни.  Според доклад на американските Центрове за контрол и превенция на заболяванията, разпространен ден преди Антъни Бурдейн да сложи край на живота си, самоубийствата в САЩ в периода между 1999 и 2016 г. са се увеличили с 30 процента. Само през 2016 г. 45 000 души са отнели живота си.", "date": "2018.06.08", "title": "Известният готвач Антъни Бурдейн се е самоубил"}
{"url": "https://www.monitor.bg:443/bg/a/view/kejt-yptyn-e-naj-seksapilnata-jena-v-sveta-102015", "text": "Изкусителният модел Кейт Ъптън безапелационно застана на първото място е ежегодната престижна класация за най-сексапилна жена в света на списание „Максим“. Отличието е \"малка награда\" за всички усилия, които 25-годишната красавица прави, за да изглежда и да се чувства добре, каза тя пред списанието. Фотосесията ѝ за класацията е направена в Израел. Оказва се, че отдавна Кейт мечтае за това пътуване, за да види „всички тези исторически паметници“. Една от причините Кейт Ъптън да стане манекенка са били пътуванията, които предлага професията. Най-вероятно обаче тя не е знаела какви рискове крият тези пътешествия. Наскоро например, красавицата направи фотосесия в Аруба, където доста се поизплаши. За снимките трябвало да се качи на висока скала навътре в развълнуваното море, но голяма вълна я помела. За щастие се разминала само с уплаха. Дори и да си стои в Щатите се оказва, че не е безопасно за Ъптън, която се оплака от сексуален тормоз по време на работа с един от основателите на голяма модна марка.", "date": "2018.06.08", "title": "Кейт Ъптън е най-сексапилната жена в света"}
{"url": "https://www.monitor.bg:443/bg/a/view/ford-fiesta-sreshtu-fish-za-4-20-lv-vyv-varna-102016", "text": "Лекият автомобил \"Форд Фиеста\" от \"Втори ТОТО шанс\" за \"6 от 49\" е най-атрактивната печалба в тираж №45 на БСТ. Спечели го късметлия, заложил във Варна фиш с 4 комбинации за \"6 от 49\" и 1 за \"Тото Джокер\" за 4,20 лв.,  . При средна цена около 24 000 лв. за тази марка инвестицията му се изплаща към 5714 пъти. Още петима играчи спечелиха по 2000 лв. от \"Втори шанс\" за играта \"5/35\". В \"5 от 35\" в четвъртък паднаха 2 петици по 22 407,90 лева - по една в двете тегления, които донесоха най-големите парични печалби. Тази в първо беше улучена заедно с 10 четворки по 100,00 лв. и 10 тройки по 4,60, от което се събраха 23 452,90 лева. Той е играл със 7 числа пълно комбиниране (ПК) в 3 области за 16,80 лева. Другата петица е за четворен абонаментен фиш за 5 тиража за 14 лв. В \"6 от 49\" любител на залозите уцели накуп 3 петици по 1545,50 лв., 15 четворки по 55,50 и 10 тройки по 4,40, от което ще прибере 5513 лева. Той е избрал 8 числа ПК в 4 области за 112 лв. В джакпотите за утрешния тираж се събират около 8,24 млн. лева, като най-голям дял в тази цифра има този в \"6 от 49\", където сумата ще мине 4,4 млн. лева.      Числа - (6, 14, 20, 25, 40, 48); 6 - няма, 5 - 13 по 1545,50 лв., 4 - по 55,50 лв., 3 - по 4,40 лв.; ДЖАКПОТ: 4 323 418,76 лв.    Числа - (4, 14, 19, 21, 30, 33); 6 - няма, 5 - 5 по 2571,70 лв., 4 - по 33,80 лв., 3 - по 3,30 лв.; ДЖАКПОТ: 804 406,36 лв.    : I теглене - (6, 8, 16, 29, 30); 5 - 1 от 22 407,90 лв.; 4 - по 100,00 лв., 3 - по 4,60 лв.; II теглене - (7, 12, 22, 33, 34); 5 - 1 от 22 407,90 лв., 4 - по 114,70 лв., 3 - по 5,10 лв.   : Числа - (14, 17, 34, 36, 46); Зодия 9 - Стрелец; 5+1 - няма, 5 - няма, 4+1 - няма, 4 - 1 от 500,00 лв., 3+1 - 20 по 100,00 лв., 3 - 127 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв., ДЖАКПОТ: 3 000 000,00 лв.    Позиции - (1, 5, 6); Цифри – (2, 0, 6); 3 - 6 по 3194,50 лв., 2 - 977 по 19,60 лв.; ДЖАКПОТ: 0,00 лв.  Година 90, месец 01, дата 06, ден 4; I група - няма, II - 1 от 456,00 лв., III - 1 от 364,80 лв., IV - 1 от 228,00 лв., V - 3 по 76,00 лв., VI - 4 по 45,60 лв., VII - 17 по 13,40 лв., VIII - 27 по 6,80 лв., IX - по 6,70 лв., X - по 3,10 лв., XI - по 2,40 лв., XII - по 2,20 лв., XIII - по 2,20 лв., XIV - по 1,50 лв., XV - по 0,93 лв.; ДЖАКПОТ: 13 089,76 лв.", "date": "2018.06.08", "title": "\"Форд Фиеста\" срещу фиш за 4,20 лв. във Варна"}
{"url": "https://www.monitor.bg:443/bg/a/view/zadyrjaha-trima-za-vyoryjen-grabej-v-nova-zagora-102022", "text": "Трима криминално проявени и лежали по различно време в затвора мъже от Сливен , София и стралджанското село Зимница са задържани по обвинение за извършването на въоръжен грабеж. Трима криминално проявени и лежали по различно време в затвора мъже от Сливен , София и стралджанското село Зимница са задържани по обвинение за извършването на въоръжен грабеж. Сигналът за грабежа е от нощта на 1 декември м.г., когато на телефон 112 е позвънила 29-годишната Лора Маринова. С разтреперан глас младата жена съобщила, че в дома й на улица „Р. Славов“ в Нова загора са нахлули четирима маскирани и въоръжени, които преобърнали всичко в търсене на пари и злато. По думите на Лора нападателите завързали нея и родители на съпруга й Веселин и Райна Минчеви, след като преди това отправили недвусмислени заплахи да кажат къде са скрити ценностите. Жертвите прекарали часове наред завързани преди нападателите да напуснат къщата, отнасяйки със себе си мобилните им телефони. При огледа на местопроизшествието местните криминалисти открили косвени следи за извършителите, които обаче успели да се покрият. Едва на 5 юни в София е установен тарторът на бандата, 39-годишният Славейко Шишков, който е изтърпявал присъди за кражби и грабежи. Същият ден в Сливен е бил арестуван помагачът му , съденият многократно за палеж, изнудване и грабежи 41 – годишен местен  бандит Пейчо Кънчев, а няколко часа по-късно белезниците щракнали около китките на също лежалия зад решетките за грабежи 40-годишен жител на стралджанското село Зимница Петър Недялков. Продължава издирването на четвъртия участник в нападението от миналата година. С прокурорско разпореждане първоначално на тримата е била наложена временна мярка за неотклонение „задържане под стража за 72 часа“, която в петък с определение на сливенския окръжен съд е прераснала в постоянна .. В процес на установяване са мотивите за нападението над новозагорското семейство,една от версиите е , че бандитите са имали информация за изпратена наскоро по куриер голяма парична сума от сина, който работел в чужбина. Запознати припомнят, че Славейко Шишков успя през 2010 година да осъди България чрез Европейския съд за правата на човека, който му присъди 10 000 евро за претърпени неимуществени вреди заради побой, нанесен му от униформени служители на МВР .Инцидентът е станал край брега на язовир Искър на 8 август 1999 година. По –късно името се появява сред заподозрените за отвличането сина на футболния бос Венцислав Стефанов- Димитър през 2004 година.  ", "date": "2018.06.08", "title": "Задържаха трима за въоръжен грабеж в Нова Загора"}
{"url": "https://www.monitor.bg:443/bg/a/view/kiseloto-tlaska-kym-avanturi-102021", "text": "Киселата храна и напитки предразполагат към авантюри и рискове, а сладката - към предпазливост, съобщи сп. \"Ню сайънтист\". Учени от университета на Съсекс изследваха как петте основни вкуса се отразяват на склонността към рискове. Те работиха със 70 доброволци във Великобритания, като им дадоха да пият чиста вода, или вода с добавки, така че да е солена, сладка, кисела, горчива или с вкус умами. След това ги накараха да играят на видеоигра с парични награди. Доброволците, пили сладка вода или с вкус умами, играели по-консервативно. Най-рисково се държали пилите кисела напитка. Експериментът е повторен и със 71 участници във Виетнам, където вкусът умами е много популярен. Резултатите са същите, което предполага, че ефектът е универсален. Ръководителката на екипа Мариана Орбит каза, че няма обяснение за този ефект. Известно е обаче, че вкусовите усещания са свързани с когнитивни ефекти. Те не само ръководят избора на храна, но и предсказват черти на характера, влияят върху поведението, работната памет, дори склонността към алкохол. Резултатите от изследването могат да помогнат в лечението на психични заболявания. Възможно е например кисели дъвки да направят хората с тревожни разстройства по-смели.", "date": "2018.06.08", "title": "Киселото тласка към авантюри"}
{"url": "https://www.monitor.bg:443/bg/a/view/ot-mon-objaviha-rezultatite-ot-maturite-102018", "text": "ОТ МОН обявиха резултатите от държавните зрелостни изпити. Те трябваше да бъдат готови до 13 юни, но бяха качени по-рано. Всеки един зрелостник може да провери колко е изкарал с входящия си номер и кода за достъп. Следващата седмица МОН ще обяви анализа от проведените зрелостни изпити.", "date": "2018.06.08", "title": "От МОН обявиха резултатите от матурите"}
{"url": "https://www.monitor.bg:443/bg/a/view/bijach-na-akusherka-se-razmina-s-uslovna-prisyda-102024", "text": "С условна 6-месечна присъда се размина 28-годишен старозагорец, който на 12 юли м.г. нанесе побой над дежурна медицинска сестра от АК – клиниката при УМБАЛ „Проф. д-р Стоян Киркович“. С условна 6-месечна присъда се размина 28-годишен старозагорец, който на 12 юли м.г. нанесе побой над дежурна медицинска сестра от АК – клиниката при УМБАЛ „Проф. д-р Стоян Киркович“. Акушерката направила опит да възпре видимо агресивният Сашо Й., който настоявал на всяка цена да влезе в залата, където била настанена съпругата му и родилото се недоносено бебе. Пред погледите на петнадесетина свидетели младият мъж първо потрошил стъклото на входната врата, след което извил грубо лявата ръка на Мая Михова, при което потрошил една от костиците й. Агресивното поведение на мургавия татко продължило и при идването на униформените полицаи, които били повикани по телефона от старшата сестра на отделението по неонатология. Близо година е продължило досъдебното производство, в крайна сметка на 7 юни състав на старозагорския районен съд е одобрил споразумение между подсъдимия и наблюдаващия досъдебното производство  прокурор от районната прокуратура. Изпълнението на наложеното наказание е отложено за срок от 3 години, в рамките на следващите 7 месеца Сашо Й. ще трябва да се среща редовно с пробационен служител. Условната присъда магистратите обясняват с факта, че ръката на акушерката не била счупена, а само навехната, подсъдимият нямал криминални прояви и не бил съден.Агресивността си той обяснил с желанието непременно да види съпругата и бебето и дори не обърнал внимание на заповедта, забраняваща влизането в отделението.    ", "date": "2018.06.08", "title": "Бияч на акушерка се размина с условна присъда"}
{"url": "https://www.monitor.bg:443/bg/a/view/tajsyn-furi-sreshtu-albanec-po-max-sport-2-102020", "text": "Бившият световен шампион по бокс в тежка категория Тайсън Фюри ще направи своето дългоочаквано завръщане на ринга година и половина след като отне поясите на Владимир Кличко. Известният с прякора си Циганския крал боксьор имаше страхотни проблеми с наркотиците и наднорменото тегло през цялата 2017-а година, но сега изглежда във впечатляваща физическа форма. Дали Фюри е готов отново да атакува върха в тежката категория ще стане ясно в събота вечер, когато той излезе на ринга в Манчестър срещу албанеца Сефер Сефери. Балканецът е на 39 години и в кариерата си има само една загуба – от германеца Мануел Чар. Двубоят Фюри-Сефери, както и цялата боксова галавечер от Манчестър, можете да проследите на 9 юни пряко по MAX Sport 2 от 21.00 часа, както и като Pay-per-view на https://live.a1.bg. По традиция ранните часове на неделния ден по MAX Sport 2 са посветени на галавечерите от най-престижната ММА асоциация в света – UFC. Поредната от тях ще се проведе в Чикаго, Илинойс, и обещава на феновете страхотна доза екшън с цели две битки за шампионски титли. В основния двубой един срещу друг, за втори път в рамките на една година, ще се изправят носителят на пояса в средна категория Робърт Уитъкър срещу претендента Йоел Ромеро. Непосредствено преди тях на октагона, за временната титла в полутежка категория, Рафаел Дос Аньос ще се бие с Колби Ковингтън. Целият екшън от UFC 225 от Чикаго можете да проследите по MAX Sport 2 на 10 юни от 05.00 часа. Продължава и прякото (и безплатно на Facebook страницата на MAX Sport) на мачовете на волейболните ни национали в Япония. Сле победата с 3:0 над домакините, те играят в събота от 6.40 ч. сутринта с Италия и от 5.10 в неделя със световните шампиони от Полша.", "date": "2018.06.08", "title": "Тайсън Фюри срещу албанец по MAX Sport 2"}
{"url": "https://www.monitor.bg:443/bg/a/view/preslava-razpuska-na-morski-skali-102019", "text": "Бременната поп-фолк звезда Преслава се старае да почива активно и сега разпуска на морето. Тя се похвали в инстаграм с красиви снимки от пусти скали, на които са се излегнали с приятеля ѝ Павел. \"'Нарисувай си Рая и влез в него!'\", написа певицата към една от снимките в Инстаграм. Преслава разкри, че е бременна в края на март отново чрез кадър в социалната мрежа. Тя и Павел са заедно от година. Певицата прекрати своите участия, за да може да се отдаде изцяло на бременността си. Единствено отскача от време на време до съседна Сърбия, където се радва на голям интерес, особено след новината за дуета с местната звезда Кеба.", "date": "2018.06.08", "title": "Преслава разпуска на морски скали"}
{"url": "https://www.monitor.bg:443/bg/a/view/pametnik-na-jertvite-na-holokosta-otkriha-v-ruse-102004", "text": "Паметник на жертвите на Холокоста бе открит днес в Русе. Мемориалът, който се намира на площад „Д-р Мустаков“, е и знак на признателност към народа на България за спасяването на 48 хиляди български евреи от газовите камери. „Българското еврейство предава от поколение на поколение историята за своето спасение. Това, което преди 75 години се случи, не трябва да се повтаря никога. Идващите след нас трябва да знаят и да помнят“, каза заместник-председателят на организацията на „Шалом“ в Русе Стела Дионисиева. На откриването в небето над Русе бяха пуснати шест балона и шест бели гълъба в памет на шестте милиона евреи, убити от нацистите през Втората световна война. Идеята Русе да има такъв паметник е на местната организация на „Шалом“, а средствата са осигурени чрез дарения.", "date": "2018.06.08", "title": "Паметник на жертвите  на Холокоста откриха в Русе"}
{"url": "https://www.monitor.bg:443/bg/a/view/nad-15-deca-iskat-da-rabotjat-prez-ljatoto-v-kustendil-102007", "text": "Около 15 деца вече са подали заявления в Инспекцията по труда в Кюстендил за издаване на разрешително за работа през ваканционните месеци, обявиха от структурата в областния град. По техни думи броят на учениците, които искат да припечелят някой лев през лятото ще се увеличи драстично след края на учебната година. „Все още голяма част от децата са на училище. След 15 юни обаче очакваме бройката на подадените заявления да бъде много по-голяма“, уточниха още от Инспекцията по труда. От там посочват за пример, че през изминалата година около 40 деца са заявили желанието си за работа през летните месеци. И този път учениците посочват, че искат да припечелят някой лев като бармани и сервитьори. Не са малко и тези, които искат да заминат на работа по родното Черноморие. Десетки са вече обявените свободни позиции в Бюрата по труда в региона. „През миналата година работих на Приморско като барман. Имам уговорка с шефа и само чакам да завърша и отново отивам. Заплатата не е никак лоша. 700 лв. взимам чисто, с подсигурена храна и квартира. С бакшишите достигам до около 1000 лв. месечно“, обяснява 17-годишен ученик от Професионалната гимназия по туризъм в Кюстендил.  ", "date": "2018.06.08", "title": "Над 15 деца искат да работят през лятото в Кюстендил"}
{"url": "https://www.monitor.bg:443/bg/a/view/9-meseca-zatvor-za-ekshibicionist-102010", "text": "Девет лишаване от свобода ефективно, при това при строг режим на изтърпяване, ще излежи ексхибиционист. Присъдата е постановена след извънсъдебно споразумение. К. Г. се призна за виновен за това, че за времето от 26 януари до 23 февруари 2018 г. във Велико Търново в условията на продължавано престъпление и опасен рецидив извършил непристойни действия, грубо нарушаващи обществения ред и изразяващи явно неуважение към обществото, като деянието по своето съдържание се отличава с изключителен цинизъм и изключителна дързост. На 26 януари той мастурбирал на стълбището, в близост до заведение за бързо хранене „Макдоналдс”, а на 23 февруари показал половия си орган на малолетно момиче. След като бил задържан, хулиганът се разкаял и направил пълни самопризнания. Това е първата подобна ефективна присъда срещу ексхибиционист, издадена във Велико Търново през последните години.", "date": "2018.06.08", "title": "9 месеца затвор  за ексхибиционист"}
{"url": "https://www.monitor.bg:443/bg/a/view/zadyrjaha-dvama-holandci-za-kontrabanda-na-nad-16-tona-prekursori-102012", "text": "Двама поданици на Кралство Нидерландия са задържани за срок до 72 часа с постановление на Окръжната прокуратура във Варна. Те са привлечени като обвиняеми за контрабанда на три вида прекурсори, чието общо тегло е 16, 222 тона (престъпление по член 242, ал. 4, във връзка с ал. 1 и ал. 3 от НК), извършено като продължавано деяние. Престъплението е в особено големи размери и представлява особено тежък случай, съобщи окружният прокурор на Варна, Владимир Чавдаров. Той уточни, че това престъпление няма връзка с разкритото преди 10 дни на Пристанище Варна-Запад друго голямо количество прекурсори от 2,5 тона, декларирани като лимонена киселина. При новия случай в периода от 26 януари, 2017 г. до 16 март 2018 година,  чрез документи с невярно съдържание, двамата холандци внесли през границата на България на митнически пункт Варна-Запад без разрешението на митническите власти на три пъти прекурсори за производство на наркотици. Първото количество е 4,297 тона прекурсор PMK, втората пратка е 7,525 тона препрекурсор APAA. При третия случай на контрабанда през българската граница, количеството внесен прекурсор от вида APAAN е било 4,400 тона.  Контрабандата е извършена чрез предварителен сговор помежду им. Пратките са пристигали на Пристанище Варна-Запад с различни кораби, като са декларирани като разрешена стоката, която е била тапа, а зад нея са се намирали прекурсорите, пакетирани по същия начин. Холандците, които са организаторите на канала, са задържани след продължително наблюдение при пристигането им у нас на Летище София и веднага са ескортирани до Варна. По досъдебното производство за разкриване на контрабандата в особено големи размери под ръководството на Окръжната прокуратура във Варна е работено активно с агенти на ДАНС, служители на агенция „Митници“ и Дирекцията на Националната полиция. Решаващо за разкриване на извършителите и тяхната престъпната дейност е било участието на прокурори от Международния отдел на ВКП. Използвани са и СРС при контролираните от органите доставки. Случаят е регистриран като международен казус в EUROJUST –Хага. Предстои в събота по обед Окръжната прокуратура във Варна да внесе искане във Варненския окръжен съд за вземане на постоянни мерки за неотклонение „задържане под стража“ за двамата чужди граждани, каза още прок. Чавдаров.", "date": "2018.06.08", "title": "Задържаха двама холандци за контрабанда на над 16 тона прекурсори "}
{"url": "https://www.monitor.bg:443/bg/a/view/sun-care-perfection-na-refan-za-dylgotraen-ten-bez-slynchevi-izgarjanija-102009", "text": "Новата линия от слънцезащитни продукти SUN CARE PERFECTION на REFAN съдържа специално разработена формула с висока слънцезащита, която предпазва  от слънчеви изгаряния и увреждане на кожата, причинено от UV лъчите. Експертна широкоспектърна UV-филтърна  Tinosorb-система осигурява висока защита на всеки тип кожа срещу фотоувреждания и фотостареене. Иновативната технология предоставя ефикасна подкрепа срещу UV- лъчи и слънчеви реакции, както и повишена защита срещу свободни радикали. Серията за висока защита от слънцето SUN CARE PERFECTION  съдържа крем за лице и лосион за тяло със слънцезащитен фактор /SPF/ 30 UVA/UVB и с деликатен плодов аромат, както и  кремове и лосиони за тяло със SPF 50 UVA/UVB  в две разновидности - с плодов аромат и аромат на роза. Кремовете за лице са разработени с високомолекулна хиалуронова киселина, която хидратира повърхността на кожата и предотвратява загубата на вода. Адекватното водно съдържание е от съществено значение за правилното функциониране на всички структури в кожата и подобрява нейния релеф и гладкост. Кремовете за лице са с комфортна копринена текстура без лепнене и без мазен филм.   Лосионите за тяло са обогатени с натурален токоферол /витамин Е/, който ефективно защитава от свободните радикали. Тяхната  елегантна текстура създава  копринено усещане, без омазняване и  бели следи. Продуктите за лице и тяло от слънцезащитната линия SUN CARE PERFECTION на REFAN правят кожата мека и овлажнена. Осигуряват надеждна фото защита за добиване на равномерен и дълготраен  тен без слънчеви изгаряния и позволяват да се радвате на слънцето през цялата година.  ", "date": "2018.06.08", "title": "SUN CARE PERFECTION на REFAN – за дълготраен тен без слънчеви изгаряния"}
{"url": "https://www.monitor.bg:443/bg/a/view/ministerstvoto-ocenjava-horata-s-uvrejdanija-spored-lichnite-potrebnosti-102014", "text": "Хората с увреждания ще бъдат оценявани с нов тип социална оценка, която ще е съобразена с индивидуалните им потребности. Това е единият от механизмите за подобряване закона за хората с увреждания, който разработва социалното министерство. Бисер Петков уточни, че по този начин се цели не само изготвянето на по-адекватна преценка, но и възможност за предоставяне на подходяща подкрепа, която да му осигури възможност да води независим живот в общността. Той допълни, че целта е по-ефикасното насочване на бюджетните разходи към хората. Очакванията са да се решат ежедневно срещаните затруднения в жизнената и архитектурната среда. В закона се предвижда още нов подход при определяне на необходимия размер на финансова подкрепа към лицата с увреждания - т. нар. лична помощ. „Съществен елемент от цялостната политика за подкрепа на децата и пълнолетните лица с увреждания и техните семейства е осигуряването на достъпни, качествени и устойчиви социални услуги“ , подчерта министърът. Той уточни, че реализирането на тези мерките е обезпечено със средства от държавния бюджет, както и с финансовата подкрепа на европейските структурни и инвестиционни фондове. Всъщност през тази седмица омбудмсманът Мая Манолова оповести пред медиите свое предложение за Закон за личната помощ, според който децата с увреждания ще имат право на поне два асистента, като всеки индивидуално ще може да прецени какво да бъде полаганото времетраене на грижата. Тя и родителите на деца с увреждания обаче искат той да бъде отделен от този, който изготвя ресорното министерство. Както вече „Монитор“ съобщи в понеделник Манолова организира работна група, на която да се обсъди проектозаконът й. На нея, освен родителите са поканени и социалният министър Бисер Петков и експерти от ведомството му.", "date": "2018.06.08", "title": "Оценяват хората с увреждания според личните потребности "}
{"url": "https://www.monitor.bg:443/bg/a/view/djuliana-gani-vyrti-domashni-torti-v-chereshkata-102005", "text": "Мис Силикон Джулиана Гани ще опита да докаже, че пищните форми не пречат в кухнята, като се развихри в новите епизоди на готварското риалити „Черешката на тортата“ по Нова телевизия. Тя ще посрещне гостите си – Ева Найденова от „Тоника“ и рапърите Бобо, Лейди Би и Искрата със салата с лек екзотичен привкус, плодови сандвичи по италианска рецепта и две основни ястия. А за десерт ще се захване с трудната задача да приготви домашна торта с маскарпоне. Емблемата на „Тоника“ - Ева е готова да докаже, че е перфекционист не само на сцена но и в домакинската работа. Въпреки че целият ѝ живот е бил ужасно динамичен явно е намирала време да се осъвършенства в готвенето, защото е решила да задоволи всеки каприз на небцето на гостите си с богато меню. Плата от плодове и сирена, свежа салата със семена, ордьоври по норвежка рецепта, основно ястие и пресен чийзкейк ще оставят участниците без дъх. Рапърът с гвинейски корени Борислав Димитров – Бобо ще попее и поготви като също ще заложи на самата с изкусителен дресинг, селекция от сирена и плодове за придружаващото питие, а основното му ястие ще е с гарнитура от кореноплодни. Сладкият финал на менюто е шоколадов мус с карамелизирали лешници. За своята вечер R&B изпълнителката Лейди Б съчетава традиционно меню с нетрадиционни презентации. Салата ще е с риба тон, към нея ще се присъединят „таралежи“ със скариди и кюфтенца, а основното ще е с пиле. Точка на звездната ѝ вечер ще сложи пухкав десерт със специален аранжимент . Кулинарните си заложби ще разкрие и изпълнителят Искрен Тончев – Искрата. Младият талант демонстрира ще усет към дравословните рецепти. Четиристепенното му меню включва 3-етажна салата, хумус, швейцарско основно ястие и ефирен сладко-кисел десерт. Кой от всички ще спечели одобрението на шеф Манчев, и дали всичко ще мине само с вкусно похапване, ще стане ясно в края на идната седмица.", "date": "2018.06.08", "title": "Джулиана Гани върти домашни торти в „Черешката“"}
{"url": "https://www.monitor.bg:443/bg/a/view/djordj-kluni-s-priznanie-za-cjalosten-prinos-102011", "text": "Холивудският чаровник Джордж Клуни получи наградата за цялостен принос на Американския филмов институт на специална церемония в \"Долби тиътър\". Въпреки че не е на възраст, в която е дошъл реда да взима подобни отличия, това не е първото за актьора. През 2015 г. Асоциацията на чуждестранните журналисти в Холивуд му присъди награда си \"Сесил Б. де Мил\". Когато през октомври миналата година беше обявен изборът му за почетната награда, председателят на съвета, който я присъжда, Хауърд Стрингър го нарече \"съвременна екранна легенда, творец, който комбинира блясъка на отминало време с яростна страст за въздействие на изкуството извън екрана\". 57-годишният Клуни, пристигна на награждаването с ослепителната си съпруга Амал, с която изглеждаха по-влюбени от всякога. И най-вероятно искрата наистина гори по-силно, защото до преди дни двамата си бяха взели почивка, бяха оставили децата на гледачка и предприеха романтично пътуване из Сардиния. Те обиколиха красивата италианска местност с мотопед и видимо се радваха един на друг, а щастието им веднага беше запечатано от папараци. Призът за цялостен принос на Американския филмов институт беше връчен на звездата от бащата му Ник Клуни. А залата беше препълнена с негови колеги Кейт Бланшет, Дженифър Анистън, Ана Кендрик, Дон Чийдъл, Кортни Кокс, Бил Мъри, Ранди Гербер и Синди Крофорд. В специална реч дори бившият президент на САЩ Барак Обама поздрави Клуни. Актьорът е двукратен носител на наградата \"Оскар\" - като поддържащ актьор за участието си в \"Сириана\" и като продуцент - за най-добър филм за \"Арго\".", "date": "2018.06.08", "title": "Джордж Клуни с признание за цялостен принос"}
{"url": "https://www.monitor.bg:443/bg/a/view/razkriha-vila-na-brakonieri-na-rechni-raci-kraj-jazovir-batak-102013", "text": "Малка вила край язовир“ Батак“, в която бракониери държали множество забранени уреди за улов на раци и на риба, е била разкрита от инспектори от Изпълнителната агенция по рибарство и аквакултури. Държавните контролни органи се натъкнали в постройката на  8 мрежи в 4-ри чувала с обща дължина около 1000 м, 27 бр. винтери, 5 големи чувала за съхранение на раци и множество въжета и тапи за мрежи. Вилата била наета от бракониери от ловешкия край, които били дошли в района на Родопите край язовир“ Батак“, за да ловят незаконно риба и раци. При съвместната акция на Районното управление на МВР в Пещера и Полицейския участък в Батак тримата бракониери били спрени за проверка, докато пътуват с автомобил „Субару“ – комби с ловешка регистрация, пълен до горе с чували с кошове и раци и гумена лодка.  Открити са 8 коша, дълги по над 8 метра единия, с уловени в тях 122 кг езерни раци – около 2010 броя. Раците са освободени и върнати обратно в язовира, а кошовете и лодката с гребла са иззети с констативен протокол. Установени са и 2 кг уловена риба от вида костур, общо 7 бр., която също е върната обратно във водата. Следенето на нелегалните рибари започнало на 6 юни, по време на нощна проверка в местността „Студенец” на яз. „Батак”, където инспектори от ИАРА – Пазарджик, са забелязали три лица, извършващи незаконен улов на раци с гумена лодка и кошове. Инспекторите на ИАРА – Пазарджик, са съставили общо 15 акта за нарушения на Закона за рибарство и аквакултури. Служителите на ИАРА - Пазарджик изказват благодарност на служителите на МВР за оказаната помощ и пълно съдействие при залавянето и задържането на лицата. Въпросните нарушители са залавяни многократно и от други инспектори на ИАРА.  ", "date": "2018.06.08", "title": "Разкриха вила на бракониери на речни раци край язовир“ Батак“"}
{"url": "https://www.monitor.bg:443/bg/a/view/kmet-se-potroshi-sled-padane-ot-5-m-udaril-go-tok-101987", "text": "С тежки счупвания на бедрото, ръката и ямката на тазобедрената става бил приет в Клиниката по ортопедия в УМБАЛ „Св. Георги” в Пловдив кметът на кърджалийското село Мургово Сейхан Назиф. Преди няколко дни той се качил на стълба, за да смени крушките в уличните лампи и да е светло вечерно време на хората от селото. В този момент обаче го ударил ток, кметът политнал от стълбата и паднал от 5 метра височина. Преди години хора с толкова тежка тазобедрена фрактура не е можело да бъдат оперирани и е трябвало да лежат с месеци наред напълно неподвижни. В ден днешен пациентите вече не се подлагат на подобни мъчения. Началникът на Клиниката по ортопедия и травматология в университетската болница проф. д-р Владимир Ставрев е оперирал кмета Назиф, който се възстановява изключително добре и до ден – два ще може да сяда в болничното легло. Такива счупвания могат да бъдат оперирани само от хирурзи със сертификат за опериране на ставната ямка на таза – ацетабулум. В Клиниката, наред с проф. Ставрев, подобни сертификати имат още д-р Станислав Карамитев и д-р Алберт Чифлигаров. „И друг път съм подменял лампите на уличното осветление, защото фирмата не си върши добре работата. Исках на хората да им е светло, за да ходят вечер до джамията, тъй като в момента са пости преди големия ни празник Рамазан Байрям”, каза кметът. Той благодари на проф. Ставрев за положените усилия и се зарече повече да не проявява инициативи да сменя сам лампите. Според проф. Ставрев пациентът се възстановява добре, като до ден започва раздвижване. Щом пациентът се стабилизира напълно, ще може и да ходи, обясни началникът на Клиниката. Втората операция е на пациент от Пазарджик, който е паднал от 4-метрова височина на череша. Имало няколко дървета, но човекът решил да избере високото, тъй като там имало по-едри череши. „Какво ме накара да се кача, не знам. Докато съм жив, череши не искам да видя”, си призна чистосърдечно пациентът.  ", "date": "2018.06.08", "title": "Кмет се потроши след падане от 5 м, ударил го ток"}
{"url": "https://www.monitor.bg:443/bg/a/view/sin-butna-vyzrastnija-si-bashta-po-stylbite-toj-se-udari-i-pochina-102000", "text": "Възрастен мъж от Пазарджик почина нелепо, след като синът му го бутнал по стълбите, човекът паднал, ударил се на цимента и издъхнал. Семейната свада се разиграла в жилищна кооперация на ул.“Пловдивска“, където двамата се скарали. 46-годишният Н.М. обитавал жилище в сградата, където бащата М.М., на 71 години дошъл, за да говори с наследника си. Двамата-баща и син били в недобри отношения и почти не поддържали контакт помежду си. В четвъртък привечер обаче възрастният човек решил да направи крачка към сдобряване на отношенията и тръгнал към апартамента на сина си. Той позвънил на входната врата и Н.М. излязъл. Двамата разменили остри реплики и в пристъп на гняв синът блъснал баща си и той паднал по стълбите до приземния етаж. В резултат на удара при падането М. М. е починал. Веднага на мястото е повикан екип от Центъра за спешна медицинска помощ в града, но лекарите само констатирали смъртта на възрастния мъж, паднал на междустълбищната площадка и веднага позвънили в местното Районно управление на МВР, откъдето пристигнали дежурни служители и разследващ полицай.  Тялото на нелепо починалия 71-годишен М.М. било откарано за аутопсия в отделение по съдебна медицина в МБАЛ - Пазарджик. Н.М. е задържан за срок от 24 часа в ареста на РУ - Пазарджик. За случая е уведомена прокуратурата в областния град, води се дознание.", "date": "2018.06.08", "title": "Син бутна възрастния си баща по стълбите, той се удари и почина"}
{"url": "https://www.monitor.bg:443/bg/a/view/bsp-pak-skochi-na-novakov-zaradi-paketa-makron-102001", "text": "БСП в лицето на евродепутатът Петър Курумбашев за пореден път разкритикува своя колега от ГЕРБ Андрей Новаков заради пакета „Макрон” и превозвачите. \"Сега виждаме един разгромен Макрон, който лежи и пъшка, а около него една 60-годишна самодива го целува. ….Генерал Новаков, нанесъл съкрушителен удар на френския президент Еманюел Макрон. Както Криско казва: \"Шапка ти свалям\", заяви Курумбашев в парламента. Курумбашев обясни, че приетото решението на комисията по транспорт в ЕП всъщност не е победа, защото още повече ще затрудни българските шофьори.  Той обясни, че водачите няма да могат да ползват нито седмичната, нито намалената седмична почивка в кабината – освен ако не са паркирани на паркинги, каквито изобщо не съществуват в Европа. Изредени са около десет изисквания от типа на това да има кухня, маси за пикник, навеси за слънце, определен брой душове и пейки за пикник. Шофьорите вече не са задължение да се прибират в България на всеки три седмици, но това не важи за самия камион, който трябва да бъде закарано в страна, в която е регистрирано. „Очевидно камионите са носталгични към своите семейства, не само шофьорите”, пошегува се той и обясни, че това е една протекционистка мярка. Каботажът пък може да се извършва само в рамките на седем дни, но те могат да се вземат наведнъж, а могат да се вземат на няколко пъти, но не повече от период от 48 часа. \"Не може един български камион да отиде и да разтовари в Германия и след това да направи каботаж в Холандия, защото Холандия не е по пътя от Германия към България\", поясни  Курумбашев. Той обясни, че има шанс решението на комисията по транспорт да бъде отменено в ЕП „Чух, че е използвал обидни думи по мой адрес,аз не смятам да падам на това ниво, посочи пред медиите в НС Андрей Новаков. Успехите са успехи, отчете той.  „Влизаме в процедура на преговори в момента, обясни и Емил Радев и добави – „Избегнахме най-опасното. Борбата е да няма крачка назад.”. Според него поне година ще тече процедурата и ще имаме време за защита на нашата позиция, според него.", "date": "2018.06.08", "title": "БСП пак скочи на Новаков заради пакета „Макрон”   "}
{"url": "https://www.monitor.bg:443/bg/a/view/evrodeputati-ot-gerb-v-bitka-sreshtu-dvojnija-standart-pri-gorivata-101986", "text": "Евродепутати от ГЕРБ влизат в битка и с двойния стандарт при горивата в целия ЕС. Емил Радев и Андрей Новаков имат намерение да стартират пилотна програма  на стойност 3 млн. евро. Тя ще предвижда  ежедневни проверки \"от танкера до колонката на бензиностанцията”,обясни Радев в парламента. Новаков обясни, че идеята е резултатите да се публикуват и всеки гражданин да може чрез телефона си да провери качеството на горивото в дадена бензиностанция  в Холандия и клонът и в България например. Двамата показаха два буркана с гориво - мътно, заредено в Самоков, и бистро от Гърция.  По думите на Радев те получават стотици сигнали, в това число и от чужденци, заредили у нас. „Така когато има ежедневни проверки, когато се качват резултатите в една платформа и всеки потребител да може да види какво е качеството на горивото в Германия и какво е качеството на същата верига бензиностанции в България, Румъния, Гърция, ще може да правим сравнение и ще може да искаме да се направят нужните законодателни мерки в ЕС”, обясни Радев. „Борбата с контрабандата е тежка. Ние трябва да се справим и трябва да знаем кои бензиностанции продават некачествено гориво, защото това удря по всички потребители”, добави той. „Оказа се, че двойният стандарт не е само при храните. Инициативата ни има за цел и да запълни дупките в законодателството на ЕС“, изтъкна на свой ред Новаков. ", "date": "2018.06.08", "title": "Евродепутати от ГЕРБ в битка срещу двойния стандарт при горивата"}
{"url": "https://www.monitor.bg:443/bg/a/view/mon-proverjava-signal-za-uchilishten-avtobus-101985", "text": "Потребители на социалните мрежи изпратили сигнали до Министерството на образованието и науката за водач на училищен автобус, който преминава през железопътен прелез при наличие на светлинна сигнализация и спуснати бариери. Това съобщи пресцентърът на МОН. Оплакването е подадено на 7 юни. В момента се извършва проверка и вече са установени факти по случая. Предстои да се оповестят подробностите, информират от образователното министерство.", "date": "2018.06.08", "title": "МОН проверява сигнал за училищен автобус"}
{"url": "https://www.monitor.bg:443/bg/a/view/dylgijat-syn-podobrjava-seksa-102003", "text": "Хората, които спят повече нощем, имат повече оргазми, съобщи в. \"Дейли мейл\". По-продължителният сън нощем води до повишаване на сексуалното желание и подсилва хормоните, свързани със секса, като тестостерона, показаха проучвания на професора по психология в университета на Флорида д-р Лори Минц. Тя откри, че има пряка връзка между съня и секса. \"Пълноценният нощен сън може да увеличи интереса към секса, както и добрият секс може да доведе до по-добър сън\" - обясни д-р Минц. Изводите й се подкрепят и от изследване, проведено през 2015 от Мичиганския медицински университет, според което жените, които спят по-дълго през нощта, имат по-голямо сексуално желание на следващия ден. За всеки час сън желанието на жените да правят секс с партньора си нараства с 14%. Липсата на сън води до отсъствие на сексуално желание и при двата пола, защото нивата на кортизола - хормона на стреса, се повишават. Недоспиването оказва особено силно влияние върху мъжкото либидо и понижава нивата на тестостерон. Проучване, проведено от учени от Чикагския университет, показва, че мъжете, които спят 4 часа, имат значително по-ниски нива на тестостерон от онези, които спят по 8 часа. Причината е, че кортизолът унищожава тестостерона. Това от своя страна води до сексуални дисфункции и проблеми с ерекцията. Също както липсата на пълноценен сън се отразява върху половия живот, така и сексът влияе върху съня. Причината за това е биологична. След оргазъм тялото освобождава хормон, наречен окситоцин. Той предизвиква незабавна сънливост, защото неутрализира влиянието на кортизола. При жените пък добрият секс повишава нивата на хормона естроген. Високите му нива подобряват качеството на съня и улесняват заспиването.", "date": "2018.06.08", "title": "Дългият сън събужда секса"}
{"url": "https://www.monitor.bg:443/bg/a/view/pogrebano-jivo-bebe-ocelja-sedem-chasa-pod-zemjata-101989", "text": "Новородено от индианско племе в Бразилия оцеля, след като е било погребано живо от семейството му и останало 7 часа под земята, оповестиха местните власти, цитирани от АФП. Медсестра предупредила полицията, след като видяла, че бебе от женски пол било погребано малко след раждането му в обитавания от много туземци национален парк Шингу в щата Мато Гросо. Властите направиха публично достояние видео, на което се вижда, че полицаи копаят в пясъка нощем, за да открият новороденото, чиято пъпна връв все още била увита около тялото му. Прабабата на бебето, която е член на племето камаюра, бе задържана. \"Започнахме разследване, за да установим дали става дума за убийство на дете или въпросната жена е помислила, че детето е мъртвородено - заяви прокурорът Пауло Роберто ду Прадо. - Макар че е прекарало 7 часа под земята, детето се чувства добре.\" То било отведено в Куяба - административния център на Мато Гросо, за да бъде хоспитализирано в интензивно отделение за новородени. Следователи са ползвали услугите на антрополог и психолог, за да разпитат и други членове на семейството на новороденото. Семейството му уверило, че бебето паднало на главата си, след като майка му го родила в тоалетна, но полицията поставя под съмнение тази версия. \"Тъй като бащата отказва да признае, че детето е негово, а майката е само на 15 години, подозираме, че двамата са се опитали да убият новороденото\", поясниха от полицията.", "date": "2018.06.08", "title": "Погребано живо бебе оцеля седем часа под земята"}
{"url": "https://www.monitor.bg:443/bg/a/view/razgrabvat-i-dopylnitelnite-bileti-za-andre-rijo-101999", "text": "Организаторите на концерта на ненадминатия музикален феномен Андре Рийо днес пуснаха малко количество допълнителни билети за концертите на 16 и 17 юни в зала \"Арена Армеец\" София. Холандецът идва за първи път у нас заедно със своя 60-членен \"Йохан Щраус\" оркестър. В момента, неговото турне преминава през Австралия, но маестрото твърди, че мисли за първото си гостуване у нас и готви за българската публика специална изненада. Всяка година великолепните спектакли на най-известния в света цигулар и диригент привличат над 600 000 фенове. Той е в топ 10 на класацията на Bilboard за най-продаваните супер звезди заедно с Бруно Марс, AC/DC. Получил е над 500 платинени награди, три Брит награди \"Албум на годината\" и притежава любовта на милиони верни фенове по света. Неговият класически репертоар включва най-доброто от Йохан Щраус, Верди и Бизе, но също и известни песни от цял свят като \"Очи Чьорние\", \"Калинка\", \"Хава нагила\" и др. Концертите на Андре Рийо се истински празници на душата и ушите - заради брилянтните изпълнения на феноменалния цигулар и неговите музиканти, но и заради красотата и пищността на продукцията. За първи път българските зрители ще съпреживеят един истински концертен шедьовър на музиката и сценичното изкуство. Билетите се продават онлайн в www.eventim.bg, както и на касите на бензиностанции OMV, книжарници Офис1, магазини \"Ориндж\" и в Билетния център на НДК.", "date": "2018.06.08", "title": "Разграбват и допълнителните билети за Андре Рийо"}
{"url": "https://www.monitor.bg:443/bg/a/view/inteligentno-biju-predpazva-jenite-102006", "text": "Дискретно интелигентно бижу, което изпраща сигнал до близките и проследява местоположението на носещия го, когато се почувства в опасност, спечели $ 1 млн от XPrize съревнование за безопасност на жените, съобщиха от фондацията. Стартиралото през 2016 г., Anu & Naveen Jain Women's Safety XPrize глобално съревнование за създаването на устройство, което автоматично и дискретно задейства сигнал, когато жена смята, че е в опасност. Отборът от Индия, Leaf Wearables отговори на тези изисквания с малък чип наречен Safer Pro, който се свързва със смартфона на потребителя посредством Bluetooth. Leaf Wearables вгражда чипа в бижута, от които вече е продал десетки хиляди бройки в Индия и казва, че чипът може да бъде вграден във всякакъв вид устройства. Чипът, също така може да предостави навигация до най-близката болница и полицейско управление,  постоянно споделя местоположението на потребителя, в реално време докато се придвижа, като предпазна мярка. Устройството може да бъде напълно заредено чрез Micro USB за15 минути, като едно зареждане е достатъчно за едноседмична употреба. Safer Pro вече е достъпен на цена от $ 28.50 (1.899 рупи).", "date": "2018.06.08", "title": "Интелигентно бижу предпазва жените"}
{"url": "https://www.monitor.bg:443/bg/a/view/goran-bregovich-pristiga-s-15-muzikanti-102002", "text": "15 от най-добрите музиканти от „Оркестъра за сватби и погребения“ ще пристигнат с балканската звезда Горан Брегович за големия му концерт в Античния театър в Пловдив на 28 септември. Репертоарът на шоуто е посветен на най-доброто от творчеството на световноизвестния композитор, а на сцената до него отново неотлъчно ще са любимите му български народни певици сестрите Людмила и Даниела Радкови. Предвождани от неостаряващия гений на Балканите, облечен задължително в бялия си костюм, публиката в града под тепетата ще има възможност да се наслади на типичната музика, заимствана от фолклора. По време на шоуто си под тепетата Брегович обещава да изпълни най-големите си хитове от началото на кариерата си до днес като: „Аризонска мечта“, „Месечина“, „Калашников“, „Буба Мара“ и много други. Организаторите Moko Solution вече пуснаха билетите за концерта в продажба на цени от 40 до 60 лв.", "date": "2018.06.08", "title": "Горан Брегович пристига с 15 музиканти"}
{"url": "https://www.monitor.bg:443/bg/a/view/proektite-za-modernizacijata-na-armijata-minaha-prez-ns-101984", "text": "Два от проектите за модернизация на армията минаха през НС. Така парламентът реши да похарчим 3,3 млрд.лева за нови самолети и бойна техника. Проектите бяха подкрепени със 151 гласа \"за\", 7 \"против\" и 1 \"въздържал се\" след двудневни дебати по темата. Предвижда се да бъдат закупени общо 16 бойни самолети на два етапа, които да отговарят на изискванията на ЕС и НАТО. На първия етап ще бъдат закупени не по-малко от 8 и ще струват около 1,8 млрд. лева. Отделно от това ще се закупят не по-малко от 90 броя бойни бронирани машини за механизирано отделение и не по-малко от 60 броя специални обслужващи бронирани машини. Логистичната поддържка на бойната техника ще се извършва от български фирми. По време на дебатите ГЕРБ, ДПС, Обединени патриоти и БСП се обявиха в подкрепа на проектите, с изключение на „Вола” на Веселин Марешки. От партията на бизнесмена за пореден път обясниха, че това са необосновани харчове. Позицията на \"Воля\" провокира ГЕРБ и \"Обединени патриоти\" да отговорят с притчи и вицове. Патриотът Юлиан Ангелов от трибуната разказа виц от социалните мрежи, според който Веселин Марешки бил против закупуването на изтребители, защото не му разрешили да направи бензиностанция в Граф Игнатиево, за да зарежда самолетите.  На свой ред лидерът на БСП Корнелия Нинова пък обясни защо социалистите ще подкрепят проектите, въпреки че преди това са изказвали силни резерви към големите харчове за отбрана. По думите й те отговарят на условията, на които държи партията - да не се надхвърлят 2% разходи от БВП и поддръжката да се извършва от българската индустрия Емил Христов от ГЕРБ пък изтъкна, че оглавяваната от него временна комисия върнала проекта към нормалното русло и актуализацията му била полезна. Той обаче, за разлика от колегата си, нападна БСП, че когато е в опозиция, е против модернизацията на армията. Той призова офертите да не се класират на първо, второ и трето място, а само да се изтъкнат плюсовете и минусите им. От ДПС също застанаха зад проектите за превъоръжаването и очакват следващите стъпки - конкретните оферти от държавите за закупуване на бойната техника. Джейхан Ибрямов изтъкна и ролята на финансовия министър Владислав Горанов, който отпуснал вместо 1,5 млрд. за нови изтребители на първия етап, сумата от 1,8 млрд.", "date": "2018.06.08", "title": "Проектите за модернизацията на армията минаха през НС"}
{"url": "https://www.monitor.bg:443/bg/a/view/borisov-otidoh-v-rusija-da-vidja-kakvo-e-tresiral-radev-nishto-ne-beshe-tresirano-101973", "text": "Отидох в Русия да видя какво е трасирал президентът Румен Радев, не беше трасирано нищо. Това каза премиерът Бойко Борисов по време на парламентарния контрол по повод визитата му в Москва и срещата му с руския президент Владимир Путин. Борисов не бе идвал в НС близо година и се бе подготвил да отговаря на питането на социалиста Антон Кутев, последният обаче го атакува за спрените енергийни проекти, което ядоса премиера. \"Щеше ми се да започна с това, която каза и г-жа Нинова, как като държава може да постигнем по-добри резултати. Със сигурност можеше и повече. Затова преди време предложихме министърът по европейските въпроси, на Европредседателството да бъде от вашата партия. Вие казахте, че сме искали да ви купим. Сега вие ни предлагате същото – да работим заедно. Добре, приемаме го. Но с този акцент и този тон на въпроса”, заяви Борисов и допълни – „ Това, което трасира президента Радев, това постигнахме и ние. Аз отидох да проверя какво е тресирано, а то не беше тресирано нищо”. Борисов обясни, че винаги когато идва в НС, социалистите го чакат не за да „свършим работа”, а да изговорят всичко, което са си намислили..”Вместо да ме питате мен, питайте президента какво е трасирал на срещата си с Владимир Путин”, допълни още премиерът. отговори пък премиерът на нападките на Кутев, че държавният глава Румен Радев е одобряван повече от него. Премиерът обясни, че срещата му с Путин продължила над 3 часа. „Толкова да не съм разбрал и то със заклет преводач от руска страна”, заяви той по повод нападките на Кутев, че има проблем с превода и не се разбира с руснаците какво точно се е  договорило по време на срещата. Борисов припомни, че „Южен поток” е бил спрян заради корупционни практики. На срещата си с Путин пък говорили за допълнителни количества газ. Сега трябва да видим по 3-ят либерализационен стълб как този газ да го преведем през нашата мрежа и да стигне до Сърбия, Унгария, Гърция и Македония. Това е проблемът между ЕК и Русия – третия стълб”, обясни Борисов на депутатите. Премиерът увери, че на 13 юни има среща в Белград, където ще бъдат всички министри, както и представители на ЕК, за да се реши дали част или цялата газ ще може да се търгува на територията на България. а другата чрез директни договори за Сърбия и Унгария”, обясни Борисов. Едни пишат, че съм васал на Путин, вие – че не се разбирам с него. Вече не знам на кого да вярвам., пошегува се той и обеща на БСП, когато Путин дойде в България да им обясни на руски всичко. Малко по-късно в кулоарите на НС Борисов обясни единствено, че сме успели да договорим 8 % повече за кохезионна политика.", "date": "2018.06.08", "title": "Борисов: Отидох в Русия да видя какво е тресирал Радев – нищо не беше тресирано"}
{"url": "https://www.monitor.bg:443/bg/a/view/uchitel-dari-unikalna-sbirka-ot-botevija-pohod-101978", "text": "Заслужилият учител по география Георги Павлов дари на Държавния архив във Враца уникална сбирка от Ботевия поход. Тя съдържа стотици снимки и документи от най-голямото патриотично туристическо събитие в Европа. Георги Павлов е трупал архива като ръководител на туристическия клуб в езиковата гимназия във Враца в продължение на 35 години. Той за първи път тръгнал по стъпките на Батевата чета на 27 май 1973 година с 25 ученици. От тогава до 2008 година е извървял 4200 километра от Козлодуй до Околчица с 1700 деца. Заснел е незабравими мигове от похода и е описал най-интересните истории , които са се случвали на туристите по време на 120-километровия преход. По повод Международния ден на архивите, който се отбелязва на 9 юни, от сбирката на Георги Павлов е подредена изложба, съобщи експертът Весела Пелова, която я организира.", "date": "2018.06.08", "title": "Учител дари уникална сбирка от Ботевия поход"}
{"url": "https://www.monitor.bg:443/bg/a/view/bsp-i-gerb-v-spor-koj-zashtitava-nacionalnija-interes-101980", "text": "БСП и ГЕРБ влязоха в спор кой защитава националния интерес, особено по време на БГ председателството. Това стана с декларации от името на партиите, точно преди началото на парламентарния контрол и пред зоркия поглед на премиера Бойко Борисов. Така Нинова обвини правителството, че пази неутралитет по важни теми и не защитава цялостно родния интерес.  „Г-н Борисов, не сте идвали в парламента от 7 юли 2017 г. на парламентарен контрол. Смея да твърдя, че такова чудо няма - почти година премиерът не е стъпвал в парламента, за да отчете работата на правителството”, каза тя. Нинова очерта няколко теми, по които била страната ни не е реагирала правилно – бюджета на ЕС за следващата година, земеделието, мигрантите. „Имаме шанс дори и накрая на нашето председателство да коментираме грешките, които допусна правителството”, каза Нинова и даде пример как Италия ще получи 11 млрд. евро повече от бюджета на ЕС за догодина, Испания – 10 млрд. повече, а Гърция – 6 млрд. евро. „Защо това е така? Защото има държавници, които бранят интересите на народите си и знаят как се прави европейска политика със съмишленици. Можем ли ние да бъдем такива?”, попита Нинова и обясни, че у нас има политици с мандатно мислене. каза още Нинова. В заключение тя поиска кабинетът и премиерът Борисов да внесат в НС бюджета на ЕС, да се обсъдят точките, които засягат България, за да може властта по-пълноценно да защитава родната позиция пред Европа. В отговор шефът на ПГ на ГЕРБ Цветан Цветанов поздрави Борисов и правителството за усилията и успешното БГ председателство. По думите му дебатът за кохезионната политика никога не е отсъствал от срещите, които провеждал премиера. Именно благодарение на него в дневния ред влязла и темата за Западните Балкани. По думите му просперитета на България, региона , а и на ЕС минава през европерспективата на Западните Балкани и свързаността. \"Г-жо Нинова, водим политическия дебат не тук, а в Европа. Цветанов и добави – „ Това , че вие сте изолирани е друг въпрос”.  В тази връзка той припомни, че са имали съвместни инициативи с ПЕС и похвали лидерът им Сергей Станишев. „Правете това, което правят европейските социалисти. Няма друг политик или държавник като Бойко Борисов, който за такъв кратък период от време да е бил приет от всички европейски лидери и лидерите на Западните Балкани. Призовавам колегите от ляво да участват активно в дебата за новата финансова рамка, за кохезионната политика. Г-н премиер, от името на парламентарната група мога да кажа, че подкрепяме усилията ви\", каза още Цветанов.", "date": "2018.06.08", "title": "БСП и ГЕРБ в спор кой защитава националния интерес   "}
{"url": "https://www.monitor.bg:443/bg/a/view/mojat-a1-e-naj-svaljanoto-prilojenie-v-google-101974", "text": "Моят А1 е най-предпочитаното приложение на българите ползващи Android устройства и е второ по брой сваляния от Apple App Store в момента. „Работихме много по нашето приложение за самообслужване Моят А1 през последните месеци и бих казал, че сега то е едно от най-добрите и лесни за използване подобни приложения в телеком сектора в Европа,” заяви Симеон Донев, старши директор „Маркетинг”в А1. По случай своето ребрандиране А1 подарява на всички свои клиенти бонус от 10 000 MB мобилен интернет на максимална скорост, като за целта те трябва само да свалят или стартират приложението Моят А1. Приложението има много подобрения заради промяната на компанията, най-голямото от които е възможността всеки клиент на А1 да изпрати обратна връзка за състоянието на мрежата на телекома. Освен че взима под внимание всяко изпратено мнение, за да подобри услугите си, А1 подарява и още по 500 MB мобилен интернет на хората, които подадат сигнал. Моят А1 може да бъде използван от всички клиенти на абонаментните и предплатени планове на А1. Чрез него всеки от тях може бързо и лесно да се информира за текущото си потребление и сметка, за състоянието на своите пакети с минути, МВ мобилен интернет, SMS-и, пакети за роуминг и други. С Моят А1 клиентите могат и да платят своята сметка с няколко лесни клика, да управляват всички услуги от телекома и да заявят нови при нужда.", "date": "2018.06.08", "title": "Моят А1 е най-сваляното приложение от Google магазина"}
{"url": "https://www.monitor.bg:443/bg/a/view/dve-ministerstva-razmishljavat-vyrhu-11-varianta-na-bonus-malus-101977", "text": "Министерството на транспорта и Министерството на външните работи ще размишляват върху 11 варианта на системата бонус-малус по задължителната застраховка „Гражданска отговорност“, съобщиха от Комисията за финансов надзор (КФН). Системата бонус-малус означава, че сумата, която българските шофьори ще плащат всяка година няма да зависи само от застрахователите, а и от самите тях. Това, най-просто казано, означава финансов стимул за изрядните шофьори, като при липса на произшествия цената на полицата ще пада, и обратното - водачи, предизвикали катастрофи или с актове за нарушения, ще трябва да плащат повече. Или казано по друг начин, вече всеки освен кредитна история, която влияе на условията, които може да получи за заем от банка, ще има и аналогична шофьорска история. От КФН обясниха, че фирмата консултант по въвеждането на системата Ърнст енд Янг вече е представила окончателния си доклад с 11 възможни сценария за система бонус-малус в България, както и е предложил голям брой фактори, които да бъдат взети предвид при нейното изграждане. „Всички сценарии са изготвени въз основа на изчисления на данни за българския пазар и отразяват неговата специфика. Въпрос на преценка по целесъобразност е кой от предложените сценарии за система бонус-малус да бъде избран“, обясняват от комисията. Поради големия брой варианти обаче експертите смятат, че в момента не е възможно да се пристъпи към обществено обсъждане. Поради тази причина докладът е изпратен за мнение до Министерството на транспорта, информационните технологии и съобщенията и Министерството на вътрешните работи. Предварителните очаквания са, че на всяко от двете ведомства ще им бъде необходим поне един месец, за да проведат своите консултации и да посочат най-подходящия според тях вариант. След като двете министерства заедно с КФН изразят своите предпочитания, ще се пристъпи към разработване на проект на наредба и нейното обществено обсъждане. Наредбата, която ще въведе системата бонус-малус в България, ще бъде приета съвместно от КФН, министъра на транспорта и министъра на вътрешните работи, като общественото й обсъждане ще бъде инициирано през месец септември тази година.", "date": "2018.06.08", "title": "Избират между 11 варианта на бонус-малус"}
{"url": "https://www.monitor.bg:443/bg/a/view/hlapeta-potroshiha-selski-stadion-101982", "text": "Хлапета потрошиха стадиона в еленското село Майско, съобщават от Областната дирекция на полицията във Велико Търново. Момчетата на възраст 13 и 14 години са проникнали на територията на спортното съоръжение и са унищожили седалки и други части и елементи от стадиона. След като самоличността на вандалите и разкрита, те и родителите им са привикани да дават обяснения в районното управление. По случая е образувана преписка за налагане на възпитателни мерки на двамата хулигани.", "date": "2018.06.08", "title": "Хлапета потрошиха  селски стадион"}
{"url": "https://www.monitor.bg:443/bg/a/view/pipa-midyltyn-shte-stava-majka-101976", "text": "По-малката сестра на херцогинята на Кембридж Кейт Мидълтън - Пипа Мидълтън, обяви, че е бременна, предаде АП. Медиите спекулираха за това от известно време, но сега Пипа го призна пред изданието \"Уейтроуз\". Тя разказа, че е минала първите три месеца на бременността и сега адаптирала гимнастиката си за състоянието си. По думите на Пипа тя за щастие няма никакви пристъпи на сутрешно гадене, както това бе при сестра й Кейт, и бременността преминава без усложнения. Единственото, за което засега може да съжалява, е това, че не може да тича, защото в нейното състояние това не е препоръчително. „Спрях да тичам, защото ми харесва да дам на тялото си да почине от постоянните удари в тротоара. Харесва ми как се променя то“, казва тя. Пипа Мидълтън се омъжи за мениджъра на хедж фондове Джеймс Матюс през 2017 г. На сватбата присъстваха около 150 приятели и роднини, като сред тях бяха тенисистът Роджър Федерер със съпругата си, принцеса Беатрис и други. Съобщенията за бременността на Пипа циркулират от известно време в медиите. През април подобна новина например пусна в. \"Сън\". Месец по късно Пипа бе снимана по време на пътешествие до Париж. Тогава слуховете за нейната бременност започнаха да се потвърждават, защото ефектната й рокля на Ralph Lauren (с цена около 350 долара) достатъчно еднозначно подчертаваше закръгленото й коремче. Бебето на Мидълтън и на нейния съпруг - финансиста Матюс, се очаква през октомври. 34-годишната Пипа Мидълтън се сдоби със световна популярност, когато тя бе избрана за кума на венчавката на сестра си Катрин с принц Уилям през 2011 г. Кейт Мидълтън има три деца от брака си с принц Уилям. Кейт първа е научила за бременността на сестра си.", "date": "2018.06.08", "title": "Пипа Мидълтън ще става майка и това й харесва"}
{"url": "https://www.monitor.bg:443/bg/a/view/dvama-granichni-policai-sa-uvolneni-za-korupcija-101981", "text": "Двама служители на „Гранична полиция“ на пункта с Гърция Капитан Петко войвода са били уволнени за участие в корупционна схема, съобщиха източници на \"Монитор\". Наказанията на Тодор Сотиров и на Тодор Петров са за случай отпреди половин година. Тогава било образувано дисциплинарно производство по оплакване на граждани. Те внасяли бетонобъркачка от Гърция, а на пункта им поискали 50 евро рушвет. Първият потърпевш след избухването на скандала бил шефът на пункта Васил Игнатов. Той бил дисциплинарно уволнен с мотива, че прикрил действията на подчинените си. Сега обаче Игнатов води съдебно дело.", "date": "2018.06.08", "title": "Двама гранични полицаи са уволнени за корупция"}
{"url": "https://www.monitor.bg:443/bg/a/view/kazan-s-rakija-ubi-starec-101983", "text": "71-годишен мъж почина след като беше жестоко обгорен при пожар, причинен от пламнала ракия. Димитър А бил от Стара Загора, но имал вила в село Горановци. В началото на месец май той отишъл на село да вари ракия. Докато се суетял около казана, възрастният мъж се спънал и разлял един от вече пълите с прясна силна ракия съдове. Избухнал пожар, пламъците на които обхванали мъжа. Негов съсед се притекъл на помощ и изгасил дядото, а след това го откарал в болницата. Повече от месец лекарите напразно опитвали да върнат мъжа с 60% изгаряния към живота. Накрая обаче той починал.", "date": "2018.06.08", "title": "Казан с ракия  уби старец"}
{"url": "https://www.monitor.bg:443/bg/a/view/varna-posreshta-chudodejnata-ikona-na-sv-luka-simferopolski-101964", "text": "Иконата на Св. Лука Войно-Ясенецки, архиепископ Кримски и Симферополски, познат и като светецът-хирург, ще бъде пренесена от Украйна в катедралния храм „Свето Успение Богородично“ във Варна от Украйна и ще остане за поклонение в престолния град на нашата епархия, съобщиха от канцеларията на негово високопреосвещенство Варненският и Великопреславски митрополит Йоан. В иконата на Св. Лука Симферополски е вложена и частица от мощите на светеца. Носят я негово високопреосвещенство, Балтският и Ананиевски архиепископ Алексий, придружаван от украински духовници. С благословението на Негово блаженство, Киевския митрополит Онуфрий, иконата ще бъде дарена на варненския митрополитски-катедрален храм, където ще пребивава за поклонение. Духовната радост от посрещането на иконата на „Св. Лука Симферополски“ ще продължи и през следващите дни. На 9 юни 2018 г. (събота) ще бъде остслужена Архиерейска св. литургия в Катедралния храм във Варна. Св. Лука Войно-Ясенецки, Архиепископ Кримски и Симферополски е познат и като светецът - хирург. Той поставял болния на операционната маса, прочитал над него молитва, прекръствал себе си, както и останалите лекари и сестри, след което помазвал с йод кръстообразно мястото, където трябва да се направи разреза. Неговите операции винаги били сполучливи - слепите проглеждали, обречените се връщали към живот. Св. Лука Симферополски е автор и на десетки научни трудове по хирургия и анатомия, по които са се учили няколко поколения хирурзи. Той е произнасял проповеди и заедно с това е чел лекции, изнасял е доклади на научни конференции и конгреси. Познавали го добре, както ранените във военните болници, така и заточениците, изпратени в лагерите. Неизброими са чудесата, които са се случили, след молитва, отправена към Св. Лука Симферополски. Хиляди са получили изцеление и благодатната помощ.  ", "date": "2018.06.08", "title": "Варна посреща чудодейната икона на св. Лука Симферополски"}
{"url": "https://www.monitor.bg:443/bg/a/view/podrediha-cyrkovna-izlojba-v-djamija-101965", "text": "Изложба под наслов „Църквата в Самуилова България - корени и наследство”, подготвена от сътрудниците на Кирило-Методиевисткия научен  център към БАН отвори врати в някогашната старозагорска Ески джамия. Експозицията е посветена на 1000-годишнината от смъртта на цар Самуил , в нея са използвани документи от научния архив на академията , националния археологически музей и центъра на славяно-византийски проучвания „Проф. Иван Дуйчев“ при софийския университет „Свети Климент Охридски“. Върху 15 пана е представено богатството и спецификата на книжовните паметници, стенната живопис и архитектурата, характерни за Самуиловото царство, като на преден план е изведена историята на Българската православна църква. На откриването присъстваха протосингелът на старозагорската митрополия и игумен на Шипченския манастир архимандрит Богослов и старозагорският областен управител Гергана Димитрова.Сред първите посетители бяха тийнейджъри, възпитаници на няколко старозагорски училища, които споделиха че с интерес следят случилото се около честванията по повод  хилядолетието от създаването на Охридската архиепископия.", "date": "2018.06.08", "title": "Подредиха църковна изложба в джамия"}
{"url": "https://www.monitor.bg:443/bg/a/view/podsydim-za-ubijstvo-razkaza-vyv-video-kak-e-namushkal-godenicata-si-milena-101969", "text": "Подсъдимият за убийството на красавицата Милена Динова Илиян Рангелов разказа във видео как и защо е намушкал годеницата си на 28 декември 2016г. в пловдивското село Куртово Конаре. Записът, в който подсъдимият признава за зверството, бе прожектиран по време на поредното заседание в окръжния съд в Пловдив този петък. Пред съдебния състав обаче Рангелов се отрече от казаното във видеото, като заяви, че записът бил нагласен. „Записът е нагласен. Записът е монтиран и кадрите са подбирани избирателно”, се отрече той пред съдебния състав. По думите му преди експеримента полицаите са му казали да си признае, ако иска да види майка си. А Илиян много искал да види майка си и затова говорил това, което му били казали. След като видеозаписът приключил, му позволили да види майка си за две минути. Полицаите му казали: „Помогни на нас, за да помогнеш на себе си”, разказа още в съдебната зала подсъдимият. Той обвини майката на жертвата си Милена – Ангелина, за случилото се, но дума не продума да й поиска прошка за стореното зверство. По време на прожекцията Ангелина не издържа психически да слуша как е убита дъщеричката й и със сълзи на очи напусна съдебната зала. От прожектираните кадри на разпита на Илиян отпреди година и половина става ясно, че във фаталната вечер той бил на заведение и се прибрал към 22,30 часа. Милена лежала в спалнята и го попитала дали сега се прибира, след което се обърнала на другата страна. Илиян минал през банята, а когато се върнал, се опитал да я прегърне. Момичето обаче се дръпнало и след няколко минути, когато Илиян задрямал, му казало: „Боклук мръсен, прибра се и гледаш само да спищ. Курвар”, на което той я напсувал и я попитал какво е направил. В отговор Милена му заявила: „Ти ще видиш, един ден ще останеш сам”. Красавицата се облякла и излязла за работа, защото била нощна смяна. В това време Илиян отишъл до кухнята, извадил от канията един от ножовете, оставил канията му на плота. Тръгнал след Милена и на около 100 метра от дома им на улицата, я настигнал. Обърнал я, били лице в лице. Тя пак го попитала: „Какво искаш? Ще останеш сам!”, а в отговор на това Илиян вдигнал ножа и го забил в гърдите й. Милена се свлякла на земята, а според съдебните медици, които направили аутопсия на тялото й, ножът е пронизал сърцето и момичето е издъхнало на секундата. Илиян се изплашил, прибрал се, измил кръвта от ножа и легнал да спи. След минути го събудили колегите на Милена, с които тя трябвало да отиде на работа. Те му казали да побърза, защото Милена лежи обляна в кръв на улицата. Той отишъл при нея, вдигнал й главата, но тя клюмнала. „Тогава осъзнах какво съм направил”, казва във видеото подсъдимият. Той пак се прибрал у дома, взел всичките пари – 380 лева, защото мислел, че ще ходят в болницата. Тръгнал повторно по улицата към тялото и в този момент изпаднал в шок. „Мозъкът ми не искаше да приеме, че съм го направил”, признава Илиян Рангелов във видеото. След като бил арестуван, той прави и опит за самоубийство в следствения арест, но е намерен навреме и е спасен. Процесът бе отложен за 2 юли, когато ще бъдат разпитвани свидетели.", "date": "2018.06.08", "title": "Подсъдим за убийство разказа във видео как е намушкал годеницата си Милена"}
{"url": "https://www.monitor.bg:443/bg/a/view/10-km-e-opashkata-ot-leki-koli-avtobusi-i-kamioni-101971", "text": "10 км опашка от леки коли, автобуси и камиони се образува на ГКПП-Кулата на изхода към Гърция. От МВР предупреждават,  че преминаването през пункта  ще бъде затруднено около месец, поради ремонт откъм гръцка страна. Съвета към пътуващите е при възможност, да избират други гранични пунктове от и за Гърция. Леките автомобили и автобуси преминават на едно трасе, товарните - на второ, а третото не функционира, поради извършване на ремонтните  дейности на гръцка територия. От гръцка страна е затворено крайното дясно трасе на изход  към  България. Проверките на гранични екипи се извършват на 4 работни места, но поради изкопни работи в района на граничния мост движението е изключително затруднено. Пътуващите към беломорските курорти за почивните дни трябва да се въоръжат с търпение и вода в колите си.За временна организация са поставени пътни знаци и конуси. По данни на гръцката полиция, ремонтът ще продължи около един месец. Шофьори на камиони заплашиха, че ще блокират границата, ако не се вземат мерки за по-бързото обслужване. Дори през нощта се е стигнало до бой помежду им, повод за който е бил техен колега, който се опитал да изпревали километричната колона.    От пресцентъра на Агенция „Митници“ съобщиха, че на граничния пункт Кулата са изпратени допълнителни екипи, които се включиха в обработката на ТИР-овете. И трите кантара функционират безгрешно, един камион се обслужва за 6-8 минути, допълниха от пресцентъра на Агенция „Митници“.", "date": "2018.06.08", "title": "10 км опашка на Кулата заради ремонт (обновена)"}
{"url": "https://www.monitor.bg:443/bg/a/view/iranski-aviokompanii-iskat-chartyri-do-varna-101967", "text": "Две ирански авиокомпании са изразили желание да летят до нашата страна и по-конкретно до морската ни столица Варна. Това заявява транспортният министър Ивайло Московски в отговор на депутатско питане. От него също така става ясно, че към момента няма изразен интерес нито от български, нито от ирански въздушни превозвачи за извършване на директни въздушни превози по договорената въздушна линия София - Техеран - София (или Техеран - София – Техеран). Двете ирански компании, „Махан Ер“ и „Кешим Ер“, са заявили желание да превозват туристи за настоящия сезон Лято 2018 г. Министър Московски уточнява, че въздушния транспорт между двете страни се осъществява на базата на междуправителствена спогодба, подписана през 1994 и влязла в сила през 1997 г. „Тази спогодба е ограничителна по отношение на предоставяните търговски права и не отговаря на динамиката на развитието на гражданското въздухоплаване“, заявява транспортният министър и добавя, че действащият документ също така е в противоречие с авиационното право на ЕС, в частност, с основополагащи принципи, каквито са правото на установяване и свободната конкуренция. „Българският интерес е в посока на модернизиране на договорно правната база чрез сключване на ново споразумение, вместо чрез изменение на морално остарялата ограничителна спогодба от 1994 г.“, казва Московски. Предвид горното и в изпълнение на договореностите, постигнати на заседание на Смесения българо-ирански комитет по транспорт през юни 2015 г. българската страна е предоставила на иранската страна типов проект на спогодба за въздушен транспорт, одобрен с протоколно решение на МС от 2 април 2009 г. Следват няколко предложения за организиране на преговори през 2015 и 2016 г., но без успех, подчертава министърът. През февруари 2018 г. по време на проведената в София експертна среща за подготовка на 19- та сесия на Смесената българо-иранска междуправителствена комисия за икономическо и научно-техническо сътрудничество текстът на българското предложение отново е връчен на иранската страна. До момента не са получени иранските коментари и бележки по проекта на нова спогодба.", "date": "2018.06.08", "title": "Ирански авиокомпании искат чартъри до Варна "}
{"url": "https://www.monitor.bg:443/bg/a/view/velik-zanchev-edno-gishe-na-punktovete-s-turcija-shte-oblekchi-transporta-101968", "text": "За оптимизиране на транспортния процес и намаляване на загубите за бизнеса е необходимо въвеждане на общи служби за контрол на граничните пунктове България - Турция и Турция - Гърция, както и обща проверка на „едно гише“. Това заяви заместник-министърът на транспорта, информационните технологии и съобщенията Велик Занчев при откриването на 33-то заседание на Генералната асамблея на Съюза на асоциациите за международни автомобилни превози към Организацията за черноморско икономическо сътрудничество. Основна тема на днешното заседание е улесняването на процедурите за преминаване през граничните преходи между България и Турция. Занчев подчерта в своето изказване, че международният транспорт е изправен пред редица трудности, свързани с преминаване на гранично – пропускателните пунктове. „Всяко забавяне на границата е свързано с допълнителни разходи и загуба на време, което води до намаляване на ефективността на веригата за доставки“, допълни Занчев. „Като държава сме предприели редица стъпки за постигане на синхрон със съседните страни при осъществяване на граничния контрол и за улесняване на процедурите, чрез електронна комуникация, която да замени документите на хартиен носител“, коментира още зам.-транспортният министър. Той акцентира, че по време на Българското председателство България е положила значими усилия за премахване на различията в тълкуването на европейското законодателство, които водят до фрагментиране на пазара.", "date": "2018.06.08", "title": "Велик Занчев: „Едно гише“ на пунктовете с Турция ще облекчи транспорта "}
{"url": "https://www.monitor.bg:443/bg/a/view/defekt-vyv-fejsbuk-razkri-lichnite-syobshtenija-na-14-miliona-potrebiteli-101972", "text": "Социалната мрежа Фейсбук съобщи, че погрешка е направила обществено достояние личните съобщения на 14 милиона потребители в продължение на четири дни през май, предаде АФП. Случилото се дължи на компютърен дефект, който бил открит неотдавна и който превръщал автоматично в публични съобщенията на някои хора, разказа Ерин Игън, отговаряща за въпросите на неприкосновеността на личния живот към Фейсбук. Тази грешка става в момент, в който социалната мрежа работи по нов начин на споделяне на някои елементи от профила на потребителите, като например снимки. Грешката е засегнала мрежата в периода 18-27 май. Техническият дефект бил отстранен още на 22 май, но на компанията били нужни още пет дни, за да превърне отново в лични всички направени обществено достояние съобщения. \"Решихме проблема и започнахме от вчера да предупреждаваме засегнатите хора и да ги караме да проверяват съобщенията, които са постнали през този период\", казва Игън. 14-те милиона засегнати потребители ще видят при влизането си в социалната мрежа известие, което ще ги прикани да посетят отделна страница, на която ще могат да прегледат постовете, засегнати от дефекта. Проблемът се случва в момент, в който Фейсбук се оказа забъркан в няколко афери с лични данни. Групата е силно критикувана заради това, че е допуснала лични данни на десетки милиони потребители, без тяхното знание, да се озоват в ръцете на аналитичната компания Кембридж Аналитика. Тази седмица Фейсбук отново стана обект на критики, след като потвърди, че китайският производител на смартфони Хуавей, смятан за близък до властта в Китай и забранен от доставчиците на американската армия, фигурира след производителите, на които е разрешено да използват личните данни на потребителите.", "date": "2018.06.08", "title": "Дефект във Фейсбук разкри личните съобщения на 14 милиона потребители"}
{"url": "https://www.monitor.bg:443/bg/a/view/avstrija-urejda-sreshta-mejdu-putin-i-trymp-101966", "text": "Руският президент Владимир Путин е помолил канцлера на Австрия да организира среща между него и американския президент Доналд Тръмп във Виена. Това пише в. \"Уолстрийт джърнъл\", като се позовава на високопоставен европейски представител. Путин е отправил искането по време на официалната си визита във Виена по-рано тази седмица. Австрийският канцлер Себастиан Курц е приел молбата и е обещал да говори с Тръмп, казва източникът. Настойчивата молба на Путин навежда на мисълта, че среща на върха между него и Тръмп може да има по-скоро от очакваното, само след няколко седмици. Изданието съобщи миналата седмица, че Белият дом е започнал предварителна работа по уреждането на среща на върха между двамата лидери. Джон Хънтсман, американският посланик в Русия, е бил във Вашингтон миналата седмица. Той се е срещнал с представители на администрацията на Тръмп с цел уреждане на срещата на върха, отбеляза тогава изданието. Австрия вече е съобщила на САЩ готовността си да бъде домакин на срещата на върха между Тръмп и Путин, допълва ТАСС, като се позовава на източник от Съвета за национална сигурност на Белия дом. На 20 март Путин и Тръмп проведоха телефонен разговор. Според съобщението на пресслужбата на Кремъл на ръководителите на външнополитическите ведомства на САЩ и Русия е било дадено поръчение да проучат въпроса за среща на лидерите. По-късно стана ясно, че Тръмп не само е говорил за възможност за среща, но и поканил Путин на среща във Вашингтон. Миналия месец Юрий Ушаков, сътрудникът на руския лидер, заяви, че възможността за организирането на среща между Путин и Тръмп в близките месеци, до ноемврийската среща на върха на Г-20, засега не се обсъжда.", "date": "2018.06.08", "title": "Австрия урежда среща между Путин и Тръмп"}
{"url": "https://www.monitor.bg:443/bg/a/view/erdogan-obeshta-denonoshtno-bezplatno-kafe-v-cjala-turcija-101970", "text": "Турският президент Реджеп Тайип Ердоган обеща да създаде \"народни кафенета\" (на турски \"къраатхане\"), които денонощно да предлагат безплатно \"сладкиши, чай и кафе\" в цяла Турция, предаде ДПА. Необичайното предизборно обещание Ердоган даде на митинг в югоизточния турски окръг Хатай вчера. Млади и стари ще идват, ще четат книги и ще получават безплатно сладкиши, чай, кафе, заяви президентът. Обичаят да се пие кафе и чай в Турция датира от преди стотици години, а традиционният двоен чайник е вещ, без която не може да мине нито един турски дом. През 2013 г. ЮНЕСКО включи специалния начин на приготвяне на турско кафе в списъка на нематериалното културно наследство, окачествявайки го като символ на гостоприемство, приятелство и забавление. \"Тези (кафенета) ще бъдат напълно оборудвани с книги, библиотека... Имам предвид, че тези места ще добавят цвят в живота ни. Те ще бъдат отворени 24 часа дневно\", каза той. През март Ердоган заяви, че \"кафенето не е място за хазартни игри, а за четене на книги\", предаде Анадолската агенция. Думите му бяха последвани от проект за преустройство на такива заведения и 30 кафенета в северозападния окръг Бурса бяха превърнати в \"къраатхане\", съобщи още турската държавна агенция. Междувременно Ердоган заяви, че извънредното положение в страната, въведено след опита за преврат през юли 2016 г., може да бъде вдигнато след изборите, които ще се произведат на 24 юни, предадоха световните агенции. \"След изборите ще сложим закона за извънредното положение на масата и ще го преразгледаме\", каза Ердоган в интервю за телевизия Си Ен Ен Тюрк. \"Нещо като отмяната му може да се случи\", допълни той, предаде ДПА. \"Тези неща няма да се отлагат прекалено дълго. Тези неща ще бъдат свършени бързо и ще се придвижат напред\", добави той. След опита за преврат, по време на извънредното положение около 150 000 души бяха уволнени от държавните институции и армията. Турция обвинява намиращия се в САЩ проповедник и едно време съюзник на Ердоган - Абдуллах Гюлен, че е организирал опита за преврат. Гюлен отрича да има вина. В интервюто Ердоган каза, че Турция ще нанесе удар на кюрдски бунтовнически лагери в планините на Северен Ирак, в Кандил, Синджар и Махмур, ако иракското централно правителство не прочисти района от тях, предаде Ройтерс. \"Ако Багдад не може да реши проблема с тероризма, то ние не смятаме да чакаме разрешение от когото и да е било. Ние можем да нанесем удар по Синджар и Кандил. Казвам това за първи път. Махмур също е много важен район, ние можем да ударим и него\", заяви турският лидер. \"Можем да дойдем във всеки момент\", каза Ердоган, предаде АФП. Турският президент редовно споменава за Кандил и Синджар, но за първи път говори за Махмур, намиращ се южно от Мосул и за който се смята, че подхранващ тиловите бази на Кандил, предаде Франс прес. Турската армия, както изглежда умножи в последните седмици акциите в зоната на Ирак по границата с Турция, която редовно е бомбардирана от нейните самолети. Миналата седмица Турция съобщи за четирима убити военни в сблъсък с ПКК в Северен Ирак. Анкара редовно говори за възможност да започне трансгранична офанзива по модела на двете военни операции, водени срещу Ислямска държава и кюрдските бунтовници в Северна Сирия от 2016 г. Тонът както изглежда ескалира с приближаването на изборите на 24 юни, отбелязва Франс прес. Същевременно при среща с представители на младежки организации, състояла се в президентския дворец в Анкара, Ердоган каза, че Турция се готви да изпрати астронавт в космоса. \"Вече работим по изстрелване на спътник и е възможно именно благодарение на нашата младеж да стигнем до този етап, в който ще можем да отправим в космоса и астронавт\", каза Ердоган.", "date": "2018.06.08", "title": "Ердоган обеща денонощно безплатно кафе в цяла Турция"}
{"url": "https://www.monitor.bg:443/bg/a/view/dvama-zaginali-v-25-tejki-katastrofi-za-denonoshtie-101963", "text": "През изминалото денонощие на територията на страната са станали 25 тежки катастрофи. Двама души са загинали, а 34-ма ранени, информира МВР. В София са станали 35 леки и пет тежки катастрофи. Седем души са ранени.", "date": "2018.06.08", "title": "Двама загинали в 25 тежки катастрофи за денонощие"}
{"url": "https://www.monitor.bg:443/bg/a/view/andrej-novakov-shte-se-borim-na-vsichki-frontove-za-otlagane-na-popravkite-makron-101927", "text": "- Нека започнем от там, че цяла година българските превозвачи бяха обединени около три основни проблема, които ги тревожеха. Единият беше за фаталната забрана за пренощуване в кабината, вторият във връзка с идеята на всеки 72 часа в държава членка на ЕС да бъде прилагано местното законодателство, което щеше да увеличи разходите на шофьорите многократно. Всеки един от тях трябваше да бъде едва ли не следен по колко часа е в дадена страна. И на трето място - предложението на всеки 3 седмици шофьорите да се връщат в държавата по постоянен адрес. Това бяха трите изисквания до момента, в които гласувахме. Тогава превозвачите заявиха, че дори и едно от тях да бъде прието, ще поискат излизане на България от ЕС. С тези проблеми на масата влязохме да гласуваме в комисията по транспорт в Европарламента. Оказа се обаче, че намерихме решение и по трите точки. След това обаче стана ясно, че група превозвачи имат проблем с каботажните превози. Затова веднага започваме работа и по този въпрос. Видях текста, който притеснява сънародниците ни. Имаме време да реагираме в рамките на трилозите и да обърнем нещата така, че те да са в тяхна полза. Дори според юристите в Европарламента, с които говорих, този текст противоречи на договора за функциониране на ЕС. Така че ако не отпадне веднага в трилозите, ще обжалваме пред европейския омбудсман и пред съда на ЕС, за да отложим прилагането му за неопределено време. Искам да подчертая, че ако бяхме загубили при гласуването дори само една от спорните точки, това щеше да означава, че има пълно единомислие между парламента, Комисията и Съвета и правилата щяха да бъдат приложени още след края на лятото. По този начин до края на годината едва ли щеше да има българска превозваческа фирма, която да устои на регламента. Тези проблеми обаче отпаднаха и сега имаме достатъчно време да работим по спорните въпроси, които останаха. За мен гласуването в комисията беше пробив, стратегически поврат и успехът е на всички, които работихме по темата. Както казах, едва след гласуването разбрахме за проблема с каботажните превози, имаме план и ще работим за разрешаването му. Надявам се да бъдем обединени, иначе само губим обществена енергия. Според мен група български превозвачи бяха подведени, че едва ли не от понеделник за тях следва нещо кошмарно. Някои хора заявиха, че приетите промени били по-лош сценарий. Затова искам да питам това позиция на всички български превозвачи ли е? Ако е така, те съгласни ли са от началото на есента да започнат да прилагат всички рестриктивни мерки - да се спи в хотели, да се наеме счетоводител, който да следи на 72 часа колко е престоял даден шофьор в определена страна и т.н. Виждате, че веднага дебатът бе политизиран. - Чух този коментар. Много е лесно отстрани, без да си си мръднал пръста по даден въпрос, да раздаваш присъди от позицията на последна инстанция. Ако наистина от опозицията бяха толкова загрижени за превозвачите, нямаше да оставам сам в комисия при гласуването. Ако не бяхме постигнали успех, адът щеше да настъпи само след няколко седмици. Затова не приемам критики от човек, който няма принос към дадения проблем. Ще се борим на няколко фронта, за да отпадне текстът, който тревожи превозвачите ни и касае каботажните превози. Имаме предостатъчно време и ще работим за това целият пакет да бъде отложен във времето - поне до 2021-2022 година, така че превозвачите ни да не се притесняват за в бъдеще. - По сметките, които си правех, не ни достигаха два гласа. Бяхме на косъм да загубим българските шофьори да останат в обхвата на директивата на командировани работници и това ги обричаше на фалит. Имаше спорен момент за това как да бъде ограничено нощуването в кабините. Има списък от услуги, на които трябва да отговаря мястото, където е паркиран камионът. Другият вариант беше тотална забрана за почивка в кабината. Затова смятам, че имаме пробив с гласуването в транспортната комисия на ЕП. - Да, много силна подкрепа получихме от колеги от Централна Европа, които се колебаеха. Португалци, унгарци, румънци бяха плътно до нас. Според мен само българската опозиция не разбра, че имаме успех и излишно се разпиля енергия. - Започват трилозите. Ако секретариатът на комисията по транспорт изготви до утре (бел.ред. - петък) финалните текстове, които гласувахме, би трябвало в средата на този месец в Страсбург да гласуваме мандат на преговарящите, за да започнат трилозите. След това през есента се очакват първите компромисни варианти, но решението най-вероятно няма да се вземе по време на австрийско председателство. Затова смятам, че е в наша полза това се случи при румънското председателство в началото на 2019 година, когато тотално ще отпаднат всички притеснения за българските превозвачи. - Много хора смятаха, че ще е провал, още преди да е започнало. Всъщност тези оценки идваха от същите адресати, които сега отправят критики и във връзка с гласуването на поправките „Макрон“. Председателството ни се случи точно във време, в което една от първите членки на Евросъюза - Великобритания, излиза от него. Също така имаме кошмарни преговори за това как ще изглежда бюджетът за следващата финансова рамка. Има държави с 25% по-малко средства, а ние получаваме с 8% повече. Имайки предвид тези трудни времена, смятам, че постигнахме голям успех. Според мен се представихме отлично, при условие че досега не сме имали опит.   Роден е на 7 юли 1988 г. в Пазарджик Има бакалавърска степен по публична администрация, като по време на образованието си изучава мениджмънт и управленски технологии, теория на управлението, местно самоуправление и други Магистър по право, специализира в областта на правните науки През 2014 г. година специализира в САЩ по програма за млади лидери от цял свят Член е на комисията по регионално развитие в ЕП Заместник на комисията по бюджети и комисията по бюджетен контрол в ЕП  ", "date": "2018.06.08", "title": "Андрей Новаков:  Ще се борим на всички фронтове за отлагане на поправките „Макрон“"}
{"url": "https://www.monitor.bg:443/bg/a/view/evrodeputatyt-emil-radev-kravata-penka-da-jivee-ako-e-zdrava-101957", "text": "\"Не е смъртен грях, но това е още един пример как заради такива казуси се критикува европейското законодателство, а тук говорим за една оценка от административни органи, каквато е Агенцията по храните\", заяви евродепутатът Емил Радев пред БНТ относно казуса с кравата Пенка. Той нарече \"варварство\" действията на Агенцията и спрямо нерегистрираните коне, които веднага избивали. \"Не може по този начин - избиваме всичко живо и проблемът е решен. С такива случаи ние отново увреждаме имиджа на България\", заяви той. \"Съвсем нормално е да се види животното заразено ли или не, а не цялата държава и ЕС да се занимава със случая с кравата Пенка. Призовавам Агенцията, ако кравата е здрава и всичко е наред, тя да продължи да живее\", завърши Радев.", "date": "2018.06.08", "title": "Евродепутатът Емил Радев: Кравата Пенка да живее, ако е здрава"}
{"url": "https://www.monitor.bg:443/bg/a/view/do-e100-000-otpuskat-za-startirane-na-firmi-u-nas-101949", "text": "До 100 хил. евро отпускат за стартиране на фирми у нас. Това обяви Христо Стоянов, представител за България на Европейския инвестиционен фонд, част от групата на ЕИБ. По думите му в момента пет фонда за рисков капитал оперират в България с общ капитал малко над 160 млн. евро. Допълнително те са привлекли и частен капитал над 60 млн. евро. От този месец в страната ще бъде пуснат и нов фонд за рисков капитал с ресурс от 25 млн. евро, включително 5 млн. евро частен капитал – Венчър кeпитал фонд. Част от ресурсите ще са в акселераторска програма и ще финансират стартъпи с 20, 30, 50 и 100 хил. евро. Основната част от тези средства ще бъде насочена към млади компании. До момента са инвестирани ресурси в 215 родни компании, като допълнителният шести фонд ще финансира както нови фирми, така и едни от тези 215 предприятия, разясни той. По думите му Европейският инвестиционен фонд е вложил над 1 млрд. евро в 15 хиляди наши компании. „С различните инструменти се опитваме да покриваме финансирането на млади компании в целия им цикъл – от самото стартиране с бизнес идея, без дори да имат компания или паричен поток, до момента, в който бизнесът е среден и голям и се нуждае от по-традиционно кредитиране“, разясни Стоянов. Според Пламен Петков, член на УС на Фонд на Фондовете, предвидените средства в настоящия програмен период са малко над 650 млн. евро. Основно се финансират финтех компании, стартъпи и акселеротрски програми. „Отделили сме и ресурс за финансиране на научни разработки. Освен малките и средни предприятия, фондът помага и на големи компании с иновативни идеи, допълни той. Условието за предоставяне на капитал е компанията да е регистрирана на територията на Европейския съюз (ЕС), но ползата от финансирането да бъде за България. „Финтех компаниите в момента не могат да предоставят пълната гама от продукти, които предоставят големите финансови институции“, заяви Васил Иванов, ръководител на отдел „Кредитен риск“ в Кофас. Според него обаче банките и застрахователите са най-застрашените сектори от бързо навлизащите финтех компании.", "date": "2018.06.08", "title": "До 100 000 евро отпускат за  стартиране на фирми у нас "}
{"url": "https://www.monitor.bg:443/bg/a/view/radev-v-polsha-101960", "text": "Президентът Румен Радев ще бъде на работно посещение в Република Полша за участие в срещата на високо равнище Б 9. В рамките на международния форум България, Естония, Латвия, Литва, Румъния, Словакия, Унгария, Чехия и Полша ще координират позиции по въпроси от дневния ред на НАТО преди провеждането на предстоящата среща на върха на алианса в Брюксел. Във Варшава президентът Румен Радев ще участва и в честванията по случай отбелязването на 100-годишнината от възстановяването на независимостта на страната.", "date": "2018.06.08", "title": "Радев в Полша"}
{"url": "https://www.monitor.bg:443/bg/a/view/slynchev-i-topyl-petyk-bez-valeji-101955", "text": "Днес над по-голямата част от страната ще бъде слънчево. Следобед ще има временни увеличения на облачността, но ще остане почти без валежи. Ще духа слаб източен, в Източна България – умерен югоизточен вятър. Преобладаващите максимални температури ще бъдат между 29° и 34°. Атмосферното налягане ще се понижи и ще е по-ниско от средното за месеца. Такава е прогнозата за времето на Националния институт по метеорология и хидрология (НИМХ). Над Черноморието ще преобладава слънчево време, ще има временни увеличения на облачността, но ще е без валежи. Максимални температури на въздуха: 23-25°. Температурата на морската вода е 21-23°. Вълнението на морето ще бъде 2 - 3 бала. Преди обяд над планините ще бъде предимно слънчево, след обяд ще се развива купеста и купесто-дъждовна облачност. На места в масивите от Западна България ще превали слабо. Максимална температура на височина 1200 метра около 22°, на 2000 метра – около 15°. По-късно през деня в събота и в неделя от северозапад за кратко ще нахлува сравнително по-хладен въздух. На много места, главно в Западна, след това и в Централна България, ще има краткотрайни валежи и гръмотевични бури, интензивни и локално със значителни количества, възможни са и градушки. В събота в източните райони дневните температури ще са все още високи, но в неделя в страната максималните ще бъдат между 27° и 32°. В понеделник преваляванията ще са на малко места, главно в планинските райони, отново бързо ще се затопли.", "date": "2018.06.08", "title": "Слънчев и топъл петък без валежи"}
{"url": "https://www.monitor.bg:443/bg/a/view/premieryt-na-kontrol-za-poseshtenieto-v-moskva-v-narodnoto-sybranie-101956", "text": "Днес премиерът Бойко Борисов за първи път от миналата година насам ще участва в петъчния парламентарен контрол. Той ще отговаря на въпрос на депутата от БСП Антон Кутев за посещението си в Москва и за срещата си с руския президент Владимир Путин. Министър-председателят ще отговори на следния въпрос: \"Какви са договореностите, които постигнахте с руския президент по отношение на доставките на природен газ за България\". За последно премиерът е участвал в парламентарния контрол преди почти една година - на 7 юли 2017 година. Миналата седмица финансовият министър Владислав Горанов обясни рядкото присъствие на Борисов с това, че \"той не може да си губи времето с парламентарния контрол, в който дебатът истеризира\". След премиера, на депутатски въпроси ще отговарят вицепремиерите Валери Симеонов и Екатерина Захариева. Най-много въпроси са адресирани именно до нея. Захариева ще трябва да разясни как се развиват двустранните отношения между България и Турция, сигурността и обезпечаването на генералното ни консулство в Мюнхен, назначаването на почетен консул на България в Македония, обезщетяването на тракийските бежанци, както и задължителното писмено съгласуване на международни инициативи на общините с МВнР. В парламентарния контрол участие ще вземат още социалният министър Бисер Петков и земеделският Румен Порожанов. В законодателната част от пленарното заседание депутатите ще продължат с разискванията и гласуването на проектите за модернизация на Сухопътни войски и Военновъздушните сили.", "date": "2018.06.08", "title": "Премиерът на контрол за посещението в Москва в Народното събрание"}
{"url": "https://www.monitor.bg:443/bg/a/view/vicepremieryt-donchev-predlojenieto-na-ek-za-sredstva-za-kohezionna-politika-e-dobro-101962", "text": "Предложението на ЕК за средства за кохезионна политика е добро, предвид новите предизвикателства в сферата на сигурност и миграция, каза пред журналисти вицепремиерът Томислав Дончев преди началото на конференция на високо ниво за политиката по сближаване в следващия програмен период, която започва в НДК. До голяма степен може да приемем, че кохезионният пакет е съхранен и номинално е сходен с предишния програмен период, каза Дончев и допълни, че все пак става дума за предложение на ЕК, което подлежи на дискусия. В отговор на въпрос за позицията на България за обвързването на достъпа до еврофондовете със спазването на върховенството на закона, Дончев каза, че България приема виждането на онези страни, които казват, че трябва да се гарантира, че парите се харчат в адекватна правна среда. За да работи подобен инструмент, той трябва да е базиран на ясен и обективен критерий, допълни вицепремиерът.", "date": "2018.06.08", "title": "Вицепремиерът Дончев: Предложението на ЕК за средства за кохезионна политика е добро"}
{"url": "https://www.monitor.bg:443/bg/a/view/sebastian-kurc-zashtitata-na-granicite-na-es-shte-reshi-sydbata-mu-101959", "text": "Съдбата на Европейския съюз ще бъде решена от защитата на неговите външни граници и от способността на блока да извърши широки реформи. Това смята австрийският канцлер Себастиан Курц, предаде ДПА. \"Липсата на защита на външните граници е началото на края на свободната откъм вътрешни граници Европа\", каза Курц на събиране на Европейската народна партия в Мюнхен. Той призова за бюджет на ЕС, който да е насочен върху превенцията на незаконната миграция и за масивно увеличаване на ресурсите и на правомощията на европейската агенция за охрана на границите Фронтекс. Вчера пред участниците в същия форум германският канцлер Ангела Меркел каза, че европейците трябва да намерят \"общ отговор на въпросите за незаконната имиграция\". Курц изрази подкрепа за намаляване на Европейската комисия и за премахване на едно от двете седалища на Европейския парламент, това в Страсбург, позиции, които Меркел също изрази. Курц е начело на коалиционно правителство на консерваторите и крайната десница, което неколкократно заяви желанието си да намали имиграцията.", "date": "2018.06.08", "title": "Себастиан Курц: Защитата на границите на ЕС ще реши съдбата му"}
{"url": "https://www.monitor.bg:443/bg/a/view/erdogan-specheli-obezshtetenie-ot-197-000-turski-liri-ot-lidera-na-opozicijata-101961", "text": "Лидерът на основната опозиционна сила в Турция - Народнорепубликанската партия (НРП) - ще трябва да плати обезщетение на турския президент Реджеп Тайип Ердоган в размер на 197 хиляди турски лири (37 174 евро), пише турският в. \"Стар\". Това е постановил турски съд, който гледа делото, по което Ердоган и негови близки съдят Кемал Кълъчдароглу заради твърденията му, че роднини и приближени на Ердоган, включително един от синовете му и един от братята му, са прехвърлили милиони долари на сметка на офшорна компания на остров Ман. Искът бе за обезщетение на стойност 1,5 милиона турски лири, но съдът постанови компенсацията за нанесени морални щети да възлиза на 197 хиляди лири. Според съдията отправените обвинения от страна на обвиняемия са \"напълно неверни\" и е било установено, че няма никакви парични трансфери в чужбина, пише по темата и в. \"Гюнеш\". Според решението на съда Кълъчдароглу трябва да плати обезщетение за нанесени морални щети в размер на 110 хиляди турски лири на президента Ердоган, 15 хиляди турски лири на Ахмет Бурак Ердоган (син на президента), 17 хиляди турски лири на Зия Илген (съпруг на сестрата на Ердоган), 25 хиляди лири на Мустафа Ердоган (брат на президента), 20 хиляди лири на Осман Кетенджи (тъст на Ахмет Бурак Ердоган) и 10 хиляди лири на Мустафа Гюндоган (близък приятел на президента). \"Кълъчдароглу ще плати на Ердоган обезщетение от 197 хиляди лири\", посочва в заглавие в. \"Ватан\". През ноември м.г. лидерът на НРП Кемал Кълъчдароглу посочи в изказване пред парламентарната група на своята партия, че притежава банкови извлечения, доказващи твърденията, че близки на Ердоган са прехвърлили милиони долари на офшорна компания, открита през 2011 г. на остров Ман. Той показа документи, които според него доказват банковите операции, и призова Ердоган \"да направи необходимото\" след неговите разкрития. Ердоган отхвърли тези обвинения и обяви, че ще подаде жалба срещу Кълъчдароглу заедно с останалите петима души, визирани в документите. \"Противно на твърденията нито един грош не е отишъл в чужбина. Това лице разпространява лъжи\", заяви тогава президентът.", "date": "2018.06.08", "title": "Ердоган спечели обезщетение от 197 000 турски лири от лидера на опозицията"}
{"url": "https://www.monitor.bg:443/bg/a/view/malyk-uchilishten-proekt-v-s-sveti-vlas-s-pyrvija-priz-na-bylgarskite-arhitekturni-nagradi-101954", "text": "Малък проект с името „Демократос” за преустройство столова в актова зала в училище в курорта „Свети Влас” на арх. Галина Милкова и дизайнера Недко Николов взе големият приз на „Българските архитектурни награди”, връчвани за първи път от Камарата на архитектите в България (КАБ). Специалната статуетка за победителите - проектът „Демократос” бе връчена на церемония в София късно вчера от председателя на международното жури арх. Йън Ричи от Великобритания и председателя на КАБ арх. Борислав Игнатов. „Беше изненадващо, защото това беше най-малкият проект като квадратура. Но точно тези малки проекти имат силата да променят и са с голямо социално значение”, каза след като получи приза арх. Галина Милкова. „Събитието е първо по рода си за Камарата на архитектите”, подречта при откриването на церемонията арх. Игнатов. По думите му с тези награди се търси архитектурната значимост на проектите и за това няма категории. Няма значение колко е голяма инвестицията или проектът. Важното е да се променя животът на хората и да бъде добър пример за в бъдеще и не само да бъде награден, но и да бъде изследван”, поясни той. Във встъпителното си слово председателят на международното жури арх. Йън Ричи от Великобритания подчерта етичната страна на конкурса. „Решенията на журито са важни за това какъв пример ще се даде на архитектите. Обърнахме внимание на социалния контекст и в тази връзка търсихме кой проект да отличим. Проект, който да е отвъд даденостите, нормалното и смятаното за комфортно. Архитектите са в уникалната позиция да мислят напред и визионерски през целия си живот”, добави британският архитект. Освен първата награда бяха връчени и 4 специални. Едната на проекта за експозиция на триъгълната кула на Сердика на арх. Доника Георгиева, арх. Мирослав Велков, арх. Драгомир Николов. Другата отиде при Вяра Желязкова, арх. Георги Кътов, арх. Росица Христова за проекта Стара къща с бял бетон в Стара Загора. Следваща бе за арх. Магдалена Матанова и арх. Христо Хаджиганчев за офис сграда в старата част на Варна. За подгласник на победителя бе обявен проектът „Магазия 1”, в пристанище Бургас с автори арх. Мариана Сърбова, арх. Десислава Стоянова, арх. Петя Танъмова. В международното жури бяха участваха още белгийският архитект арх. сър Филип Самин (Белия), арх. Карем Язган (Турция), арх. Паоло Бреша (Италия) и арх. Шербан Тиганас (Румъния).", "date": "2018.06.08", "title": "Малък училищен проект в с. Свети Влас с първия приз на „Българските архитектурни награди”"}
{"url": "https://www.monitor.bg:443/bg/a/view/ns-dava-zelena-svetlina-za-prevyoryjavaneto-na-armijata-101944", "text": "НС ще гласува днес два от проектите за модернизация на армията. Вчера депутатите обсъждаха близо час и половина параметрите им, но в крайна сметка гласуването остана за петък сутринта. Проектите предвиждат купуване на поне 8 изтребителя и 150 единици бронирана бойна техника на обща стойност близо 3,3 млрд. лв. Плановете на МО са да поиска 12 оферти за закупуване на изтребители от 7 различни държави, като преобладават тези за американския F-16, който е и най-продаваният боен самолет в света, претърпял множество модернизации и отговарящ изцяло на предварително заложените от страната ни критерии. От самото начало проектите за превъоръжаването на армията, с които трябва да се усъвремени авиопаркът на ВВС, разполагащ сега с МиГ-29, и да се подменят овехтелите БТР-и, срещнаха подкрепа в лицето на ГЕРБ и ДПС. Депутатите от БСП, както и партията на Веселин Марешки „Воля“ пък пробваха да ги спънат многократно. Явно усетили, че позицията им срещу модернизирането на армейските редици е в разрез с нагласите в обществото, вчера червените дадоха да се разбере, че все пак ще подкрепят проектите.", "date": "2018.06.08", "title": "НС дава зелена светлина за превъоръжаването на армията"}
