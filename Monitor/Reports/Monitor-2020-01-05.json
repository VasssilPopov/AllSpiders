{"url": "https://www.monitor.bg/bg/a/view/ledenoto-horo-nadu-cenite-v-hoteli-i-kyshti-za-gosti-za-bogojavlenie-v-kalofer-184982", "text": "Традиционното ледено хоро във водите на Тунджа за Йордановден напълни хотелите и къщите за гости в Калофер и околността и наду цените на нощувките. Това съобщи за „Монитор“ главният експерт от Института за анализи и оценки в туризма (ИАОТ) Константин Занков. За празника цените на нощувките в града ще се повишат, а в региона ще останат същите, смята той. „В подбалканското градче и в региона няма много места за настаняване на туристи, там могат да нощуват едва 700 души. Поради тази причина много от желаещите да се насладят на хорото Обикновено ентусиастите идват 2 дни по-рано и пренощуват в Хисаря, Сопот, Карлово, Анево или дори чак в Павел баня. Регистрираните места за настаняване в града на Ботев побират 430 - 440 туристи, разбира се, има и нерегистрирани, затова точният брой не е ясен. Едно обаче е сигурно - голям брой туристи ще посетят Калофер. Мястото е изключително богато по отношение на културно-познавателния туризъм, така че има какво да се прави през целия уикенд преди празника. Едни от най-посещаваните забележителности в района са мемориалният комплекс, посветен на Христо Ботев, и къщата му музей. От природните забележителности в района се намират Райското пръскало, екопътека „Бялата река“ и връх Ботев“, обяснява Занков. Според него решилите да нощуват в Калофер и намерили места там трябва да бъдат наясно, че цените в местата за настаняване около празника са по-високи. „Поскъпват, да - нормално е, обяснява Занков. В сравнение с Коледа и Нова година повишаване на цените не се забелязва, но ако се съди по стойността на стандартна януарска нощувка (делници и уикенд), увеличението е с 20 - 25 лв. около празника. Цените в Карлово, Хисаря и Сопот обаче си остават същите или стават по-ниски около Богоявление. Най-драстичното понижение е в Хисаря, където нощувка за периода 2 - 3 януари е на цена 166 лв., а на 6 - 7 януари е с 56 лв. по-малко, показа проверка на „Монитор“. В последните години Йордановден и съпътстващото го ледено хоро предизвикват огромен интерес от страна на нашенци и чужденци, през минали години посетилите събитието били по около 6000 души. Въпреки че по-голямата част от тях отиват за ден и се водят по-скоро екскурзианти, те също стимулират местната икономиката, като се хранят в заведения и си купуват сувенири. За да бъде усещането пълно, туристите също могат да влязат във водите на Тунджа след приключване на хорото и изваждането на кръста. Това е и една от причините за големия интерес към събитието. Занков е категоричен, че леденото хоро тъй като е страхотна традиция, която всяка година събира все повече и повече туристи. За появата на мъжкото хоро в ледените води на Тунджа има много легенди. Според някои то датира още от османско време, когато калоферци целели да плашат околните села със своя танц. Истината разкрива доц. д-р Ана Лулева от Института за етнология и фолклористика с етнографски музей (ИЕФЕМ). „Съвместно с други специалисти и историци смятаме, че хорото е един много късен обичай, едно съчетание на много елементи от традиционната култура в този вид, в който се изпълнява на днешния празник“, обясни тя пред „Монитор“. Подобни традиции през останалата част от годината също не липсват. За края на януари е насрочен Международният фестивал „Сурва“ в Перник, където дефилират кукерски групи от цялата страна. През лятото пък ще заухае на маслодайна роза и ще бъде избрана най-красивата девойка на Празника на розата в Казанлък.", "date": "2020.01.05", "title": "Леденото хоро наду цените в хотели и къщи за гости за Богоявление в Калофер"}
{"url": "https://www.monitor.bg/bg/a/view/za-dve-godini-2200-ulici-v-sofija-s-nov-asfalt-184997", "text": "По 2272 улици в София са направени частични ремонти през последните две години. Това става ясно от отчетите на зам.-кмета на София Дончо Барбалов в направление транспорт и транспортни комуникации. През 2018 г. ремонтираните улици са били 1214, докато за 2019 г. са 1058. Над 31 хил. кв. метра са ремонтираните тротоари в града миналата година, 59 са новите пешеходни пътеки, а 1520 шахти са подновени. Всичко това е струвало на общината 38,9 млн. лв. С нов облик са се сдобили и четири моста, като за тях от „Московска“ 33 са платили 850 хил. лв. Извън текущите ремонти сред най-големите улици, които бяха превърнати в строителни площадки през 2019 г., но вече са с нов облик, са „Граф Игнатиев“, градините „Кристал“ и „Климент Охридски“, булевардите „Президент Линкълн“ и „Асен Йорданов“. Централният булевард „България“ пък бе обновен от „Черни връх“ до „Гешов“. Разширена бе и ул. „Филип Кутев“. В проектобюджета на Столичната община за 2020 г. капиталовата програма е на стойност 471 млн. лв. като над половината от тях кметството вече е защитило по европейски проекти. 172,7 млн. лв. ще бъдат вложени в транспортна инфраструктурата, като 10 млн. от тях ще отидат към районните кметове. Големите ремонти, които ще предприеме кметството, са разширението на бул. „Филип Кутев“, нов участък на бул. „Тодор Каблешков“, пробивът на бул. „Петър Дертлиев“, ремонтът на източната тангента от „Ботевградско шосе“ до северната тангента. Основен ремонт ще претърпят и улиците „Първа българска армия“, „Кукуш“, „Николай Коперник“, „Атанас Узонов“, „Народно хоро“ и транспортният тунел на НДК. Реконструкциите ще продължат и по булевардите „Асен Йорданов“ и „България“. Друг ключов проект, заложен в проектобюджета, е ремонтът на трамвайния релсов път от Съдебната плата до Княжево, с който ще последва и изграждане на линеен парк по бул. „Македония“. 213 млн. лв. ще бъдат вложени в третата линия на метрото и закупуването на тролеи, трамваи и електрически автобуси.", "date": "2020.01.05", "title": "За две години: 2200 улици в  София с нов асфалт"}
{"url": "https://www.monitor.bg/bg/a/view/dimityr-iliev-stana-futbolist-na-godinata-na-bylgarija-185016", "text": "Нападателят на „Локомотив“ (Пд) Димитър Илиев бе избран за „Футболист на годината“ на България. Той изпревари Антон Недялков от „Лудогорец“ и Васил Божиков от „Слован“ (Братислава). В 59-ото издание на класацията гласуваха общо 112 спортни журналисти, а победителят събра 216 точки. Недялков остана със 176, а Божиков – 63. Видимо развълнуваният победител получи наградата си от Димитър Бербатов. „Огромна чест е да запиша името си до такива футболисти, които са оставили следа в българския и световния футбол. Не съм мечтал за такава 2019 година. Изключителна година за мен и моя отбор. Бъдете здрави и щастливи. Нека си пожелаем да се класираме на Европейското първенство. Благодаря на всички журналисти, които са гласували за мен и сбъдват една мечта\", каза Димитър Илиев. Той не успя да получи наградата си лично заради ангажименти с тима си, а на второ и трето място останаха съответно миналогодишният победител Петър Хубчев и Станислав Генчев. На церемонията бяха отличени и най-добрите играчи по постове. При вратарите номер 1 е Пламен Илиев от „Лудогорец“, който събра 63 гласа. Негови подгласници станаха Мартин Луков с 19 и Милан Миятович с 11. За най-добър защитник очаквано бе избран Антон Недялков, който категорично спечели в конкуренцията на Холмар Ейолфсон и Петър Занев. За втора поредна година Тодор Неделев стана номер 1 при халфовете, а при нападателите победител е Димитър Илиев. За най-добър чужденец бе избран румънският голаджия на „Лудогорец“ Клаудиу Кешеру, който в благодарствената си реч на български език не пропусна да заяви, че не се чувства чужденец след толкова години в България. В допитването до спортните журналисти Кешеру взе 70 гласа, изпреварвайки Евандро и Марселиньо. В класацията на 30 медии за най-красив гол на годината спечели Ален Ожболт от „Локомотив“ (Пд) с пета във финала за Купата на България, който изпревари Исмаил Иса и Тодор Неделев. Стражът спечели признанието за упоритостта му при завръщането в игра след дълго отсъствие заради тежка контузия в коляното. Нападателят на „Левски” Станислав Иванов пък получи наградата за най-прогресиращ млад играч на България за 2019 година. Офанзивният футболист на \"сините\" отвя конкуренцията на Мартин Минчев от “Черно море” и на миналогодишния победител Валентин Антов от ЦСКА. На церемонията бяха отличени и велики български футболисти, които през годините заради огромната конкуренция не са успявали да спечелят приза „Футболист на годината“. Това бяха Наско Сираков, Димитър Якимов, Божил Колев и Добромир Жечев. При дамите за номер 1 през 2019-а бе избрана Евдокия Попадинова, а призът за футболно дълголетие отиде при сбогувалия се в преди месец с футбола Георги Илиев.", "date": "2020.01.05", "title": "Димитър Илиев стана „Футболист на годината“ на България"}
{"url": "https://www.monitor.bg/bg/a/view/stormzi-oglavi-klasacija-za-singli-na-desetiletieto-184959", "text": "Стормзи оглави първата британска класация за сингли на десетилетието с Own It. В записа участват също Ед Шийран и Бърна Бой. Това е третият хит номер едно за 26-годишния Стормзи от 12 месеца, след успеха на Vossi Bop и Take Me Back To London на Ед Шийран, който е с негово участие. Рапър не е оглавявал три пъти британската класация за сингли за 12 месеца от 2010 г., когато Дизи Раскал прави хеттрик с Holiday, Dirty Disco и Shout.  На второ място в първата британска класация за сингли за 2020 г. е Before You Go на Луис Капалди. Шотландският певец отново оглави класацията за албуми с Divinely Uninspired To A Hellish Extent. Това е най-купуваният албум във Великобритания за 2019 г. с 641 000 комбинирани продажби, откакто е издаден през май. На второ място в британската класация за албуми е Heavy Is The Head на Стормзи.", "date": "2020.01.05", "title": "Стормзи оглави класация за сингли  на десетилетието "}
{"url": "https://www.monitor.bg/bg/a/view/v-noshtta-sreshtu-bogojavlenie-se-sbydvat-jelanija-185023", "text": "На 6 януари отбелязваме Йордановден, известен и като Богоявление. Смята се, че нощта срещу празника притежава силен магичен заряд и ако си пожелаем нещо, то непременно ще се сбъдне. Тази нощ е известна като Водици или Водокръщи и води началото си от езическите времена. Празникът е свързан е с вярата в целебната и вълшебна сила на водата, нейната способност да \"помни\" и преклонението на хората пред животворящата й същност. Според поверията, когато се стъмни на 5 януари, трябва да налееш вода в едно котле или малка тенджерка. Желателно е съдът да не е пластмасов. Изнасяш водата навън - на двора, на балкона или перваза на прозореца. Хващаш съда с две ръце и притихваш малко с водата си. Остави я да те усети. Поздрави я и й кажи името си, за да се запознаете. Постойте още малко така заедно и се прибери. Нека водата ти остане няколко часа под небето, за да се \"измълчи\" и пречисти. Преди полунощ излез отново при нея. Точно тогава, преди Водици, силата й става най-голяма. Отново хвани съда с две ръце. Свържи се с твоята вода. Помисли, кое е най-голямото ти желание. Когато си сигурен, го изречи на глас. Притихни отново и постой с водата. Опитай се да \"видиш\" в нея мечтаната от теб картина. И отново на глас кажи най-старото и силно наричане: \"Реченото ми да бъде сторено!\" После покрий водата с чиста бяла кърпа и се прибери. На следващата сутрин - 6 януари, след като се събудиш, първо отиди при водата си. Измий си очите с нея, можеш да отпиеш, можеш да полееш цвете и да напръскаш дома си. Не забравай да й благодариш! Това е наречена вода и тя ще носи енергията на желанието ти, вярва народът. Йордановден е един от най-големите български празници. На този ден Йоан Кръстител покръства Исус Христос във водите на река Йордан. Йордановден се смята за последен от периода на т.нар. „мръсни дни“.  ", "date": "2020.01.05", "title": "В нощта срещу Богоявление се сбъдват желания"}
{"url": "https://www.monitor.bg/bg/a/view/nad-1000-kukeri-defiliraha-na-xii-ja-kukerski-festival-v-blagoevgrad-185026", "text": "Близо 4 часа над 1000 маскирани кукери и моми в носии дефилираха  в XII-я фестивал на кукерските игри в Благоевград. Шествието на фестивала тръгна от паркинга на жп гарата в Благоевград по булевард „Св.Св. Кирил и Методий“ в посока кръговото кръстовище срещу Трето основно„Димитър Талев”.    Всички 13 групи, които тази година взеха участие във фестивала, се представиха пред компетентно жури в състав: РумянаХаджиева – етнограф в Регионален исторически музей, Иван Милушев – директор на Градска художествена галерия – Благоевград, и гл.ас. д-р Венцислав Божинов от катедра ,,Етнология и балканистика“ към Югозападен университет ,,Неофит Рилски“ – Благоевград. 13-те групи преминаха в следния ред: квартал „Изгрев”, квартал„Грамада” – I група, село Зелен дол, квартал „Грамада” – II група, квартал „Струмско”, село Логодаж, Предел махала, I  квартал, село Покровник, квартал  Плажа, III квартал, село Падеш и село Лешко.    Отличието за най-колоритна младоженска двойка отиде при групата от с. Изгрев, за най-добра мечкарска група бе отличена І група на кв. „Грамада“, за най-добра композиция отличиха ІІ група на кв. „Грамада“. Благоевградското село Зелен дол грабна наградата за артистичност, за масовост награда получи групата на кв. „Струмско“, за иновации бяха отличени кукерите от с. Логодаж. Първи квартал грабнаха отличието за хореография, за най-атрактивен образ на дявола бяха отличени сурвакарите от Предел махала – ІІ квартал. За най-добра танцова група награда получиха кукерите от Плаж махала, за най-добра маска пародия бе отличена групата от с. Покровник, наградата за старческа група отиде в с. Падеш, а за спазване на традициите – в с. Лешко.", "date": "2020.01.05", "title": "Над 1000 кукери дефилираха на XII-я кукерски фестивал в Благоевград "}
{"url": "https://www.monitor.bg/bg/a/view/fen-na-botev-plovdiv-zagina-v-sbivane-s-grycki-zapaljankovci-v-solun-185025", "text": "Бой между футболни фенове отне живота на българин в Солун, пише \"Български новини\". Инцидентът е станал малко преди 16:00 часа на улица „Мария Калас“ в гръцкия град. 28-годишният българин е ударен от кола, докато се опитвал да избяга от яроста на млади гръцки футболни фенове. Хулигани внезапно нападнали друга група младоци, в която бил и нашенецът. Инцидентът става ден след дербито между отборите на Арис и Паок от гръцката супер лига, който завърши с резултат 4-2  в полза на отбора на Арис. Според гръцкото издание Gazzetta.gr деветима чуждестранни запалянковци са били нападнати от фенове на ПАОК. 28-годишният български гражданин е паднал на пътя и впоследствие блъснат от автомобил. Починал е в болницата в Солун. По непотвърдена информация загиналият запалянко е привърженик на Ботев (Пд) и е бил в града, за да подкрепя Арис в дербито срещу ПАОК, което се игра вчера и завърши 4:2 за \"жълто-черните\". Гръцките власти вече са се свързали с родителите на момчето и те пътуват към Солун.", "date": "2020.01.05", "title": "Фен на „Ботев“ (Пловдив) загина в сбиване с гръцки запалянковци в Солун"}
{"url": "https://www.monitor.bg/bg/a/view/vzriv-na-gazova-butilka-v-apartament-v-plovdiv-185024", "text": "Взрив на газова бутилка в апартамент в Пловдив. Около 20.10 ч. тази вечер в оперативния център на РДПБЗН - Пловдив е получен сигнал за пожар в апартамент в квартал \"Тракия\". Към адреса са насочени екипи на 4 РСПБЗН, които са потушили огъня, съобщи Нова ТВ. При първоначалния оглед е установено, че поради техническа неизправност е избухнала газова бутилка. Един пострадал от пожара е закаран в Клиника по изгаряния на УМБАЛ „Свети Георги\", съобщиха за от болницата. Очаква се той да бъде настанен в реанимационен сектор в лечебното заведение. Има опасност за живота му. От пожара са нанесени и материални щети.", "date": "2020.01.05", "title": "Взрив на газова бутилка в апартамент в Пловдив  "}
{"url": "https://www.monitor.bg:443/bg/a/view/rod-stuart-e-arestuvan-za-poboj-na-nova-godina-184986", "text": "Рок динозавърът Род Стюарт е арестуван и обвинен в пробив на сигурността на хотел по време на парти за Нова година във Флорида. Това съобщи полицията в Палм Бийч. 74-годишният певец и семейството му са били в хотел „Брейкъри“, когато им бил отказан достъп до парти, провеждащо се в “детската” секция на заведение. Охранителят Джеси Диксън твърди, че Стюарт и семейството му са били много шумни, предизвикали са сцена и са отказали да се подчинят, когато е поискал от тях да напуснат. Според неговата версия синът на звездата - 39-годишният Шон, го е блъснал, а самият Род Стюарт го е ударил отляво в гърдите. Според версията на звездният певец обаче инцидентът е предизвикан от несговорчивостта на охранителя и той не го е ударил нарочно, като дори му се е извинил. Шон пък отрича да са блъснали охранителя и твърди, че \"истината ще възтържествува\", съобщи в. \"Мирър\". Срещу него също са повдигнати обвинения. Двамата ще трябва да се явят в съда на 5 февруари. Обвинението в нападение във Флорида се глда като леко престъпление, което в общия случай се наказва с глоба.", "date": "2020.01.05", "title": "Род Стюарт e арестуван за побой на Нова година"}
{"url": "https://www.monitor.bg:443/bg/a/view/armijata-se-razdelila-s-500-imota-za-20-godini-184996", "text": "За последните 20 години Министерството на отбраната се е освободило от близо 500 военни имота. След отпадането на военната служба десетки казарми и поделения в цялата страна пустеят и се рушат, съобщи бТВ. Едно от тях е поделението в Свищов, затворено през 2001 г. За първи път от 18 години бившият офицер Валентин Блажев отново стъпва в мястото, където е минала голяма част от живота му. „Поделението беше оставено в образцов вид. Имаше централа със 100 телефона – 100 телефона бяха оставени във всички канцеларии, защото се предполагаше, че някой може да го купи и да го ползва”, спомня си офицер Блажев. В последните години след продължителни спорове и административни битки община Свищов успява да получи поделението. „Община Свищов не е от общините, които имат развита индустрия, и идеята е на терените на бившите казарми да бъде изграден индустриален парк, с който да дадем възможност за създаването на нови работни места”, обяснява Генчо Генчев, кмет на Свищов. Военното поделение всъщност е единственият имот с излаз на река Дунав в Свищов. Амбицията на общината е част от терена да се облагороди и да се превърне в алея за разходки край реката, зона с пейки и малък парк за хората в града.  ", "date": "2020.01.05", "title": "Армията се разделила с 500 имота за 20 години "}
{"url": "https://www.monitor.bg:443/bg/a/view/divo-prase-obikalja-centyra-na-pernik-185002", "text": "Диво прасе се е появило около обед в централната градска част на Перник, съобщи началникът на общинския инспекторат Красимир Трайков. По думите му животното слязло от местната планина Голо бърдо. Вероятно е било част от стадо, подгонено от ловци и е избягало, разказа Трайков. Дивото прасе е било забелязано в шубраци до жп линията между жилищни блокове до бившата печатница. На помощ на общинските служители се притекли ловци от дружинката в квартал \"Бела вода\", но не успели да заловят животното. Предполага се, че то отново се е върнало в планината.", "date": "2020.01.05", "title": "Диво прасе обикаля центъра на Перник "}
{"url": "https://www.monitor.bg:443/bg/a/view/aleks-syrchadjieva-2019-a-beshe-naj-ujasjavashtata-godina-v-jivota-mi-184989", "text": "„2019-а беше най-ужасяващата година в живота ми\", изповяда се пред колегите си от Нова тв водещата Алекс Сърчаджива. \"Надявам се 2020-та да ми донесе хубави емоции. Макар че утре е 6 януари и се навършва една година, откакто Иван си отиде. Истината е, че 2019-а година е абсолютно изгубена за мен, като кошмар. През нея си отидоха още много големи личности: Ламбо, Стоянка Мутафова, Йосиф Шамли, много хора на изкуството. Надявам се 2020 година е по-хубава!“, сподели Алекс. „Винаги съм си правила равносметка. Не е нужно да ми се случи някакъв катаклизъм, за да се запитам защо това ми се е случило. Явно това е моят път, който трябва следвам и да науча тези уроци. Надявам се да бъда достатъчно силна, за да се справя с всичко това, през което все още преминавам и да мога да отгледам детето си по достоен начин“, сподели водещата на новия риалити формат „Игри на волята“, който беше сред най-гледаните предавания тази есен. Сърчаджиева се похвали, че е обградена с добри приятели, които й помагат за отглеждането на дъщеря им с Ласкин – София. Утре се навършва една година от смъртта на съпругът й Иван Ласкин, за когото тя сподели в ефир: „Искам да му кажа, че много го обичам и че ужасно много ми липсва и хиляди други неща. Вярвам, че човек отива на друго място и животът му продължава. Вярвам, че той е някъде там и ни пази!“", "date": "2020.01.05", "title": "Алекс Сърчаджиева: 2019-а беше най-ужасяващата година в живота ми"}
{"url": "https://www.monitor.bg:443/bg/a/view/shpigel-i-ogledalnijat-svjat-na-oligarhijata-184999", "text": "Виждали ли сте стаи с криви огледала? Такива, в които като се огледаш, изглеждаш силно променен – или твърде пълен, или слаб, но винаги образът ти е изкривен. Най-големите атракции в тези стаи са огледалата, които обръщат реалността с главата надолу. Уж си здраво стъпил на земята, а като се огледаш – краката ти са във въздуха. Точно така изглеждат в последното десетилетие статиите, които през определен период от време се появяват за България в иначе авторитетното немско издание „Шпигел“ („Огледало“ от немски език – б.р.). Когато ги чете, човек започва да се чуди дали е живял в последните 10 години в същата страна, за която се говори в статията. Картината е силно апокалиптична – страната е описана като потънала в корупция, свободата на словото е смазана, а хората живеят по-зле от поданиците на някой африкански диктатор. В тях задължително поне с едно изречение, но като основен лош герой присъства и депутатът от опозиционната ДПС и издател на „Телеграф медиа“ Делян Пеевски. които не се скъпят да плащат солено, за да градят най-черен образ на народния представител. Пък и на страната ни, която „си позволява“ да търси от отрочетата на ДС и тъмносиния ментор Иван Костов възмездие за аферите и грабежите им. Разбира се, има съвсем логично обяснение за това изкривено отражение на страната ни и то се крие в отговора на въпроса кой държи огледалото и го върти, както му е изгодно. Елементарна справка в онлайн пространството показва, че автор на последната статия в „Шпигел“ е фриленсърът Кено Версак – роден в бившата ГДР, журналист на свободна практика, силно повлиян от идеологиите на спекуланта с унгарски произход Джордж Сорос. Именно в Унгария Версак е посочен от местните медии и неправителствени организации като един от верните хора на милиардера филантроп, който гради негативен имидж на страната, отказала да следва политиката на Сорос. Като защитници на Версак през 2018 г. се изявяват пък печално известните у нас „Репортери без граници“. И оттук кълбото започва да се разплита – организацията, която уж се бори за правата на журналистите, всъщност от години е по-скоро пресцентър на подсъдими родни олигарси като Цветан Василев, Иво Прокопиев, Огнян Донев и верния им ортак Сашо Дончев. на сенчестите босове, представяйки ги за единствената и неопровержима истина. На този принцип работят и задграничните фриленсъри, които неизменно следват интересите на организацията майка и нейните „партньори“ у нас. Така се раждат както срамните класации за свобода на словото у нас, така и очернящите статии за България и единични фигури, които спъват олигархичните интереси на поръчителите на мръсната атака. Именно затова името на Пеевски нелогично, без факти и доказателства се навързва с имената на премиера Бойко Борисов, доскорошния и новоизбрания главен прокурор Сотир Цацаров и Иван Гешев или бившия шеф на КПКОНПИ Пламен Георгиев. Принципът на атаката е по римски прост – който не е с нас, е против нас. Затова всички, които са си позволили да се противопоставят на аферите на олигарси като Василев, Прокопиев, Донев и Дончев, са обрисувани като единна задкулисна дружина, която лишава босовете от „законно“ заграбените от тях милиарди. Затова и името на Пеевски редовно без доказателства се навързва с афери, в които самите олигарси активно са участвали, а всъщност народният представител е сред малцината, които се опитват да осветляват тези афери през медиите си, а чрез законодателната си дейност да спрат разграбването на България. Десетки са примерите за нашите разследвания – статии, цели приложения и дори книги, в които с доказателства и факти са описани най-големите грабежи у нас и техните изпълнители, включително и кражбата на века – пирамидата КТБ, източена от кредитния фараон Цветан Василев. Фактите обаче за този олигархичен кръг нямат никакво значение. Защото само преди няколко години именно изданието на Прокопиев „Капитал“ громеше Цветан Василев за аферата „КТБ“ и първо у нас започна да вади наяве далаверите в банката. Само няколко години и над 5 млрд. лв., заграбени от КТБ, по-късно това е забравено, а Прокопиев и служителите му са сред най-яростните защитници на Василев, като дори разградският бос се превърна в адвокат на БГ Мадоф. Затова не е изненадващ и фактът, че най-новата статия от обърнатото огледало на олигархията се появява първо изпод перото на свързан със Сорос фриленсър, а след това мигновено у нас се разпръсква от bTV и медиите на подсъдимите босове като „Фрогнюз“ и т.н. Самата частна телевизия пък от години е овладяна отвътре от хората на Прокопиев. Разградският бос сам се похвали в стенограмите „АРГО-гейт“, че „държи мейнстрийма“ у нас. А с верни хора като Венелин Петков в bTV конците на медийната свобода в най-голямата частна телевизия у нас са оставени на воля в ръцете на олигарсите. Всичко това обаче няма да го прочетете нито в „Шпигел“, нито в „свободните медии“ на подсъдимите босове. За вас те имат едно обърнато огледало, в което отразяват истината такава, каквото искат да бъде – със запушена уста и подвластна на интересите им.", "date": "2020.01.05", "title": "„Шпигел“ и огледалният свят на олигархията"}
{"url": "https://www.monitor.bg:443/bg/a/view/nad-130-akcii-v-planinite-za-2019-g-185003", "text": "Над 130 са акциите в планините за 2019 г., каза директорът на Планинската спасителна служба (ПСС) към Българския червен кръст (БЧК) Емил Нешев по повод изминалата 2019 г. и целите за 2020 г. По думите му акциите се увеличават в сравнение с предходната 2018 г. „Миналата година са били 111 акции, което автоматично показва колко са нараснали тази година“, каза още Нешев пред „Фокус“. Той определи 2019- а като всяка друга година. „С разликата, че работата, която свършихме по планините беше повече от предходните години. Като цяло това ни е статистиката. Акциите във високата планина и броят на пострадалите беше значително по-голям от предходната година. За нас означава много работа, а и при липсата на хеликоптер от може би 6 месеца допълнително се създадоха трудности за оказването на помощ на тежко пострадали във високата планина“, обясни Нешев.", "date": "2020.01.05", "title": "Над 130 акции в планините за 2019 г."}
{"url": "https://www.monitor.bg/bg/a/view/vyv-varna-skachat-za-krysta-ot-kater-v-ruse-minavat-prez-lekar-185009", "text": "Мераклиите да скачат за кръста на Богоявление в Русе ще бъдат прегледани на място от лекар, съобщават местни медии. Променя се и мястото на ритуала. То ще бъде до Морската администрация. Записването на участниците ще става до 10,30 ч. Условието е да имат навършени 18 години и да носят документ за самоличност. В надпреварата за кръста ще бъдат допуснати само 10 души, предупреждават организаторите от Русенската митрополия и общината в крайдунавския град. В морето край Варна в богоявленския ритуал ще бъдат ангажирани катерът „Г. Раковски”, лодка тип ”Зодиак” на ВМС и военни водолази. При по-добри метеорологични условия Варненският и Великопреславски митрополит Йоан ще хвърли кръста от борда на бойния катер. И трите добруджански крайморски общини организират ритуали на Богоявление по вадене на светия кръст от водите на Черно море. Водосвети за здраве и благоденствие ще бъдат отслужени в храмовете в Шабла, Каварна и Балчик. Литийно шествие повежда свещеници и миряни в Балчик от храмовете \"Света Преподобна Петка Търновска\" и \"Великомъченик Георги Победоносец\", където денят ще започне с тържествени служби. Процесията с хоругви ще стигне до Морската гара, където ще бъде отслужен велик водосвет за здраве и благоденствие. Ритуалът по вадене на кръста започва в 12 часа. Първи ще скочат за кръста на брега край нос Шабла на къмпинг „Добруджа“ и край село Дуранкулак. Ритуалът е предвиден за 10,30 ч. Час по-късно, в 11,30 ч., смелчаци ще се хвърлят за божия кръст от плажа край село Крапец. Община Каварна също ще спази традицията, отбелязвайки Йордановден със спасяване на богоявленския кръст на буна 2 в морска зона Каварна от 11 часа. Организаторите в Каварна са поставили възрастово ограничение за мераклиите да се къпят в студената вода - те трябва да са над 18-годишна възраст.", "date": "2020.01.05", "title": "Във Варна скачат за кръста от катер, в Русе минават през лекар "}
{"url": "https://www.monitor.bg:443/bg/a/view/bylgarite-sred-naj-dobrite-komshii-185005", "text": "Българите се оказват сред най-добрите, или поне най-тихите и търпеливи спрямо несгоди съкооператори в Европа. 18,3%, или близо една пета от населението на Европейския съюз се оплаква от шумни съседи, сочат данни за 2018 година на Евростат. Според тях обаче ситуацията в България е съвсем различна, като у нас или не се жалим, или съседите ни наистина стъпват на пръсти. В България, както и в Ирландия едва 9.4% от населението сигнализира за шум, проникващ през стените на дома ни. Двете страни са в (8%), следвана от Унгария (8.5%) и Естония (8.6%). Съвсем логично повече от два пъти повече градско население се оплаква от шум (24.1%) в сравнение със селското (11.0%). Делът на нетърпящите шум от съседите е толкова по-голям, колкото по-малко хора живеят в едно домакинство. Докато близо 21.8% от живеещите сами твърдят, че са били обезпокоени от живеещите наоколо, когато двама души делят един покрив, процентът е 18.7%. А в тричленните и по-големите домакинства (не се включват деца-б.р.) тъй като се оплакват едва 16.2%. Подобни са разликите между домакинства със и без деца. По-придирчиви са тези без деца-19% се оплакват от шумни съседи. На 17.2% от домакинствата с деца това прави впечатление дотолкова, че да вдигнат телефона, за да се възмутят и да поискат властите да вземат отношение. 15.7% са оплакванията при над 65-годишните, докато 26.6% са при хората под тази възраст. Най-шумните, или най-придирчивите всъщност живеят в Малта, Германия и Нидерландия. Там делът на населението, оплакало се от шумни съседи, е съответно 28.2%, 27.8% и 27.1%. Следват Португалия (23.0%), Румъния (20.1%), Великобритания (19.8%), Кипър (19.6%), Гърция и Люксембург (по 19.3%).", "date": "2020.01.05", "title": "Българите сред най-добрите комшии"}
{"url": "https://www.monitor.bg/bg/a/view/bg-gimnazisti-s-vyzmojnost-za-obrazovatelno-ljato-v-sa-sht-184994", "text": "Български гимназисти на възраст между 16 и 18 години могат да се включат в четириседмичен образователен обмен в САЩ през юни и юли 2020 г. в университета Пардю в щата Индиана. За целта трябва да подадат документи за участие в Трансатлантическата лятна програма за ученици в средните училища „Бенджамин Франклин“ 2020 до 15-и януари с попълнен формуляр и мотивационно есе. Целта на обмена е да се създаде възможност за установяване на трайни връзки между младите хора в Европа и САЩ и общи ценности. По време на лятната програма одобрените ще се запознаят с приоритетите на външната политика на Америка като младежка активност, подкрепа на демокрацията и гражданското общество и икономическо развитие. За целта те ще минат през различни лекции, семинари, дискусии и презентации, катко и практически упражнения, водени от преподаватели и ментори. Заданията и дейностите в клас ще бъдат допълнени от доброволчески дейности, посещения на място, социални и културни прояви, гостувания на американски семейства, които да подпомогнат на гимназистите да придобият по-широки представи за американското общество по време на престоя си. Като част от програмата участниците ще имат и възможност да обсъдят теми като демократични практики, разрешаване на проблеми и конфликти, комуникативни умения, критическо мислене, толерантност и уважение към различията, младежко лидерство, тимбилдинг и медии. В курсовете ще се обърне внимание на това как свободата на словото предполага както права, така и отговорности за гражданите.  Всички кандидати трябва да владеят свободно английски език, да са редовни ученици в средно образователно училище или студенти в университет в родната си страна през есента на 2020 г. след приключване на курса, високи академични постижения – добри оценки, награди и препоръки от учители, желание за участие в общественополезни и извънкласни дейности. Пълния списък с изисквания към гимназистите може да да бъдат намерен на сайта на американското посолство в България.", "date": "2020.01.05", "title": "БГ гимназисти с възможност за образователно лято в САЩ"}
{"url": "https://www.monitor.bg:443/bg/a/view/23-godishen-varnenec-sred-zaginalite-v-norvejko-more-185004", "text": "23-годишният варненски футболист Викторио Aчeв е единият от загиналите български моряци в Норвежко море. До нещастната случка на 2 януари се стигна, след като двама наши сънародници са паднали зад борда на кораба „Стара планина“, като причината за инцидента е 9-метрова вълна, която е пратила моряците извън кораба. Той бил в състав от 19 човека-18 българи и един гражданин на Украйна. \"Почивай в мир безценен мой! Разкъсано е моето сърце!Животът бе си само твой, не даде никой да те спре. Ти смисъла ми бе едничък и цял живот с теб ще се гордея. Обичам те!Прости ми!“, написа майката на Викторио във Фейсбук. Загиналият вaрнeнeц бил пo футзaл-Вaрнa Cити. Той e играл oщe зa Чeрнo мoрe Мaния. Cъoтбoрницитe му изказаха съболезнования на семейството му в coциaлнитe мрeжи, кaтo eдин oт нaй-близкитe му приятeли - Благовест Марев, нaпиca във Фeйcбук: \"За нас ще останеш завинаги жив в сърцата ни. Пoчивaй в мир, Вики!\" Cпacитeлнaтa oпeрaция в Нoрвeжкo мoрe бeшe oкoнчaтeлнo прeкрaтeнa на 3 януари, тъй като спасителите са категорични, че човек може да издържи във вода с толкова ниска температура най-много един час. Но дори след оттеглянето им корабът \"Стара планина\" района с надежда двамата паднали зад борда да бъдат намерени. Рaзcлeдвaнeтo пo cлучaя ce вoди oт Мaлтийcкaтa мoрcкa aдминиcтрaция, тъй кaтo кoрaбът плaвa пoд флaгa нa Мaлтa. Пo врeмe нa инцидeнтa той ce e нaмирaл нa oкoлo 100 килoмeтрa oт брeгoвeтe нa Нoрвeгия. Вeднaгa е бил oбявeн cигнaл зa бeдcтвиe и e била oргaнизирaнa cпacитeлнa oпeрaция c двa хeликoптeрa. Търceнeтo нa бългaрcкитe мoряци e прoдължилo 7 чaca при изключитeлнo тeжки мeтeoрoлoгични уcлoвия - 9-мeтрoви вълни и cкoрocт нa вятърa oкoлo 25 мeтрa в ceкундa. Корабът \"Стара планина\" е построен през 2007 година. Той е бълкер - превозва насипни товари. Дължината му е 186.5 метра, а ширината 30 метра. Може да превозва до 52 656 кубични метра зърно.", "date": "2020.01.05", "title": "23-годишен варненец сред загиналите в Норвежко море "}
{"url": "https://www.monitor.bg:443/bg/a/view/poljaci-iskat-shvierchok-ot-ludogorec-vyrba-pristigna-v-bylgarija-184978", "text": "Полският гранд „Легия“ (Варшава) проявява сериозен интерес към нападателя на „Лудогорец“ Якуб Швиерчок, пишат местните медии. Лидерът в полския шампион гласи футболиста на разградчани за заместник на своя голмайстор Ярослав Ниезгода. 24-годишният нападател е пред трансфер в отбора от МЛС “Портланд Тимбърс”. Сделката е на финалната права и се очаква “Легия” да прибере около 4 милиона евро за тарана. С част от сумата “Легия” е готов да купи Швиерчок, който загуби титулярното си място в Разград за сметка на Клаудиу Кешеру. Индикациите от „Лудогорец“ обаче са, че тимът не смята да се разделя с основни футболисти през зимната пауза. „Орлите“ водят тежка битка на 3 фронта и през пролетта се очаква да имат сериозни изпитания. Първото от тях е сблъсък с „Интер“ от 1/16-финалите на Лига Европа. Домакинският мач е на 20 февруари, а седмица по-късно е реваншът в Милано. Освен това играчите на Павел Върба се борят за шампионската титла и за Купата на България. В първенството разликата пред предследвача „Левски“ е само 5 точки, а „сините“ са препятствието пред „Лудогорец“ и за Купата, като двата тима излизат в директен сблъсък от 1/4-финалите на „Герена“. Иначе „Лудогорец“ започва в понеделник предсезонната си подготовка. 8-кратните шампиони ще тренират на базата на „Царско село“ в София, а във вторник ще преминат медицински тестове. От днес в България е и новият треньор Павел Върба, който до момента все още не се е запознал с отбора. Спецът пристигна в Разград, за да разгледа базата, а вечерта тръгва за София. Върба ще бъде официално представен пред медиите във вторник.", "date": "2020.01.05", "title": "Поляци искат Швиерчок от \"Лудогорец\", Върба пристигна в България"}
{"url": "https://www.monitor.bg:443/bg/a/view/shofiori-i-jrici-se-jaljat-na-goreshtata-linija-na-vynshno-185000", "text": "Откраднати от шофьори автомобили и престъпления като трафик на хора, които биват склонявани към проституция, са сред най-честите причини да бъде търсено съдействие от Ситуационния център на МВнР от български граждани в чужбина или техни близки у нас. Това става ясно от информация, предоставена на „Монитор“ от Външно. От ведомството уточняват, че кризисният център е търсен с молби за съдействие от близки на малолетни и непълнолетни български граждани в риск. Сигнали постъпвали и от изпаднали в беда шофьори на международни превози, както и от роднини на хора, намиращи се в райони на бедствия и конфликти и  На горещата линия в МВнР биват търсени и за издаване на документи за гражданско състояние, свидетелства за съдимост, изгубени или откраднати документи за самоличност и шофьорски книжки. От ведомството също така предоставят информация за услуги по заверка на подпис и съдържание, както и за разрешаване на противоречия с работодатели. В много от случаите до тези противоречия се стигало, след като работодателят е взел паспорта на работника и не му го връща, с което му пречи да се завърне в страната си и щраквайки капана го превръща в един от т.нар. бели роби. Противоречията се изразявали и в това, че двете страни са се договорили за една сума, а в крайна сметка работникът е прецакан с по-малко пари. преди да отпътуват за друга страна, пък били свързани с визови режими и възможности за удължаване на престоя, с индекс на риска при пътуване до конкретната дестинация, както и с възможности за работа и лечение. В същото време най-честите, нетипични за дейността на МВнР запитвания касаели липсата на роуминг и интернет и тарифни планове. От справката, изготвена от МВнР по искане на „Монитор“, става ясно още, че за последните 3 годни , получени в Ситуационния център, са се увеличили почти тройно. За 2017 година оперативните дежурни в дирекцията са регистрирали 5334 сигнала - 2407 по телефона, 2052 по електронната поща и 875 по факс. Броят им за 2018 година е скочил до 8559, като 6727 са подадени по телефона, 1160 по електронната поща и 672 по факс. През 2019 година, за периода януари-октомври пък, оперативните дежурни на Външно са регистрирали общо 13 157, като според начина на подаване броят им съответно е 11 018, 1596 и 543. От ведомството изтъкват, че увеличението на броя получени сигнали за съдействие се дължало в най-голяма степен на въведената от тях на 7 август 2018 година услуга за абонати на български мобилни оператори, която се изразявала в с информация за номера на денонощната дежурна телефонна линия в МВнР. От Външно поясняват, че СМС уведомяването е напълно безплатно за абонатите на мобилните оператори и не води до никакви допълнителни разходи за министерството, респективно за държавата. На уебстраницата на Външно има и рубрика „Пътувам за…“ , чрез която гражданите могат да се информират по интересуващи ги въпроси за отделните страни, включително за тези, в които искат да пътуват. Посетилите „Пътувам за…“ за периода на трите години е общо 5241, като и за трите години най-много са регистрираните за Турция. За 2017 година броят на пътуващите зад граница, възползвали се от услугата, е бил 1987, като най-много наши сънародници са се регистрирали за Турция – 228, следвана от Гърция – 91, Индонезия – 85, и Италия – 76. За 2018 година пък от общо 1486 души за Турция са се регистрирали 92, за Индонезия – 67, за Украйна – 62, а за Тайланд – 54. През 2019 година за периода 1 януари-25 ноември броят на хората е достигнал 1768, като за югоизточната ни съседка той е163, за Йордания – 99, за Тайланд – 78, а за Индонезия – 75. Мобилно приложение за реакция при кризи е заложено за изработка по проект „Доизграждане и оборудване на Ситуационен кризисен център в МВнР“, предвиден за финансиране по Финансовия механизъм на ЕИП и Норвежкия финансов механизъм 2014 година-2021 година. Министерството на външните работи на Норвегия, което е партньор на МВнР по проекта, вече е одобрило предоставената му от българското ведомство матрица на „пътна карта“, формулираща основните дейности, разпределението на отговорностите и основната последователност при осъществяването на отделните стъпки. От МВнР уточняват, че е изготвено проектно предложение, което в момента е в процес на съгласуване по компетентност с други държавни институции. Идеята е българите в чужбина лесно да могат да уведомяват българските служби, че са изпаднали в беда. Чрез SOS бутон от мобилното приложение на МВнР нашенците ще могат да подадат GPS координатите си до служителите на ведомството и до посолството ни и най-близката консулска служба на държавата ни. Приложението ще бъде безплатно и ще работи за всички платформи. Ще може да се сваля от сайта на министерството, както и от магазините на Google и Apple.", "date": "2020.01.05", "title": "Шофьори и жрици се жалят на горещата линия на Външно (ТЕМАТА)"}
{"url": "https://www.monitor.bg:443/bg/a/view/francija-ne-iska-sblysyk-na-sankcii-s-vashington-184981", "text": "Франция иска да избегне търговска война със САЩ, но ако Вашингтон наложи мита върху френски стоки, Париж е готов да отговори. Това заяви в интервю за в. \"Журнал дю диманш\" френският министър на икономиката и финансите Брюно Льо Мер. \"Искаме да избегнем търговската война, но заедно с нашите европейски партньори ще бъдем готови да отговорим, ако бъдем ударени от санкции, които считаме за недружелюбни и незаконни\", казва Льо Мер. Той обяснява, че за Франция е изключително важно да обложи с данък цифровите компании, които реализират значителни печалби, без да присъстват физически в страната и следователно без да плащат почти никакви данъци. \"Американската администрация твърди, че нашият (цифров) данък е дискриминационен. Официално оспорвам това и тъкмо изпратих писмо до представителя на САЩ в търговските разговори Робърт Лайтхайзър\", отбелязва френският министър. \"Това, което оспорваме, е законността на разглежданите санкции\", допълва министърът.", "date": "2020.01.05", "title": "Франция не иска сблъсък на санкции с Вашингтон"}
{"url": "https://www.monitor.bg:443/bg/a/view/hamburger-na-20-godini-oshte-e-kato-nov-184980", "text": "Хамбургер, купен от американец преди повече от 20 години за презентация върху ензимите, още изглежда непроменен, съобщи ЮПИ. Дейвид Уипъл от щата Юта купува хамбургера на 7 юли 1999 г. След презентацията върху ензимите и развалянето на храната, той го забравя в джоба на дрехата си няколко години. Когато го открива през 2013 г., става световноизвестен с него. След като преоткрива стария си сандвич, Дейвид Уипъл го поставя в кутия и го оставя в нея шест години. Вади го тази седмица. Според него видът му е същият, както когато го е купил. Мирише на мукава. Американец от щата Онтарио, който направи подобен експеримент, продаде шестгодишен бургер и картофки в иБей през 2019 г.", "date": "2020.01.05", "title": "Хамбургер на 20 години още е като нов"}
{"url": "https://www.monitor.bg:443/bg/a/view/italianskijat-vog-se-otkaza-ot-snimkite-184957", "text": "Италианското издание на Модната библия – списание \"Вог\" се отказа от снимките в януарския си брой, за да предложи по-екологичен вариант на читателите. Като предлага илюстрации вместо снимки, списанието намалява негативното въздействие върху околната среда, свързано с организирането на фотосесии по целия свят. Главният редактор Емануеле Фарнети каза, че не му е известно досега \"Вог\" да е издавано без снимки, откакто съществува фотографията. В редакционната си статия той пише, че инициативата е в рамките на екологичните цели, формулирани и подписани миналия месец от главните редактори на 26-те издания на \"Конде Наст\". Той обърна внимание, че септемврийският брой на \"Вог\", който е най-големият за годината, показва, колко голям е въглеродният отпечатък на едно модно списание. \"Участници: 150 души. Около 20 полета и десетина пътувания с влак. 40 чакащи постоянно автомобила. 60 международни пратки. Светещи прожектори поне 10 часа нон стоп. . . Изхвърлена храна от кетъринга. Найлони за увиване на тоалетите. Електричество за зареждане на фотоапаратите и телефоните\" е отчетът на редакцията. Спестяванията от броя без скъпи фотосесии на сп. \"Вог\" са предназначени за студентска фондация във Венеция, пострадала сериозно от наводненията през ноември.", "date": "2020.01.05", "title": "Италианският \"Вог\" се отказа от снимките"}
{"url": "https://www.monitor.bg:443/bg/a/view/eksperti-vyrluva-koktejl-ot-virusi-184995", "text": "В момента имаме коктейл от грипни вируси и все още не е ясен щамът, който ще доведе до епидемия. Това обясни пред „Монитор“ националният здравен инспектор д-р Ангел Кунчев. Само преди няколко дни в Бургас бе регистриран нов случай на грип в страната, който е H1N1 или т.нар. свинския грип. „Като положителна проба, мисля, че това е пети случай за страната. Най-вероятно обаче са много повече. Засега не могат да се правят никакви изводи, тъй като има голямо разнообразие от вируси и все още не се е оформил щамът, който ще е водещ за епидемията. Дори в Европа има различна картина. Да речем, в Русия и Турция преобладават B щамовете, в Испания и Ирландия, където е по-висока заболеваемостта, са повече от А“, коментира д-р Кунчев. Той уточни и че заради празниците, регистрацията през тези дни е била много слаба. Така че се очаква през тази седмица да има по-ясна картина. Все още не можело да се прогнозира и кога страната ни ще е в плен на грипната епидемия. Обикновено това се случва в края на януари и началото на февруари. Според експерти обаче, грипът тази година е закъснял с 30-40 дни, и то не само у нас, но и в цяла Европа. Заради това, най-вероятно епидемията се очаквала в края на февруари. „Понякога обаче нещата се развиват много бързо, затова и няма да се учудя, ако достигнем високи стойности на заболеваемост още в края на месеца“, каза д-р Кунчев. В момента имало и други респираторни вируси- риновируси и парагрипни вируси. „С течение на времето обаче те ще намаляват, защото грипът е най-мощен и появили се, избутва всички останали“, коментира д-р Кунчев. Той уточни, че и ваксини против грип в страната няма още от края на октомври. Само за няколко седмици са били изчерпани всички 120 000 дози, които бяха осигурени безплатно за пенсионери. Още 140 000 пък бяха внесени за свободния пазар. Нова партида имунизации обаче не се очаква.", "date": "2020.01.05", "title": "Експерти: Върлува коктейл от вируси"}
{"url": "https://www.monitor.bg:443/bg/a/view/majli-sajrys-se-sporazumja-po-delo-za-plagiatstvo-184962", "text": "Майли Сайръс постигна споразумение по делото за 300 милиона долара, което я обвинява в нарушаване на авторски права с хита й We Can't Stop. Делото беше заведено от ямайския певец Майкъл Мей, с артистично име Флоргон, през 2018 г. Той претендира, че We Can't Stop наподобява много песента му We Run Things от 1988 г. Той нарича хита си \"реге фаворит\", след като оглавява музикалната класация в родината му. Мей обвини Майли Сайръс и звукозаписната й къща \"Ар Си Ей Рекърдс\", притежавана от корпорацията \"Сони\", че са присвоили част от песента, включително и фразата \"We run things. Things no run we.\" Мей, Сайръс, \"Сони\" и други ответници регистрираха съвместно споразумение във федералния съд в Манхатън, с което слагат край на делото окончателно. Адвокатите на Майли Сайръс разпространиха писмо на 12 декември, че е постигнато това споразумение и то ще бъде заведено в съда \"когато бъде изплатено обезщетението\". До момента обаче не е уточнено в какъв размер е то.  We Can't Stop от албума Bangerz на Майли Сайръс достигна второ място в класацията на Билборд през август 2013 г.", "date": "2020.01.05", "title": "Майли Сайръс се споразумя по дело за плагиатство"}
{"url": "https://www.monitor.bg:443/bg/a/view/miglena-mancheva-nachalen-uchitel-vakancijata-dava-impuls-na-decata-da-uchat-184990", "text": "Ако хлапето има повече положителни емоции, усвоява материала по-добре, сподели пред \"Монитор\" преподавателят в 119-то СУ „Акад. Михаил Арнаудов“. - След празниците децата са по-разсеяни, по-шумни, по-трудно се концентрират. Впечатленията от почивните дни все още властват, но в това няма нищо лошо. Коледните празници са, за да могат децата да почувстват топлина, добрина, да пътуват, да бъдат щастливи. Когато се върнат в училище искат да разкажат, да покажат на другите, да споделят какви подаръци са получили, какво им се е паднало от баницата. Техните емоции са толкова силни, че се изискват няколко дни адаптация, за да навлязат в нормалния си ритъм. В първата седмица със сигурност властват емоциите, събрани през празниците, защото всяко дете иска да бъде чуто, да разкаже на останалите какви подаръци е получило, как е прекарало тези дни, кого е срещнало, къде са си играли. Всеки споделя своите чувства, а това също е важно. В училище не е важно само ученето, те трябва да могат да общуват помежду си, да са откровени, да разказват, да полагат усилия сами да покажат и разкажат своите истории, защото сами виждат, че е много трудно да задържиш вниманието на другите. Емоциите през ваканцията дават импулс на децата след това да учат, защото учението е свързано с това как се чувства детето – дали е щастливо, отпочинало. Ако има повече положителни емоции, това се предава след това и в ученето – то усвоява материала по-добре, не среща затруднения, пише домашната си работа. - Да, не само умората. Това са преживявания, които всеки трябва да има – да види най-близките си, да се почувства специален, да пътува, да получи подаръци, да кара ски. Децата имат нужда от това. - В първите дни след ваканцията, е по-трудно, но под формата на различни игрови методи си припомняме всички емоции от ваканцията като част от учебния час. Има по нещо малко, което използвам, за да провокирам интереса им. Започваме с житейска ситуация, в която са попаднали, споделят как са реагирали на нея, какво се е случило. Разказват за подаръците, които са получили. Историите на учениците се преплитат с учебния материал – по човекът и природата или човек и общество. Някои от децата прекарват ваканцията си в чужбина и разказват за страната, която са посетили, преживяванията си там, какво са научили, как са обогатили културата си, показват с различни презентации и табла, носят подаръци за съучениците си. Могат да бъдат и занимания, които са свързани с мултимедията. - Аз винаги ги успокоявам, че им трябва малко време, за да се адаптират. Децата няма как изведнъж да забравят всичките си емоции и да се върнат обратно към ранното ставане, както са го правили досега. Хубаво е, че във ваканцията те излизат от този ритъм и забързаното си ежедневие, могат да седнат да четат книга, както възрастните. Аз имам и традиция винаги преди Коледа им подарявам книга, която да прочетат през ваканцията, а след това я обсъждаме в клас. В клас отделяме внимание на книгите и ченето. Преди ваканцията посетихме една детска градина, в която бяхме да четем книжки за „Седмицата на четенето“. Имаме и тържества, благотворителни базари. Усилията са ни насочени към това да разберат какво е благотворителност, защо Коледа се празнува, кои са добрите неща в живота, за да бъдат по-добри като хора, да бъдат отговорни. Тогава неминуемо, когато се върнат в училище, нямат проблем, че са били 2 седмици във ваканция. Не мога да кажа, че те оставят настрани ученето, но се връщат по заредени с енергия, по -отпочинали, по-щастливи.", "date": "2020.01.05", "title": "Началният учител Миглена Манчева: Ваканцията дава импулс на децата да учат"}
{"url": "https://www.monitor.bg:443/bg/a/view/kupuvame-po-evtini-domati-na-edro-krastavicite-poskypnaha-184979", "text": "От началото на годината цената на оранжерийните домати се е понижила с 3.5 на сто до 2,22 лв./кг, краставиците скочиха с 2.45 лв. за кг, съобщава Държавната комисия по стоковите борси и тържища (ДКСБТ). Картофите и червените чушки също поскъпнаха, съответно с 1.4 на сто и 2.9 на сто, като цените им стигат до 0.70 лв./кг и 2.45 лв./кг. Зелевата салата с моркови излиза най-евтина - морковите се търгуваха по 0.69 лв./кг, а зелето за едва 0.53 лв./кг В четвъртък и петък най-купуваните плодове поддържат същите цени или те леко падат. Купуваме по-евтини с 1.8% ябълки на едро за малко над 1.10 лв./кг, портокали за 1.29 лв./кг, банани за 2.20 лв./кг, цената на мандарините пада почти двойно от тази на ябълките до 1.51 лв./кг. Кравето сирене поскъпна с 0.8% и се продаваше за 6.37 лв./кг, а кашкавалът за 10.60 лв./кг, пакетче масло (125 гр.) струваше на едро по 2.23 лв. Брашно тип „500“ и олиото поскъпнаха незначително с около 1% до 0.95 лв./кг и 2 лв./л. В края на седмицата замразените пилета поевтиняха с 0.7 до 4.04 лв./кг, средната цена на яйцата бе 0.21 лв./бр. Индексът на тържищните цени за последните две седмици (ИТЦ), отразяващ цените на хранителните стоки на едро, се повиши за пръв път над 1.600 пункта от Великден миналата година, когато успя да достигне 1.608 пункта.", "date": "2020.01.05", "title": "Купуваме по-евтини домати на едро, краставиците поскъпнаха"}
{"url": "https://www.monitor.bg:443/bg/a/view/otkriha-tonove-italianski-bokluk-kraj-vraca-184987", "text": "Тонове отпадъци от Италия откриха проверяващи на нелицензирана за тази цел площадка във Враца. Боклуците били открити след сигнал на граждани до телевизията, която пък уведомила РИОСВ във Враца. Вносните боклуци се съхраняват на ул. „Складова“ в областния град, а проверката установила, че порталът на обекта е отворен и до отпадъка се стига без проблем. На мястото има повече от 50 т употребявани тонер касети от принтери. Част от тях са пакетирани, а други – не. Според служители в склада боклукът е там от ноември м. г., а според документите идва от Италия и не е опасен. Тепърва обаче ще изясним кой е собственикът на площадката и на отпадъците, заяви директорът на врачанската екоинспекция Христо Христов. Стопаните на площадката са баща и син Ангелови и според тях боклукът не е техен, а на фирма, с която сключили договор за съхранение. установили от РИОСВ.ДАНС също започна проверка по случая. Предстои собствениците на въпросната фирма да бъдат разпитани. Самият собственик на терена Илиян Ангелов заяви, че теренът не бил площадка за токсичен боклук, а място за съхраняване на ценна суровина, която ще бъде преработена. На площадката са разположени 50 тона в чували, транспортирани с 6 камиона в края на ноември. По думите на Ангелов мястото, откъдето идва доставката, е Милано, Италия – именно там през декември италианските власти заловиха над 800 тона незаконен боклук, който е трябвало да отпътува България. Собственикът на площадката обаче е категоричен – нищо незаконно и вредящо в настоящата ситуация няма. „Това са пластмасови опаковки от използвани тонер касети за принтери – суровина, която се претопява и от нея се правят други пластмасови изделия. Аз се съмнявам дали може да се твърди това, че е боклук, доколкото с добавен стойност”, подчерта Ангелов. Това била и информацията, която е получил от фирмата, закупила тоновете пластмаса. В Община Враца не е постъпвало официално намерение за преработка на пластмаса. Това каза за bTV кметът на града – Калин Каменов, във връзка с проверяваната от ДАНС и екоинспекцията площадка, на която се съхраняват над 50 тона излезли от употреба консумативи за принтери, представляващи неопасен отпадък. „Във Враца няма да позволим складирането на отпадъци, нито пък тяхното горене, нито пък депониране на нашето сметище. На този етап притеснителното е, че има идея за преработка на тази пластмаса без термично обработване, което обаче по никакъв начин с Регионалната инспекция по околната среда. Няма как да се коментира тема, при положение, че все още няма проект и няма внесени документи за каквото и да било официално намерение в Община Враца”, коментира Каменов. Заради това, че теренът му няма лиценз, той ще бъде глобен със 7 хил. лева. Междувременно в петък полицията е влязла и в склад за отпадъци в град Мизия. Тепърва ще стане ясно дали това е свързано с проверките около българската следа с италианския боклук, за които предупреди премиерът Борисов.", "date": "2020.01.05", "title": "Откриха тонове италиански боклук край Враца"}
{"url": "https://www.monitor.bg:443/bg/a/view/zapiski-po-gradskija-transport-denjat-h-za-njakoi-svatba-za-drugi-bradva-184970", "text": "Привет, братя и сестри от градския транспорт! Денят Х дойде! За някои е вчера, за други ще е утре. Но, истинският ден Х е днес, защото земята се намира най-близо до слънцето. Честит перихелий (така се казвала позицията, в която планетата ни се намира най-близо до горящото кълбо). Не на всички им идва по едно и също време перихелият обаче. Моят беше на 1 януари. През нощта пукот, трясък и огньове в небето. На сутринта – тихо. Не просто тихо, пълно мъртвило. Казвам си, ето го денят Х. Дали някой не ни е пуснал неутронна бомба? (преди години се говореше за оръжието, което поразява само живите същества) Между другото, какво стана с бомбата, че вече не я споменават (сигурно са я прибрали някъде за по-добри времена)? От друга страна, едва ли е бомбата, защото зървам Марин от съседния вход, че успява да паркира на 20 сантиметра от изпокапалата мазилка на блока и после трудно си намира входната врата. На око изглежда да е на поне 1,7 промила, но още мърда. Едва ли го е улучил неутронен гръм. По-скоро го е гръмнала поне бутилка пукница. Но, в новогодишната нощ всичко е позволено, особено щом като е минал невидим по сутрешните улици (за полицията). Тихо е, не мръдва и клонче от ошушканата от вятъра брезичка под прозорците. Няма го и онова мило семейство (не знам дали са се подписвали в гражданското) ромчета, които бутат огромно съоръжение на колела, с което събират пластмаса и метал от кофите за боклук. Преди време им набутах изгорялата ни пералня. И досега се чудя, как успяха да я метнат на количката. Ето на, и тях ги няма. Само проскубаният пес, дето подтичква зад тях лениво се доближава до контейнера. Преял е с прасешки кокали. Между другото, като мине перихелият (днес) утре започват мръсните (три) дни. Все се чудя, защо се казват мръсни. Ясно е, че караконджулите излизат по това време, за да ги гоним с кукери. По стародавна традиция ги гоним и с много вино и ракия (и с всякакви други по-засукани питиета). Обаче, по същото време е и Богоявление, после Ивановден. Все светли празници от духовна гледна точка. Не може да се отрече на нашия малък, но изключително...мъдър народ, че мръсното трябва да се измие и да се полее (водата е само за ритуала). Отплеснах се, мъдрият ни народ е казал и друго – за едни сватба, за други – брадва (не говоря за Перник, за него по-нататък). Докато на нас ни е студено, на други им гори под краката. Говоря за Австралия, която гори в буквалния смисъл. Ще кажете, абе това е много далече. Пък и Гришо е там, и бие, развява гордо трибагреника (май се е усетил, че без него не му върви в играта). Обаче един приятел казва, че брадвата рано или късно почва да сече и в нашата гора. Та в перихелия, не е лошо да помислим и за това. В Перник вече мислят, скоро и на други места. И в този ред на мислене, да не ни се наложи на всички да обуем железните джапанки и да джапаме с тях из пустинята в търсене на живителна течност (синоним на водата, който се ползва в информациите за въвеждане на воден режим). Стана много депресивно. Умберто Еко е казал, че хората чакат цяла седмица да стане петък, цяла година да стане лято и цял живот да са щастливи. Така е, чакаме си. Живи и здрави, и до нови срещи в някой рейс. Ваш Пантелей пътник. Наздраве!", "date": "2020.01.05", "title": "Записки по градския транспорт: Денят Х (за някои сватба, за други брадва)"}
{"url": "https://www.monitor.bg:443/bg/a/view/za-bogojavlenie-184984", "text": "", "date": "2020.01.05", "title": "За Богоявление"}
{"url": "https://www.monitor.bg:443/bg/a/view/francija-trygna-s-pobeda-nad-syrbija-v-berlin-184977", "text": "Франция постигна победа с 3:0 (21, 21, 22) над европейския шампион Сърбия в първия мач от нашата група на олимпийската квалификация по волейбол за мъже в Берлин. Именно „петлите“ са първият съперник на българския тим утре от 18 часа и заради това нашите изгледаха на живо мача им срещу сърбите. Въпреки многото проблеми в състава си момчетата на Лоран Тили не оставиха съмнение в превъзходството над съперника и си върнаха за загубата на европейското. Най-резултатен в двубоя бе Жан Патри, който завърши с 22 т., 14 добави Ървин Нгапет. За Сърбия над всички бе Неманя Петрич с 14 точки, а с 12 се отчете Александър Атанасиевич. Нашите проведоха една тренировка в официалната „Макс Шмелинг хале“ още веднага след пристигането си в Берлин, а после се готвеха в тренировъчната зала на комплекса. \"Това е последният ни шанс да сме в Токио. Със сигурност ще бъде много силен турнир, с някои от най-добрите европейски отбори. Всички тимове са тук само с една цел - класиране на олимпийските игри. Ще бъде тежко, но сме в добро състояние. Ще дадем най-доброто от себе си и ще се насладим на времето тук\", сподели капитанът ни Виктор Йосифов ан официалната пресконференция преди турнира. В нашата група е и отборът на Холандия, а в другата група „А“ са домакините от Германия, Чехия, Белгия и Словения. Само победителят от квалификацията ще вземе квота за Токио 2020.", "date": "2020.01.05", "title": "Франция тръгна с победа над Сърбия в Берлин"}
{"url": "https://www.monitor.bg:443/bg/a/view/npo-to-na-bg-madof-v-pylna-bojna-gotovnost-i-v-totalna-shizofrenija-za-peevski-184967", "text": "„Гражданското сдружение” на банкера беглец Цветан Василев – НПО-то „Боец”, очеизвадно си заслужи новогодишните бонуси. След като още на 2 януари регистрирахме небивалата активност на бияча на журналисти и организатор на поръчкови протести Георги Георгиев, той буквално доказа, че е получил нареждане да атакува всеки ден с доноси и фейкове всевъзможни институции. Прави впечатление, че „Боец”-ът на БГ Мадоф съвсем го е ударил през просото и изглежда, сякаш доносите му са писани на коляно – в пълна бойна готовност и в състояние на тотална шизофрения. Прави впечатление също, че стилът им изглежда някак познат – барабар с правописните грешки доносите на „гражданина боец” са като изфабрикувани в личния пресцентър на банкера беглец – сайта на Агент Академик от ДС Огнян Стефанов \"Фрогнюз\". Точно това е трибуната, от която се тиражират всички фейкове, в които уж на случаен принцип се намесва името на депутата и издател на „Телеграф медиа” Делян Пеевски. Вероятно точно в този момент слугите на БГ Мадоф съчиняват поредния пасквил, в който да „вмъкнат” вражеския елемент. И за де не личи толкова явно чии интереси обслужват, използват термина „сезираме”. Не, НПО-то на банкера беглец не сезира никого, а атакува неудобните публични личности с доноси, за да оправдае финансирането си. Комичен елемент е, че лелеещият за известност „гражданин боец” вече използва и трикове, за да си придава тежест, защото иначе ще литне като балон. В последния случай – уж в сигнал за някакви земеделски земи, се е „монтирал” на снимка до Европейския главен прокурор Лаура Кьовеши. Комичното е, че „гражданина боец” и помощниците му от сайта на Агент Академик даже не знаят името на дамата, която изписват като Лаурса. Иначе пасквила е персонализиран към новия главен прокурор Иван Гешев, но заглавието е бомбастично: „Сезираме Кьовеши и Делян Пеевски със сигнал срещу Иван Гешев”, реве „гражданинът боец” Гошко Георгиев театрално. И следва пояснението, че Бойко Борисов и Делян Пеевски си били избрали главния прокурор – теория на конспирацията, която може да се завърти само в едни болни глави, които или са прекалили с наздравиците или не си пият хапчетата редовно. За страничните наблюдатели е ясно, че прикривайки пълната си неосведоменост около избора на главен прокурор с бомбастични изявления и заглавия, слугите на БГ Мадоф единствено демонстрират, че и протестите, които ТЕ организираха по поръчка на крупния аферист, са били толкова техни, колкото и писанията в сайта „Фрогнюз”. „Ще сезираме еднвременно...”, пишат поръчковите създатели на самоцелни сигнали в добре познатия стил на бившата Държавна сигурност. „Еднвременно”?! Няма ли нещо като грамотен редактор в тези географски ширини? Ще се направим, че не забелязваме тоталното непознаване от тяхна страна на пълния и краткия член, но думата „арзследвяа” звучи съвсем като „спунк”. Затова можем да предположим, че следващата, която НПО-то „Боец” ще сезира, е Пипилота Виктуалия Транспаранта Ментолка Ефраимова Дългото чорапче. Успех, „гражданино боец”! И поздрави на Агент Академик. Има какво да научиш за доносите от него.", "date": "2020.01.05", "title": "НПО-то на БГ Мадоф в пълна бойна готовност и в тотална шизофрения за Пеевски"}
{"url": "https://www.monitor.bg:443/bg/a/view/vijte-kolko-shtastliva-shte-e-godinata-za-vsjaka-zodija-184969", "text": "За много от нас 2019-та беше доста емоционална година, която може би никога няма да забравим. Да преминаваме от една ситуация, която трябва да решим, в друга, вече е зад нас. Време за нещо ново и много вълнуващо. Вижте колко щастлива ще бъде 2020-а за всяка зодия: 2020-та ще бъде по-скоро спокойна година за вас, без особени промени. Намерете начин да направите себе си щастливи.  През 2020-та ще имате възможността да погледнете вътре в себе си и да разберете, че вашето собствено щастие зависи само и единствено от вас. Ще ви очаква година на предизвикателствата, бъдете до близките си хора и не забравяйте за тях. Ще имате подкрепата на своите любими хора и не забравяйте, че всичко минава - дори и лошото.  За вас 2020-та ще бъде малко по-натоварена, отколкото ви се иска. Ще изпитвате повече трудности и това ще накара дните вид а се сливат. но съвсем скоро - към средата на годината небето ще започне да се изчиства от облаците за вас.  2020-та ще бъде изпълнена с толкова много неочаквани изненади за вас! През новата година ще имат много мигове, в които ще се чувствате благодарни за това, което имате.  Сигурни ли сте, че наистина искате да бъдете щастливи? Ама наистина!? Защото колкото повече ви гледа човек, толкова повече остава с впечатлението, че все нещо ви дърпа към нещастието, страданието. Ако наистина искате да бъдете щастливи, спрете да вършите нещата по стар начин. Не се налага да правите огромни промени в живота си, просто спрете с неправилните действия от преди.  Много близък ваш приятел ще ви предаде по начин, по който не сте и подозирали. Точно в този момент непознат ще влезе в живота ви и ще ви покаже истинското значение на думата \"приятелство\". До края на декември ще бъдете много по-щастливи отколкото си мислехте, че ще бъдете през януари.  Достатъчно тъга и болка за вас! Новата година ще ви обгърне със своята положителна енергия и любов. В началото няма да се чувствате особено в свои води, защото не сте свикналид а бъдете щастливи, но към края на годината ще бъдете в хармония със себе си и с другите около вас.  През 2020-та ще научите по трудния начин няколко урока за честността и доверието. Това ще ви постави в емоционално влакче на ужасите за няколко месеца, но ще излезете от 2020-та по-силни и щастливи.  Неочаквано събитие ще донесе в живота ви известно количество тъга, но подкрепата и любовта на близките ви ще ви помогнат да повярвате в доброто в света и ще приключите 2020-та с широка усмивка на уста.  Това може би ще бъде най-щастливата година в живота ви. Всичко ще си дойде на мястото, не пестете и минутка от времето си през 2020-та! Нищо не продължава вечно, особено лошите мигове в живота ви. Колкото и трудно да ви се струва всичко сега, съвсем скоро ще дойде един светъл ден, в който без да искате ще осъзнаете, че проблемите са ви подминали. ", "date": "2020.01.05", "title": "Вижте колко щастлива ще е годината за всяка зодия"}
{"url": "https://www.monitor.bg:443/bg/a/view/litovec-povede-na-rali-dakar-v-sauditska-arabija-184968", "text": "Литовецът Вайдотас Жала е начело при автомобилистите след първия етап на 42-о рали Дакар, което за първи път се провежда в Саудитска Арабия. Жала с \"Мини\" изненадващо поведе колоната с време 3.19:4 часа, следван от фаворитите Стефан Петерханзел с \"Мини\" на 2,14 минути, Карлос Сайнс-старши („Мини“) на 2,50 и Насер Ал-Атия („Тойота“) на 5,33 минути. Дебютантът в състезанието - двукратният световен шампион във Формула 1 Фернандо Алонсо с „Тойота“, се представи на ниво и е 11-и с изоставане от 15,27 минути след водача. Рано-рано състезанието приключи за французина Ромен Дюма, чиято машина се запали на 65-ия километър. Дюма стартира за трети път на рали Дакар, като през 2017-а завърши осми. Миналогодишният победител при мотоциклетистите Тоби Прайс с КТМ показа, че и тази година ще бъде претендент за трофея, като поведе след първия специален етап с дължина 319 км от Джеда до Ел-Ваджх. Австралиецът финишира първи с 3.19:33 часа, следван от американеца Рики Брабек („Хонда“) с изоставане от 2:05 мин. и австриеца Матиас Валкнер с КТМ на 2:40.  ", "date": "2020.01.05", "title": "Литовец поведе на рали Дакар в Саудитска Арабия"}
{"url": "https://www.monitor.bg:443/bg/a/view/pedro-sanches-se-provali-za-novo-pravitelstvo-v-ispanija-184971", "text": "Лидерът на испанските социалисти Педро Санчес не успя да получи подкрепата на парламента за съставяне на ново правителство, предаде Франс прес. Изпълняващият длъжността премиер на Испания Санчес, който дойде на власт през юни 2018 г., не успя да спечели нужното му абсолютно мнозинство от 176 гласа (от общо 350 депутати в долната камара на парламента). Той бе подкрепен от 166 народни представители, 165 отхвърлиха кандидатурата му, 18 гласуваха \"въздържал се\", а един депутат не присъства на заседанието. Второто парламентарно гласуване по предложението на Санчес за ново правителство е планирано за вторник. Тогава на досегашния премиер ще му бъде достатъчно обикновено мнозинство, за да остане на поста си.", "date": "2020.01.05", "title": "Педро Санчес се провали за ново правителство в Испания"}
{"url": "https://www.monitor.bg:443/bg/a/view/dyrvenici-polaziha-zatvornik-iska-7000-lv-obezshtetenie-ot-dyrjavata-184975", "text": "7000 лева обезщетение от държавата поиска лишен от свобода, който излежава присъда в Бобовдолския зандан. Искът е за претърпени неимуществени вреди, изразяващи се в психически страдания – дискомфорт, недоспиване и нарушения на съня, вследствие от неблагоприятни условия, при които изтърпява наказанието „лишаване от свобода“, а именно наличие на дървеници в спалните помещения. Затворникът описва в исковата си молба до Административен съд – Кюстендил, че във всички помещения, в които е бил настанен при пребиваването си в затвора, разположени на първия и на втория етаж в основния корпус, има дървеници, които пречат на съня му, като му причиняват сърбежи. Според него действията на затворническата администрация са неефективни и не решават проблема. Пред съда са свидетелствали и лишени от свобода, както и длъжностно лице от затворническата администрация. Според показанията на затворниците в помещенията има дървеници въпреки дейностите по обезпаразитяване, които се извършват на всеки два месеца. Действително потърпевшият е страдал от ухапванията от дървениците, които му пречат да спи и му се налагало често да се мокри с вода за облекчаване на дразненията. Свидетелят обаче е на мнение, че служителите на фирмата за дезинсекция не действат правилно, тъй като третират с препарати само част от помещенията, а не цялата площ и така ефектът е незначителен. В крайна сметка съдия Галина Стойчева отхвърли предявения от затворника иск за заплащане на обезщетение в размер на 7000 лв. за неимуществени вреди, изразяващи се в психически страдания – дискомфорт, недоспиване и нарушения на съня. Съдебното определение подлежи на обжалване пред втора инстанция – Върховен административен съд.", "date": "2020.01.05", "title": "Дървеници полазиха затворник, иска 7000 лв. обезщетение от държавата"}
{"url": "https://www.monitor.bg:443/bg/a/view/japonka-otpraznuva-117-ija-si-rojden-den-184973", "text": "Японката Кане Танака навърши 117 години и подобри постижението си като най-възрастен човек в света, съобщи Ройтерс. Рождения си ден, който е на 2 януари, Кане Танака отпразнува днес в дом за възрастни хора във Фукуока. Сред гостите й освен приятели и служители в дома, беше и телевизионен екип. Танака получи миналата година на 9 март сертификат от Рекордите на Гинес за най-възрастен човек в света. Тогава тя беше на 116 години и 66 дни. Възрастта на Танака олицетворява бързо застаряващото население в Япония. Заедно с ниската раждаемост това предизвиква опасения за недостатъчна работна сила. Танака е родена преждевременно през 1903 г. Тя е седмо дете в семейство с осем деца. Омъжва се за Хидео Танака през 1922 г. Двамата имат четири биологични деца и едно осиновено дете.", "date": "2020.01.05", "title": "Японка отпразнува 117-ия си рожден ден"}
{"url": "https://www.monitor.bg:443/bg/a/view/siti-ubeditelno-napred-za-fa-kyp-unajted-shte-preigrava-184972", "text": "Коренно различно представяне записаха манчестърските грандове „Юнайтед“ и „Сити“ в 1/32-финалите на ФА къп, съответно като гост на „Улвърхемптън“ (0:0) и у дома срещу „Порт Вейл“ (4:1). \"Червените дяволи\" не успяха да запишат нито един точен удар в мача, а най-чистата и ситуация дойде едва в 70-ата минута, когато Маркъс Рашфорд нацели напречната греда, малко след като се появи в игра. Така двата тима ще трябва да определят кой ще продължи напред в турнира след преиграване на \"Олд Трафорд\", чиято дата е неясна. В същото време на \"Етихад\" “Манчестър Сити” разби “Порт Вейл” и се класира за следващата фаза. Точни за „гражданите“ бяха Серхио Агуеро, Зинченко, Харууд-Белис и Фодън. Напред след победи продължават също „Милуол“, „Бирмингам“, „Хъл“, „Бърнли“, „Саутхемптън“, „Норич“, „Фулъм“, „Брентфорд“, „Оксфорд“, „Шефилд Уензди“, „Портсмут“, „Борнемут“ и „Лестър“, а останалите мачове са тази вечер.", "date": "2020.01.05", "title": "„Сити“ убедително напред за ФА Къп, „Юнайтед“ ще преиграва"}
{"url": "https://www.monitor.bg:443/bg/a/view/georgiev-spasi-25-udara-pri-zaguba-na-rejndjyrs-184964", "text": "Вратарят с български корени Александър Георгиев спаси 25 удара за “НЙ Рейнджърс“, но тимът му загуби от „Ванкувър“ с 1:2 и допусна трето поредно поражение в НХЛ. Тайлър Майърс и Антоан Русел вкараха за „Ванкувър“, а за „Рейнджърс“ се разписа Павел Букневич. В друг мач от сезона „Колорадо“ спечели убедително с 5:2 срещу „Ню Джърси“. Мико Рантанен се отличи с хеттрик за успеха, а по едно попадение добавиха Иън Коул и Пиер-Едуард Белемар. „Торонто“ победи „НЙ Айлендърс“ с 3:0 и няма загуба вече в десети пореден мач. Вратарят Майкъл Хътчинсън спаси 33 удара и записа първия си мач без допуснат гол от близо година. Пиер Енгвал, Остън Матюс и Зах Химан се разписаха за \"кленовите листа\". „Тампа Бей“ записа шеста поредна победа след 5:3 срещу „Отава“, а „Питсбърг“ спечели с 3:2 след продължение срещу „Монреал“. Брендън Танев отбеляза победното попадение за \"пингвините\", а преди това за успеха се разписаха Брайън Ръст и Зак Астън-Рийз. Артури Леконен вкара и двата гола за канадците, които губят пети пореден мач.", "date": "2020.01.05", "title": "Георгиев спаси 25 удара при загуба на „Рейнджърс“"}
{"url": "https://www.monitor.bg:443/bg/a/view/dimo-aleksiev-kym-maksim-genchev-ti-si-dynoto-184976", "text": "Заради обява за търсене на дарение от 100 кг пастърма за снимките на новия филм за Ботев, която режисьорът му Максим Генчев пусна във Фейсбук се разгоря истински скандал. Апелът на кинодееца предизвика остра реакция в един от най-обичаните актьори у нас – Димо Алексиев. Като коментар под публикацията на Генчев, звездата от „Откраднат живот“ написа: След Левски и Ботев, очевидно се целиш в Дънов, а си Дъното ...“ Авторът на бъдещата лента не му остана длъжен и веднага му отговори: „Димо Алексиев, много те е яд, че те махнах от ролята Левски, но сам си написа диагнозата - Добре че бързо те усетих и отървах филма от лоша карма! Виж, изстрадалите българи от Донбас какво пишат и се поклони! ...“, след което цитира похвално писмо за себе си от сънародниците ни в Донецк. Припомняме че именно Алексиев беше първият избор на Генчев за Левски в лентата му от 2015-а „Дякон Левски“. След няколко снимачни дни обаче двамата си казаха довиждане, а филмът предизвика истинско разделение в зрителите щом излезе по кината. Коментарите за лентата за Апостола бяха в голяма степен опустошителни за режисьора, но това не го отказа от родолюбивите му намерения и от този април, той започва снимките на следващия си филм – за Ботев, в родния град на революционера – Калофер. Именно за целта на продукцията той издирва като дарение 100-те килограма пастърма. За целта е написал забавна обява, кяото гласи: „Предложение, на което няма да можете да устоите! За филма БОТЕВ, който ще се снима в Калофер от месец април, са необходими 100 кг пастърма. Тази пастърма ще влезе трайно в кадър в епизод, когато Бакалбашийски, Обретенов, Апостолов и Заимов получават 10 тона пастърма от чорбаджията Скачоков, която Бакалбашийски ще продаде чрез Иваница Данчов, за да купят оръжие за Ботевата чета!“, обяснява Генчев. „Вашите 100 кг пастърма са безценен дар за филма и Амин!!!! “, завършва посланието си режисьорът. Междувременно вече са известни някои от актьорите, които се присъединиха към каста. Само преди ден Максим Генчев обяви, че актьорът и режисьор Ники Илиев ще се превъплъти в душманина на Ботев – Джам Бол. В края на миналия месец пък стана ясно, че Ники Урумов ще изиграе чорбаджи Симов. Припомняме, че филмът за Ботев се снима само с дарения. Преди месец в родния град на революционера Калофер беше учреден инициативен комитет, който започна кампания за набиране на средства. На 28 декември самият Генчев отчете, че до момента 88 дарители са дали 12 460 лв за каузата му.", "date": "2020.01.05", "title": "Димо Алексиев към Максим Генчев: Ти си дъното"}
{"url": "https://www.monitor.bg:443/bg/a/view/preslava-razpuska-v-tajland-snimka-184965", "text": "След като пусна серия снимки, в които показва как отбелязва семейно Коледните и новогодишни празници в домашна обстановка, Преслава реши да премине в отбора на пътуващите звезди. Примата на поп-фолка замина да събере слънчеви лъчи в Тайланд. Тя зарадва феновете си с фотос по бански, като се отбеляза в луксозен хотел, където нощувката струва поне 1500 лв. Комплексът от луксозни вили, разполага със собствен плаж и се намира в Ламай – втората по големи курортна зона на остров Самуи. Преслава се е снимала в доста консервативен бански, чието долнище е с висока талия, а горнището – доста прибрано, без да показва никаква плът. На всичкото отгоре се е наметнала с бяла ефирна риза и не демонстрира секси формите си. За 1 час само кадърът обаче получи повече от 20 000 харесвания в Инстаграм.", "date": "2020.01.05", "title": "Преслава разпуска в Тайланд (СНИМКА)"}
{"url": "https://www.monitor.bg:443/bg/a/view/ekolozi-prieha-duzina-bedstvashti-ptici-za-lechenie-184953", "text": "Цяла дузина бедстващи пернати са били приети за лечение в  старозагорския спасителен център на Зелени Балкани в дните между Коледа и Нова Година, сред тях е и докаран от района около Ямбол изостанал от ятото бял лебед, който е бил много изтощен, съобщи д-р Христина Клисурова. Веднага след новата година е постъпила и горска улулица, тя била намерена от състрадателни младежи в пловдивско. Сред хоспитализираните в реанимацията на центъра има мишелови,  кукумявки, голям ястреб и забулени сови, най-тежко се оказало състоянието на докаран от землището на  ямболското село Кукореве мишелов, чийто крило било прекършено от бракониерски изстрел. Сред приетите е и маркирана с пръстен на родната орнитологична централа кукумявка, който е била лечение в Стара Загора миналата пролет.Птицата се озовала в комина на лекувалия я лекар навръх Коледа. За 12-те месеца на отминалата 2019-а ветеринарните специалисти – еколози са лекували 1909 пациенти, а на 3 януари се е появило първото излюпено за т.г. яйце на белоглав лешояд. Това е втори размножителен сезон в Центъра на двойката белоглави лешояди, коментира д-р Клисурова,която припомни, че снесеното през 2019-а яйце се оказало неоплодено. Единственото излюпено до сега тук лешоядче Първолет е вече на 6 години. След продължили година безплодни опити да „стоплят“ взаимоотношенията между мъжката и женската се наложило да търсят нова партньорка за евентуалния татко,, който в момента топли яйцето в гнездото.", "date": "2020.01.05", "title": "Еколози приеха дузина бедстващи птици за лечение"}
{"url": "https://www.monitor.bg:443/bg/a/view/restorant-na-poetite-otvori-vrati-v-grada-na-lipite-184954", "text": "Култово стихотворение на старозагорския поет Стойчо Стойчев , посветено на Стара Загора посреща посетителите на най-новото заведение за хранене в центъра на Града на липите и поетите.На същото място преди близо 3 десетилетия се намираше също така култово заведение под името „Феникс“, където единствено предлагаха специалитета „панирани жабешки бутчета“. През годините помещенията се ползваха от различни банки за офиси, докато на сегашната наемателка Красимира Недева не хрумнало да разнообрази интериора с потрети и стихове на творци като Гео Милев, Рашко Стойков, Михаил Берберов, Иван Груев, Рашко Стойков,Веселин Ханчев и Николай Лилиев. На входа , заедно с дизайнера Евгени Готев избрали да сложат „Всеки си има град на мечтите/с пеещи птици ,с  искрени хора./Тебе аз имах, град на липите-/синя, далечна Стара Загора!“ на родения в малкото чирпанско селце Осларка Стойчо Стойчев, който е сред Бащите на най-новата българска Конституция. Красимира Недева уточнява, че тази идея я е преследвала години наред и колкото пъти минавала край мястото си представяла как бъдещите клиенти ще се наслаждават вътре не само на перфектно приготвените ястия, но и на брилянтните строфи, излезли изпод перата на най- обичаните български майстори на мерената реч. Избрали за името на заведението Заара, така както се казва и винарската избра на фамилията в покрайнините на сакарското селце Главан“. Ресторантът отворил вратите си седмица Коледа, но вече си има верни посетители, сред тях са и някои от членовете на местното писателско дружество , които не пестят комплиментите си , сравнявайки го с някогашния „Пегас“, който се намирал в подземията на болницата, собственост на родителите на Веселин Ханчев на улица „Сава Силов“. Красимира Недева е сред ктиторите за изграждането на най-новия православен храм „Свети Игнатий Старозагорски“, чийто освещаване ще извърши патриарх Неофит на 8 март.Специално благодарствена грамота за дарителското си дело получи тя от старозагорския митрополит Киприан след ритуала за освещаване на водата преди Йордановден в митрополитския храм „Свети Николай Мирликийски“.", "date": "2020.01.05", "title": "Ресторант на поетите отвори врати в Града на липите"}
{"url": "https://www.monitor.bg:443/bg/a/view/kysen-gol-popari-barsa-184966", "text": "Шампионът на Испания „Барселона“ направи нова грешна стъпка, завършвайки 2:2 при гостуването си на градския съперник „Еспаньол“ в среща от 19-ия кръг на Ла Лига. Домакините вкараха в 23-ата минута чрез Давид Лопес, а Луис Суарес (50) и Артуро Видал (59) направиха обрат. В 75-ата минута „Барса“ остана с човек по-малко на терена, след като Френки де Йонг беше изгонен. Така се стигна до фаталната за Меси и компания 88 минута, когато китайският нападател Ву Лей реализира изравнителен гол за крайния резултат. Издънката изравни по точки „Барса“ с големия съперник за титлата „Реал“ (Мадрид). Тимът на Ернесто Валверде води в класирането само заради по-добра голова разлика. Въпреки загубата на точки обаче каталунците получиха сериозна подкрепа от феновете си. Точно 5668 души седнаха на трибуните на стадион “Йохан Кройф” в спортния център на „Барселона“ на сутринта след мача, за да изгледат на живо откритата възстановителна тренировка на испанския шампион.", "date": "2020.01.05", "title": "Късен гол попари „Барса“"}
{"url": "https://www.monitor.bg:443/bg/a/view/tenisistite-gonjat-mjasto-v-top-8-v-sidni-obob-sht-enie-184956", "text": "България постигна втора поредна победа на ATP Cup в Сидни и се превърна в претендент за влизане сред най-добрите 8 на турнира. След невероятния успех над Великобритания с 2-1 в петък, днес нашите постигнаха същия резултат и срещу аутсайдера в групата - Молдова. Българите изковаха успеха след две убедителни победи на сингъл. В дебютния мач от двубоя Кузманов извоюва първата си победа не само в турнира, но и на ниво ATP, като надигра втората ракета на молдовците Александър Козбинов с 6:1, 7:5. Това ще му донесе 15 точки за световната ранглиста, където в момента е под № 423. Във втория сингъл Григор Димитров бе убедителен срещу Раду Албот и спечели с 6:2, 6:3 за 84 минути игра, с което осигури победата на България. На двойки Григор и Александър Лазаров отстъпиха в мач без значение на Албот и Козбинов с 4:6, 6:7(4). Така двубоят във вторник срещу Белгия, воден от Давид Гофен, ще има огромно значение за класирането за следващия етап на турнира. В него преминават победителите от 6-те групи и двата най-добри втори. Двубоят започва в 8.30 ч. българско време с мач между Стив Дарси и Кузманов, а след това Гришо ще се изправи срещу Гофен. \"Толкова много българи има в Австралия, че няма как да не върви отлично, сподели капитанът на нашите Григор Димитров. - Много е лесно да се отпуснеш и да играеш в тази отборна надпревара. Когато ми липсва енергия, съотборниците ми я дават. Те ме вдъхновяват, забавляваме се заедно, наслаждаваме се на тениса, но и го оставяме настрана понякога. Обядваме заедно, вечеряме заедно, шегуваме се... Всеки показва чудесна дисциплина, винаги може да се желае повече, но засега се справяме много добре. Всяка мечта започва с вяра щом сме тук, значи вярваме. Най-важното е да сме здрави и постоянни и ще видим какво ще се случи\", допълни той. Димитър Кузманов пък не скри радостта си от своята първа победа на ATP ниво, за която дори не се бе сетил. \"Аз съм най-щастливият човек! Давах интервю на корта... и напълно забравих, че това всъщност е първата ми победа в ATP. Изобщо не мислех относно това, сподели Мико. - Винаги изглежда лесно отвън, но на корта не е така. Напрежението е невероятно, надпреварата е различна, защото е много специално да играеш за отбора си и за страната си.“", "date": "2020.01.05", "title": "Тенисистите гонят място в топ 8 в Сидни (ОБОБЩЕНИЕ)"}
{"url": "https://www.monitor.bg:443/bg/a/view/ognen-apokalipsis-v-avstralija-snimki-184960", "text": "Броят на жертвите на горските пожари по югоизточното крайбрежие на Австралия достигна до 19 души, съобщи комисарят на регионалната противопожарна служба на щата Нов Южен Уелс Шейн Фицсимънс. В огъня е загинал още един човек, а четирима огнеборци са били ранени. Фицсимънс посочи, че последната нощ е била много тежка за пожарникарите в щата, които са се борили с пламъците, обхванали 300-километров фронт по южното крайбрежие на региона. Загиналият е 46-годишен мъж, който получил инфаркт докато помагал на приятел да спаси къщата си. В момента в Нов Южен Уелс са регистрирани 150 горски пожара, една трета от които още не са локализирани. За три региона има издадено предписание за незабавна евакуация, а жителите на други девет трябва да са готови да напуснат домовете си всеки момент. Междувременно над 1000 австралийци и чуждестранни туристи, които бяха хванати в капан на плаж от пожари в югоизточния австралийски град Малакута, пристигнаха близо до Мелбърн след 20-часово пътуване с два кораба, предаде Ройтерс. С огъня се борят 2500 пожарникари и стотици единици специализирана техника, включително 50 тежки самолети. Температурите в райони от Сидни вчера достигнаха 48 градуса по Целзий, а поривите на вятъра бяха от 80 км/ч, като всичко това допълнително затруднява работата на пожарникарите.", "date": "2020.01.05", "title": "Огнен Апокалипсис в Австралия (СНИМКИ)"}
{"url": "https://www.monitor.bg:443/bg/a/view/60-000-tifozi-za-debuta-na-ibra-v-milan-toj-malko-sa-184963", "text": "Дългоочакваният домакински дебют на Златан Ибрахимович за „Милан“ е тема номер 1 в италианския футбол. Събитието ще бъде в понеделник от 16 часа срещу „Сампдория“ на стадион „Сан Сиро“. До тази сутрин за мача бяха продадени 60 000 билета, което отдавна не се е случвало за мач на закъсалия милански гранд. Огромният интерес обаче не се стори достатъчен за Ибра, който дори заплаши да не излезе на терена, ако бройката не се увеличи. „Колко билета са продадени заради мен? 60 000 ли? Малко е, искам да са поне 70 000. В противен случай няма да играя“, заяви с усмивка голаджията пред Corriere della Sera. 38-годишният швед подписа с „Милан“ преди дни и вече изигра 45 минути в контрола, като се отчете с гол и асистенция. Договорът му е до лятото с опция за удължаване с 12 месеца. Както е ясно, играчът закупи акции на „Хамарби“, което вбеси ултрасите на родния му „Малмьо“ и те направиха вече няколко акции срещу статуята, която е пред стадиона им. След като бронзовият монумент на Ибрахимович беше пален, заливан с боя, „украсяван“ с тоалетна чиния, пръскан с фекалии и рисуван с графити, накрая все пак се предаде. Въпреки че властите поставиха предпазни огради, в нощта на събота срещу неделя фенове са прерязали краката на статуята, която е намерена съборена на земята. Върху главата й е бил оставен екип на шведския национален отбор, а имало и текст „Махнете я!“.", "date": "2020.01.05", "title": "60 000 тифози за дебюта на Ибра в \"Милан\", той: Малко са"}
{"url": "https://www.monitor.bg:443/bg/a/view/ferario-nedelev-zapochva-podgotovka-s-botev-pd-184974", "text": "Треньорът на „Ботев“ (Пловдив) Ферарио Спасов отрече информациите, че звездата на „канарчетата“ Тодор Неделев ще направи трансфер в Турция. Както е ясно, от няколко дни медиите в съседната държава тръбят, че националът е сигурно ново попълнение на третия в шампионата „Трабзонспор“. Дори беше посочен и точен ден, в който Неделев ще се присъедини към новия си тим – сряда. Всичко това обаче беше отречено от Ферарио Спасов, според когото халфът ще започне подготовка с „Ботев“ и изобщо не е продаден. Спецът също така отрече да е давал интервю за турски вестник, след като бе „цитиран“ да признава, че Тодор Неделев вече е продаден на „Трабзонспор“. “Не съм разговарял с никого по този въпрос. Тошко започва подготовка с останалите момчета. Това е истината. Всичко друго са просто журналистически тренировки по темата”, сподели Ферарио Спасов. „Ботев“ (Пд) стартира в понеделник зимната си подготовка.", "date": "2020.01.05", "title": "Ферарио: Неделев започва подготовка с „Ботев“ (Пд)"}
{"url": "https://www.monitor.bg:443/bg/a/view/pytna-policija-ochakva-se-natovaren-trafik-dnes-184961", "text": "Очакват се натоварвания по пътищата в страната през днешния ден, предупреди инспектор Лъчезар Близнаков от \"Пътна полиция\".Той отбеляза, че заради влошаването на метеорологичните условия, в края на почивните дни, който съвпада с края на ученическата ваканция, отново ще има затруднения по пътищата. От Румъния са предупредили нашите полицаи, че празниците при тях са били слети и днешният ден е последният почивен ден в северната ни съседка, като много румънци са избрали за почивка зимните и морските ни курорти, а много други ще минат през страната ни от Гърция. Метеорологичната обстановка в Гърция също ще усложни ситуацията по пътя, каза Близнаков, цитиран от БТА. Той напомни за въведеното в Гърция ограничение за движението на товарни автомобили над 1,5 тона, което важи за всички гранични контролно-пропускателни пунктове. Близнаков обясни, че водачите на такива автомобили, които желаят да пътуват към южната ни съседка, ще бъдат пропускани през пунктовете, но трябва да спрат на територията на Гърция, защото иначе може да бъдат глобени там. Инспекторът допълни, че ограничението не важи за леките автомобили. Близнаков каза, че се Натоварването на граничните пунктове с Румъния е над обичайното, коментира още той. Навсякъде има допълнителни екипи на \"Пътна полиция\", които ще осигуряват пропускане на движението, ще предотвратяват образуването на задръствания и струпвания. Той призова шофьорите да се движат толерантно, търпеливо, да не изпреварват рисково. Разчитаме на гражданите да сигнализират за неразумни водачи, които предприемат рискови изпреварвания, каза Близнаков. Отново са ангажирани силите на жандармерията, които ще подпомагат екипите на \"Пътна полиция\". Те ще се движат в транспортния поток, ще наблюдават за нарушители, ще се грижат за обезпечаване на обществения ред в крайпътните заведения и паркингите. Инспектор Лъчезар Близнаков каза, че навсякъде е създадена организация за нормалното придвижване. Отново има реверс на Владая - осигурени са две пътни ленти за влизане в София. В столицата са осигурени служители, които да подпомогнат движението при натоварване на основните булеварди. Осигурени са служители и на АМ \"Хемус\" при тунела \"Витиня\", като при струпване ще бъде създадена организация за пропускане на автомобилите към града, за да се предотвратят задръствания. коментира полицаят. Той отбеляза, че рано сутринта в София има загинал водач, който е катастрофирал сам с автомобила си. Искаме да апелираме за спазване на скоростта, към това ще бъде насочено и контролирането на движението в днешния ден - навсякъде ще се следи за превишена скорост, за употреба на алкохол, за неправилно изпреварване, посочи инспекторът. Близнаков допълни, че които са нетърпеливи и предприемат изпреварване на дългите колони от автомобили. Той отбеляза, че такива изпреварвания са безсмислени и е заложен животът и здравето на всички на пътя. Тировете днес се движат нормално на територията на цялата страна, при влошени метеорологични условия, каквито се очакват следобед, при преценка, тежкотоварните автомобили ще бъдат ограничени.", "date": "2020.01.05", "title": "Пътна полиция: Очаква се натоварен трафик днес "}
{"url": "https://www.monitor.bg:443/bg/a/view/sydii-ot-finansiranija-ot-niderlandija-ssb-pratiha-vkyshti-niderlandski-serien-iznasilvach-184958", "text": "Тричленен състав на Софийския градски съд (СГС) – Вера Чочкова, Иван Коев и техен колега – младши съдия, са изменили мярката за неотклонение на сериен изнасилвач, извършил сексуално престъпление спрямо млада жена в столицата в навечерието на Нова година, предаде Правен свят. Първоначално районен съдия е наложил постоянен арест на Йохан Фредерик Стелингверф, гражданин на Нидерландия. На 02 януари 2020 г. (четвъртък) дежурен състав на СГС, в който влизат двама от активистите на Съюза на съдиите в България (ССБ), намира за достатъчно Стелингверф да остане под домашен арест. Случайно или не, но безспорен факт е, че значителен дял от издръжката си ССБ дължи на проекти, които се финансират от Нидерландия, чийто гражданин се оказва Стелингверф. Съдебният състав е приел, че по досъдебното производство не са били предоставени официални документи за предишни осъждания и регистрации на извършителя на изнасилването, като например преписи от присъди и др. Информация за предишни сексуални престъпления от страна на лицето имало единствено от публикации в интернет, които магистратите не приели за достатъчно основание да наложат най-тежката мярка за неотклонение. Освен това, съдиите приемат, че чужденецът има валиден постоянен адрес в София, тъй като е представен договор за наем за ползване на жилище, сключен още през м. април 2019 г., както и данни за регистрирана и осъществяваща дейност на територията на страната фирма. Магистратите приемат, че това е достатъчно доказателство, че Йохан Стелингверф няма да се укрие от правосъдието и да попречи на разследването.  Съдът все пак е приел, че има обосновано предположение, че мъжът е извършител на изнасилването на млада жена в София, сторено именно в наетия от Стелингверф апартамент. Това обаче не било достатъчна предпоставка за потвърждаването на постоянния арест на гражданина на Нидерландия и той е оставен под домашен арест.  В опит да предотвратят укриването му, каквито случаи е имало в миналото, в петък от прокуратурата са издали забрана на чужденеца да напуска страната до приключване на делото срещу него.  Сайтът \"Трафик нюз\", който първи съобщи информацията за решението на състав на СГС, изнася подробна справка за престъпната биография на Йохан Стелингверф, от която става ясно, че той има всички характеристики на сериен изнасилвач.  Стелингверф e потомък на семейство адвокати от Сасенхайм. Бивши негови съученици го описват като аутсайдер, но за сметка на това доста агресивен. В последствие става учител. Преподава география и икономика в училища в Рийнсбург, Нордвейк, Амстердам и Хага. По-късно е докторант и асистент във факултета по бизнес-администрация в университета в Гронинген и в университет в Амстердам. Паралелно се представя и като модел.  През 2006 година започват проблемите с правосъдието. Срещу него в полицията постъпват жалби от няколко жени, които твърдят, че са били упоени и изнасилени от него. Според холандските медии, цитирани от \"Трафик нюз\" сценарият, по който примамва жертвите си, е един и същ. Избира млади момичета - 18-годишни. Посещава основно барове и дискотеки в района на Амстердам и Лайден. В повечето случаи няма проблем с контакта, тъй като е чаровен и бързо намира общи теми за разговор. Но скоро след първия контакт, жените осъзнават, че са направили огромна грешка. Сдобива се с прозвището \"Валиумния изнасилвач\", защото при експертизите в кръвта на някои от момичетата е открит валиум. Нещата ескалират до там, че холандските власти дори публикуват негова снимка с предупреждение, че е опасен, което според местната преса е прецедент. През 2007 година 26-годишният /тогава/ Стелингверф е заподозрян в четири изнасилвания и един опит за изнасилване. Арестуван е в Бразилия. По време на делото са представени десетки доказателства и показанията на жертвите. Освен негова ДНК на местопрестъпленията, в колата му са намерени и наркотици. Стелингверф отрича всички обвинения и твърди, че инициативата за срещи е била на момичета. Осъден е на десет години затвор, които по-късно са намалени на пет години. След това се подвизава в Полша, Малта и Испания. В Малта и Испания срещу него също има жалби от жени, които твърдят, че са били изнасилени. Стелингверф отново отрича и завежда дело срещу 27-годишната  жена от Малта, с която живеел, като я обвинява, че е обсебила част от вещите му. Арестуван е и в Барселона по жалба на млада испанка, която го обвинява в сексуално посегателство. \"Трафик нюз\" разкрива подробности и за изнасилването на млада жена в столицата. То е извършено в празниците около Коледа, като Стелингверф се е запознал с жертвата си в централно столично заведение. Подхождайки наивно, младата жена се съгласила да отиде в дома на чужденеца, където, след като вероятно също е упоена, е изнасилена от него и става обект на жестоки гаври. След което нидерландецът я гони от дома си, а жената е открита в безпомощно състояние от патрул на полицията. Жертвата описва случая и серийният изнасилвач е задържан. Според разследващи, с които \"Правен свят\" разговаря, не е изключено Стелингверф да е имал и други жертви на сексуалните си престъпления у нас, но пострадалите да не са сигнализирали в полицията. Двама от членовете на съдебния състав, който е пратил в домашен арест серийния изнасилвач от Нидерландия, са известни с активната си подкрепа за всевъзможни инициативи на политизирания Съюз на съдиите в България. Съдия Чочкова бе номинирана от ССБ за главен съдебен инспектор преди пет години, но депутатите избраха другата номинация на съсловната организация – Теодора Точкова. Преди половин година съдия Чочкова внезапно загуби съпруга си – уважаваният общественик, адвокат и служебен зам.-министър на правосъдието Валери Тарандов.  Съдия Иван Коев е известен в магистратските среди с небрежния си стил на обличане, който крие под строгата магистратска тога, както и с хобито си – оперно пеене. През 2012 г. Коев бе наказан заради забавени над 30 наказателни дела.  Чочкова и Коев редовно се включват в инициативи на ССБ, основно насочени срещу независимостта на прокуратурата, работата на Висшия съдебен съвет или други власти.", "date": "2020.01.05", "title": "Съдии от финансирания от Нидерландия ССБ пратиха вкъщи нидерландски сериен изнасилвач"}
{"url": "https://www.monitor.bg:443/bg/a/view/pijan-shofior-pomete-s-200-km-chas-parkirani-koli-ocelja-kato-po-chudo-184948", "text": "Пиян шофьор на 21 години с кипърска шофьорска книжка помете две паркирани коли в пловдивското село Калековец и след лупинг се спря в стълб с електрическо табло. Според очевидци той е карал с поне 200 км/час в населеното място. Скоростта му обаче ще бъде най-вероятно уточнена след автотехническа експертиза. Катастрофата станала около 6 часа сутринта в неделя на главния път в селото, съобщиха от полицията в Пловдив. Като по чудо катастрофата е без жертви поради ранния час и липсата по това време на деня на минувачи по тротоара. Самият шофьор също не пострадал сериозно, въпреки че колата му е смачкана до неузнаваемост. Той е карал БМВ 520 и след като загубил управление, се блъснал в паркирани пред къщите коли. Първо ударил „Порше Кайен”, след което и спряно до поршето „Деу Матиз”. После беемвето му се спряло в стълб с електрическо табло. Живеещите в къщата, пред която станала жестоката катастрофа, били и първите, които хукнали да помагат на пияния шофьор, за да го извадят от смачканото возило. Съпругът имал адския късмет да се забави малко вкъщи, защото по времето, когато станало пътното произшествие, обикновено излизал за работа. „Поредната жестока катастрофа пред дома ми. Мъжът ми и аз дадохме всичко от себе си, за да изкараме пияния шофьор с 2,5 промила алкохол, карал с 200 км/час…”, пише в социалните мрежи жената, пред чиято къща станала катастрофата. Според нея шофьорите обикновено влизат в завоя пред дома й със 100 км/час, без да се съобразяват, че се намират в населено място. Затова семейството й и съседите преди време стартирали подписка на това място в Калековец да бъдат сложени легнали полицаи, но никой не им обърнал внимание. „Докато се мъчихме да изкараме човека, никой от преминаващите коли не спря, гледайки ни как се мъчим и викаме за помощ”, споделя още жената. След като на мястото на произшествието била изпратена линейка, дежурните медици установили, че пияният шофьор е само с два счупени крака. Той бил откаран в болница където ще му бъдат направени тест за алкохол и наркотици. Още една катастрофа беляза неделния ден в Пловдив. В почти същия час на кръговото на Панаира 22-годишна жена загубила управление върху своето „Пежо 307”, пропуснала кръговото и се ударила в стълб от уличното осветление. Шофьорката била откарана в болница, откъдето, след преглед, била освободена за домашно лечение. Пътното произшествие било отработено по административен ред.   Снимки I see you KAT Пловдив", "date": "2020.01.05", "title": "Пиян шофьор помете с 200 км/час паркирани коли, оцеля като по чудо"}
{"url": "https://www.monitor.bg:443/bg/a/view/semejstvo-ot-dobrich-ostana-bez-dom-sled-pojar-184944", "text": "Пожар остави семейство с две деца от Добрич, едното от които на 9 месеца, без дом. Сигналът е постъпил на 4 януари в 01:24 часа в ОЦ при РДПБЗН – Добрич, съобщават от Главна дирекция ПБЗН. Къщата се намира на ул. „Славянска“ № 8А, а пострадалото семейство живее на последния, трети етаж. Огънят е потушен от два противопожарни автомобила с шестима пожарникари. В резултат на пожара са унищожени покривна конструкция – 230 кв. м, мебели, бяла, черна и компютърна техника, врати, сервизно помещение, стените са опушени. Огнеборците са успели да предотвратят разпространението на пожара в останалата част на триетажната сграда. Пострадали хора няма. Пожарът е тръгнал от комина, който се подпалил. Бебето се събудило, а от плача му скочило цялото семейство. Стаята била задимена, всички се наметнали с одеяла и успели да напуснат жилището. Семейството в момента се намира при близки. Във Фейсбук стартира акция за подпомагане на децата. Децата са момчета – бебето на 9 месеца и баткото на 13 години. „Нуждаят се от дрехи и средства, поне на първо време, докато им се намери временен дом. Покривът трябва да се направи, но това изисква време и средства. Моля, който може да помогне с каквото и да е! Благодаря от името на семейството, предварително”, сподели в социалната мрежа Светла Костадинова – близка на пострадалото семейство.                ", "date": "2020.01.05", "title": "Семейство от Добрич остана без дом след пожар"}
{"url": "https://www.monitor.bg:443/bg/a/view/nabirat-s-rok-koncert-pari-za-kampanija-za-diabeta-sred-decata-184949", "text": "Нова година,ново аз. Да ви е познато? Не всеки обаче може да промени себе си, когато пожелае. Това е урок, който децата с диабет научават в момента, щом чуят доживотната диагноза. „Ще се изненадате колко са много учениците с диабет и колко малко учителите, които са достатъчно компетентни по темата“, обяснява дванайсетокласничката от Столичната математическа гимназия Лазарина Попова. За да се разширят познанията на педагозите по темата, както и по това как да реагират спрямо болните деца, Лазарина се е заела да организира среща през февруари с представители на всички софийски школа. За целта обаче преди това  , чиято цел е да бъдат набрани средства за разяснителната кампания и наем на зала за срещата. За да подкрепят благотворителната кауза са се събрали 4 български групи от рок/метъл жанровете ,които ще се погрижат за доброто настроение и невероятната музика на концерта с местоположение клуб City Stage на 11 януари 2020. С парите, събрани от продажбата на билети, ще бъде подкрепена разяснителната кампания, организирана от Лазарина, която приканва всеки, желаещ да участва в тази инициатива, да заповяда на концерта.", "date": "2020.01.05", "title": "Набират с рок концерт пари за кампания за диабета сред децата"}
{"url": "https://www.monitor.bg:443/bg/a/view/isljamisti-napadnaha-voenna-baza-na-sa-sht-v-kenija-184943", "text": "Бойци на сомалийската ислямистка групировка \"Аш Шабаб\" нападнаха военна база в Кения, използвана от местни и американски войници, съобщиха световните агенции. \"Беше извършено нападение, но то бе отблъснато\", заяви пред АФП представител на местните власти. \"Аш Шабаб\" пое отговорност за атаката срещу базата Кемп Симба в северния окръг Ламу. Радикалната групировка заяви в комюнике, че нейни бойци са успели да превземат с щурм силно укрепената военна база и са установили контрол върху част от нея. Според джихадистите при нападението били убити кенийски и американски военни, но тези твърдения не могат да бъдат потвърдени за момента, отбелязва агенцията. Кенийските сили за сигурност съобщиха за четирима убити нападатели. Африканското командване на САЩ потвърди за нападението срещу Кемп Симба, разположена до границата със Сомалия, предаде АП. Според вътрешен доклад на кенийската полиция, видян от агенцията, при нападението били унищожени два самолета - американски и кенийски - два американски хеликоптера и голям брой автомобили на американската армия.", "date": "2020.01.05", "title": "Ислямисти нападнаха военна база на САЩ в Кения"}
{"url": "https://www.monitor.bg:443/bg/a/view/pati-djinich-predstavja-meksikanski-gozbi-184856", "text": "Кулинарното предаване на шеф Пати Джинич „Мексиканска кухня с Пати“ се завръща в българския ефир с нов сезон. Шестата порция епизоди от поредицата ще стартира на 8 януари от 13 ч. по канала 24Kitchen. Джинич ще продължи традицията да разкрива разнообразието на мексиканската кухня и креативните възможности на автентичните местни продукти. Водещата споделя своите вкусове от детството и разказва личната си история, докато дава ценна информация за най-добрите ресторанти, будки, пазари и лозови насаждения в мексиканския регион. Вдъхновена от всичко това, тя се връща в кухнята, за да създаде впечатляващи и изключително лесни за приготвяне ястия. Менюто на кулинарната експертка включва рецепти като мексикански шоколадови понички, Тех Мех с чили, ребърца с мед, ананасови маргарити на грил и други. Шести сезон на поредицата изпраща шеф Джинич в един от най-посещаваните и популярни мексикански региони – Оахака.", "date": "2020.01.05", "title": " Пати Джинич представя мексикански гозби"}
{"url": "https://www.monitor.bg:443/bg/a/view/legenda-na-rumynskija-futbol-kupi-hanyt-s-lipite-184947", "text": "В историческия център на Букурещ, на метри от „Габровени“, но от дясната страна на улица „Липискани“, е другият известен хан, построен от българи. „Ханът с липите“ (Hanul cu tei) е единственият исторически хан в румънската столица, който е запазил автентичния си вид. Основно е реставриран през 70-те години на миналия век. Липи наоколо не виждат, но вероятно в миналото е имало, за да бъде наречен така. На горния етаж е запазена тъмната дървена дограма. От улица „Липискани“ по каменната настилка в тясното пространство между магазинчетата се излиза на улица „Блънари“. Конските каруци със стока влизали от едната страна и излизали от другата, а късно вечерта металните врати между двете улици се затваряли, за да запазят стоката от крадци. „Ханът с липите“ е построен през 1833 г. от Ангел Полизов и Стефан Попович. И двамата са от Свищов и са дошли в Букурещ след опожаряването на града по време на Руско-турската война 1806-1812 г. Изглежда им е провървяло, защото 20 години по-късно успяват да Над двата свода още стоят оригиналните знаци с годината на построяването и с инициалите на латиница на първите собственици. Откъм улица „Блънари“ първият инициал е на Ангел Полизов и след това на Стефан Попович, а от другата страна – по улица „Липискани“, е обратно. Всеки от собствениците имал по 14 магазина, като само стаята за пазачите и каменната пътека във вътрешността били обща собственост. На приземния етаж сега са разположени арт галерии и магазинчета, предлагащи голямо разнообразие от материали за рисуване. Влизаме в едно от тях и се интересуваме кои сега са собствениците на „Ханът с липите“. „Целият горен етаж е на известния румънски футболист Илие Думитреску, нали сте чували за него? На приземния – собствениците са различни“, ни обяснява млада жена, която посреща клиентите в магазинчето. Илие Думитреску е легенда на румънския футбол, бил е и главен треньор на отбора „Стяуа“. Добива популярност, когато на световното първенство в САЩ през 1994 г. румънският национален отбор, в който играе и друга легенда - Джика Хаджи, се класира за четвъртфиналите. Годината бе паметна и за нас – тогава футболният тим на България стана четвъртата сила в света. Илие Думитреску не намираме тук, но на входа ни посреща неговият син Сика Думитреску, който ни кани да разгледаме заедно новата визия на горния етаж. В едното крило на хана има зали за конференции и срещи – няколко малки и една по-голяма. Обстановката е супермодерна и предразполага към спокойна работа. Изненадата е обаче в другото крило – пространството е като в приказките. „На това място ще се провеждат сватби, абитуриентски балове, фирмени празници, други големи тържества. Започваме работа от Нова година“, обяснява Сика. Преобразяването на тясното пространство вероятно е коствало сериозни инвестиции. Тъмната дървена дограма от външната страна е запазена, тъй като това е исторически паметник, но успоредно на нея, от вътрешната страна, е поставена нова. Всичко е подредено с вкус и блести от чистота. Между двете крила, на мястото, където те се свързват, има малък и по-скромен ресторант. Сика обяснява, че за ползващите залите за конференции се предлага пакет – за 25 евро на ден на човек храната в този ресторант е безплатна. Излизайки от хана на улица „Блънари“, все още с впечатленията от изящната зала за сватби и балове, погледът ни се спира на грозна гледка. До наши дни оцеляла, макар и грохнала, е само част от сградата. Опасно е да се влезе вътре и едва ли има обитатели, но нерядко клошари и цигани, както е и у нас, се самонастаняват в такива постройки. Останките са в толкова лошо състояние, че е едва ли ще се вложат средства във възстановяването, както е станало с „Ханът с липите“ и с „Габровени“. Тези руини обаче за нас имат голяма историческа стойност. След като през 1867 г. в Букурещ умира Георги С. Раковски, на партера на тази сграда се премества читалището „Братска любов“. До тогава то е било в къщата, в която е живял Раковски. Първоначално улицата, на която е ханът „Симеон“, се е казвала „Кожухари“, а по-късно е преименувана на „Блънари“. Думата на румънски език има същото значение. Д-р Никола Василиади строи хотел „Трансилвания“ В Стария град има още много места с българска следа. Площадчето, на което сега се намира паметникът-копие на Капитолийската вълчица с Ромул и Рем, се е казвало през XIX век „България“. Пирин Бояджиев, учителят от българското училище в Букурещ (б.а. - то е разрушено и на мястото му е построена бензиностанция), често водел своите възпитаници тук и им разказвал за нашите светини в историческия център. В Стария град е и хотел „Трансилвания“ (сега хотел „Универсал“), построен от д-р Никола Василиади - синът на Васил Георгиев, собственикът на „Габровени“. Когато получава в наследство „Габровени“, д-р Василиади изглежда е печелел добре от него и е успял да построи в близост нова сграда на място, купено от българина Иван Добрев хаджи Бакалоглу. В хана „Трансилвания“ отсядали наши търговци на път за Брашов, където имало голяма българска колония. Макар и роден в Букурещ, д-р Никола Василиади не забравя българските си корени. Учил е медицина в Атина и вероятно тогава е променил името си от Василев на Василиади. След Освобождението отива в България, където през 1879 г. работи като лекар в Дупница. Здравословното му състояние се влошава, затова скоро се връща в Букурещ. Д-р Василиади, подобно на братята Евлоги и Христо Георгиеви, не създава свое семейство и дарява цялото си състояние. В завещанието си иска построяването „на едно политехническо училище или пък едно занаятчийско училище“ в Габрово, което да носи неговото име. След смъртта му се създава фонд на негово име. През 1895 г. в Габрово – родното място на баща му, се основава училището „Д-р Никола Василиади“. Днес то е професионална техническа гимназия. Гробът на д-р Василиади е някъде в гробището „Белу“ в Букурещ. Точното място, където са костите на този голям дарител, не се знае, но смятаме, че не е невъзможно да се открие.", "date": "2020.01.05", "title": "Легенда на румънския футбол  купи „Ханът с липите“"}
{"url": "https://www.monitor.bg:443/bg/a/view/pijan-shofior-se-blysna-v-dyrvo-184945", "text": "Пиян джигит се заби с колата си в дърво в центъра на Велико Търново. В събота късно вечерта по тъмно, при опит да избяга от опиталите се да го спрат полицаи, водачът изгубил контрол върху волана и се блъснал в дърво на метри от пилоните на общината. Според свидители на инцидент, преди да „паркира” в дървото, хвърчащото по главната улица ауди се разминало на една боя разстояние от таксиметров автомобил и едва не отнесло няколко пресичащи на пешехода пътека младежи. За щастие произшествието се разминало без пострадали и жертви, само с малко смачкани ламарини. Водачът също е жив и невредим. Проверката за алкохол установила, че той е седнал зад волана с 1,59 промила алкохол.", "date": "2020.01.05", "title": "Пиян шофьор  се блъсна в дърво"}
{"url": "https://www.monitor.bg:443/bg/a/view/nad-480-hil-sa-posetili-velikotyrnovskite-muzei-184946", "text": "480 902 туристи са посетители обектите и експозициите на  Регионален исторически музей - Велико Търново през 2019 г. Културно-историческите забележителности в старата столица са разгледани от 262 502 българи и 218 400 чужденци. Това е с 8,15% повече в сравнение с предходната 2018-а година, когато регистрираните музейни посетители са били 444 635.   С 9,25% са се увеличили туристите деца и младежи. За изминалите 12 месеца музейните обект и експозиции са обектите и експозициите в духовната и историческа столица на България са разгледани от 14494 деца до 7 години,  79488 ученици и  15572 студенти. 8 % е регистрираният  ръст на чуждестранните туристи за 2019 г. Най-много са се увеличи посетителите от САЩ – 45 001 души, което е с 30,28% повече  в сравнение с 2018 г. 139 166 са европейските туристи, като  с 19,5% са се увеличили испанците, които са достигнали 20 880 души. Продължава тенденцията за нарастване на посетители от Румъния, които през изминалата година са били 32758. За изминалите 12 месеца туристите от Франция са 21511, от Великобритания -12341, 1 033 германци, и 8447 руснаци. 23 056 са азиатските посетители в музеите на старата столица, като най-многобройни а били китайците – 10794 души. 4948  са пристигналите във Велико Търново австралийците,1538 са туристите от Южна Америка, а 194 са дошлите от Африка, като за първи път в музеите в града а регистрирани посетители  от Бурунди.  И през миналата година най-посещаваният обект е Архитектурно-музеен резерват „Царевец“, който е разгледан от 262 479 туристи. От тях  9588 са деца,41 117 ученици,  7774 студенти и 110 910 чужденци. Сред най-посещаваните музеи са тези в с. Арбанаси - уникалните със стенописите си църкви-музеи възрожденската  Констанцалиева къща, през които са преминали 103671 туристи. Рекорден е интересът към църквата „Рождество Христово“  посетена от 49134 туристи, от които 87,68% чужденци. 36527 са разгледалите Мултимудиен посетителски център „Царевград Търнов“, а средновековните църкви-музеи „Св. 40 мъченици“, „Св. Димитър“, „Св.Георги“ и „Св.св. Петър и Павел“ в кв. Асеноов са приели 30355 туристи, 15750 са посетителите на музей „Възраждане и Учредително събрание“ през 2019 г.8089 са  разгледалите крепостта Трапезица,  а посетителите на Археологически резерват „Николис ад Иструм“ край с. Никюп са 9688 души.  ", "date": "2020.01.05", "title": "Над 480 хил. са посетили музеите във Велико Търново"}
{"url": "https://www.monitor.bg:443/bg/a/view/adel-svali-20-kg-snimka-184955", "text": "Жената-глас Адел демонстрира нова тяло. Любимката на Великобритания е свалила поне 20 кг и отпразнува новата си визия на плажа на карибския остров Ангуила, съобщи в. \"Мирър\". На снимка от почивката й тя изглежда много безгрижна в рокля на точки. Някои от феновете й обаче се притесниха, че такова отслабване е нездравословно. \"Изглежда болнава\", коментира неин почитател снимките в Туитър. Други обаче я похвалиха и предупредиха недоброжелателите да я оставят на мира.  Адел е свалила около 25 кг за 12 месеца благодарение на строга, но здравословна диета. Освен това играе пилатес и тренира във фитнес. За отслабването несъмнено допринасят и тревогите около развода на Адел. Тя се раздели със съпруга си Саймън Конеки през април миналата година, а през септември подаде молба за развод.  Споделените от Адел снимки са от почивката й с приятели, сред които Хари Стайлс и Джеймс Кордън.", "date": "2020.01.05", "title": "Адел свали 20 кг (СНИМКА)"}
{"url": "https://www.monitor.bg:443/bg/a/view/dnes-koronjasvat-futbolist-na-godinata-184935", "text": "Победителят в 59-ата анкета „Футболист на годината“ ще бъде обявен днес. Церемонията по награждаването ще се състои в Централен военен клуб в София, като началото й е от 17.30 часа. На събитието ще стане ясно кой ще наследи наградата от Кирил Десподов, който спечели преди година. Ще бъде награден също и треньор №1 на България, както и най-добрите футболисти в българското първенство за 2019 г. Отново ще бъде отличен и №1 на България в женския футбол. За четвърта поредна година ще бъде връчена и специална награда „Лъвско сърце – Трифон Иванов“.", "date": "2020.01.05", "title": "Днес коронясват Футболист на годината"}
{"url": "https://www.monitor.bg:443/bg/a/view/v-gyrcija-zapochna-subsidiraneto-na-ipoteki-184937", "text": "В Гърция започнаха плащания на държавни субсидии по ипотеки, пише електронното издание на в. „Катимерини”. След изтичането на 2019 г. първите четири държавни субсидии за ипотека са изплатени на кредитополучатели, които уреждат борчовете си чрез електронната платформа, оперираща в Специалния секретариат по частните дългове (EГIX). По данни на гръцкото финансово министерство плащанията извършени за първи път в на 31 декември, за да се спаси първото жилище. Първите плащания на субсидията бяха извършени на четирима граждани, които погасиха задълженията си към банки. Размерът на субсидията на месечния транш на заема съответно е 40% -50%. По този начин бяха спасени от конфискация единствените жилища на уязвимите домакинства. По данни на EГIX от 1 юли до 27 декември в електронната платформа са влезли 57 956 длъжници, съгласили се да бъде премахната банковата тайна за тях. 38 563 кредитополучатели са започнали процеса на подготовка на заявленията си, като подадените към различни банки са 1316. 56 кредитополучатели вече са одобрени от правителството. Според приетите правила субсидията за заем е от 20% до 50%. От нея могат да се ползват, отговарящите на условията.  и активите на кредитополучателя. За домакинства с годишен доход до 3125,00 евро се равнява на 30% от месечната вноска за бизнес заеми и 50% при всеки друг заем. От 3125.01 до 6.250 евро субсидията е 30% от месечната вноска за бизнес кредити и 40% за всеки друг случай на заем. От 6 250,01 до 9 375 евро - 30% от месечната вноска за бизнес заеми и 30% за всеки друг случай на заем. От 9 375,01 до 12 500 евро се равнява на 30% от месечната вноска за бизнес заеми и 20% за всеки друг случай на заем. Най-високата сума на субсидията   с трима или повече зависими членове. За семейство с един родител с един зависим член годишният доход, върху който се изчислява многогодишната субсидия, е до 17 500 евро, при двама зависими членове до 22 500 евро, като трима зависими или повече членове достигат 27 500 евро. домакинство без зависими членове годишният доход, върху който се изчислява многогодишната субсидия, възлиза на 21 000 евро, 26 000 евро за многофункционално домакинство с един зависим, 31 000 евро за многофункционално домакинство с двама зависими членове.", "date": "2020.01.05", "title": "В Гърция започна субсидирането на ипотеки"}
{"url": "https://www.monitor.bg:443/bg/a/view/shestima-ubiti-v-italija-avtomobil-se-vrjaza-v-turisti-184938", "text": "Носещ се като ракета по пътното платно автомобил „Ауди ТТ“ уби на място в италианските Алпи шестима души и рани тежко единайсетима. Трагедията се разиграва за секунди в 1 часа и 15 минути тази сутрин в намиращата се до границата с Австрия долина Аурина, която е известната със ски курортите си. Жертвите, както и деветима от борещите се за живота си в клиниките из района 11 души, са германчета на възраст между 20 и 21 години. Другите двама ранени са италианци от автономната област Алто Адидже или Южен Тирол, където майчиният език е най-вече немският. Водачът на аудито е двайсет и осем годишен местен жител, който карал едва ли не смъртно пиян и е арестуван от карабинерите с тежкото обвинение предизвикване в нетрезво състояние на пътно-транспортно произшествие с множество човешки жертви. Компанията от двайсетима германчета и няколко техни местни приятели се връщали от дискотека и вървели към хотела си покрай пътното платно. Били развеселени, пеели и се шегували, така както подобава на млади хора с все още новогодишно настроение, когато в групата се врязала като метеорит колата на пияния южно-тиролец. Тътенът от нечовешкия удар и писъците на оживелите се чули надалеч, а първи на помощ на пострадалите се претекли все още работещите готвачи, сервитьори и администратори на разположения на броени метри хотел. Изключително бързо на мястото на инцидента дошли полицейските патрулки, линейките на бързата помощ, пожарникарските коли. И към два часа пострадалите били вече обгрижвани от над сто души, които обаче били изправени пред сериозна трудност – никой от младежите не носел у себе си оставените в намиращия се по-надалеч техен хотел лични документи и разпознаването на убитите и на тежко ранените се оказало невъзможно. Но това не попречило и жертвите, и оцелелите с тежки травми, да бъдат откарани веднага в болниците на близките италиански градове Болцано, Брунеко и Бренеро, както и в тези край австрийския град Инсбрук. Инцидентът в италианските Алпи стана тази сутрин новина номер едно в медиите на Апенините, които сравниха съобщенията за жертвите и пострадалите в долината Аурина с военен бюлетин.", "date": "2020.01.05", "title": "Касапница в италианските Алпи – пиян уби шестима и рани тежко 11 (обновена)"}
{"url": "https://www.monitor.bg:443/bg/a/view/iranski-hakeri-razbiha-sajt-na-amerikanska-federalna-agencija-184936", "text": "Ирански хакери разбиха интернет сайта на американска федерална агенция и публикуваха послания с обещания да отмъстят за смъртта на иранския генерал Касем Солеймани, убит в петък при ракетен удар, заповядан от президента Доналд Тръмп, съобщи АФП. Главната страница на портала на Федералната програма на библиотечните хранилища (FDLP - Federal Depository Library Program) била заменена със страница с надписи на английски и персийски език: \"Това е послание от Ислямска република Иран. Ние няма да престанем да оказваме подкрепа на нашите приятели в региона - угнетените народи на Палестина, Йемен, Бахрейн, народа и правителството на Сирия и Ирак\". Компютърните пирати твърдели също, че порталът бил разбит от \"ирански хакери\", членове на \"групата за киберсигурност на Иран\". На страницата бил поместен колаж, изобразяващ Тръмп, окървавен след удар с юмрук, нанесен от Иран и заобиколен от летящи ракети. В посланието, поместено на разбития сайт, се отправяло предупреждение, че виновните за смъртта на Солеймани ще бъдат застигнати от \"ужасно отмъщение\". \"Това е само малка част от киберспособностите на Иран\", се четяло на друг надпис, написан с бели букви на черен фон. Порталът FDLP помества правителствена документация в свободен достъп. Вчера Министерството на вътрешната сигурност на САЩ предупреди, че иранските власти могат да извършат терористично нападение или кибератака срещу критично важни обекти от инфраструктурата на САЩ след убийството на Солеймани.", "date": "2020.01.05", "title": "Ирански хакери разбиха сайт на американска федерална агенция"}
{"url": "https://www.monitor.bg:443/bg/a/view/studen-front-v-nedelnija-den-184933", "text": "Днес през България ще премине студен атмосферен фронт. Ще духа умерен, временно и силен вятър от север-северозапад и с него температурите значително ще се понижат. Ще бъде облачно и на места в планинските и източните райони на страната ще превали сняг. Минималните температури ще са предимно между минус 2 и 3 градуса, малко по-ниски - в котловините, защитени от вятър. Дневните температури чувствително ще се понижат, ще са между 1 и 6 градуса, а в комбинация със силния вятър усещането ще е за по-студено време. Атмосферното налягане ще се повиши и ще е по-високо от средното за месеца. В планините няма да е подходящо за туризъм. Ще духа силен до бурен вятър от север. Ще бъде облачно и с валежи от сняг. В комбинация със силния вятър ще има условия за образуване на преспи и навявания. Температурите ще се понижат и максималната на 1200 метра ще е около минус 3 градуса, на 2000 метра - около минус 9 градуса. Над Черноморието ще бъде облачно и ветровито, но ще е без валежи. Ще духа умерен, временно и силен вятър от север-северозапад. Максималните температури ще са между 2 и 6 градуса. Температурата на морската вода е около 10 градуса. Вълнението на морето ще бъде 1-2 бала.", "date": "2020.01.05", "title": "Студен фронт в неделния ден"}
{"url": "https://www.monitor.bg:443/bg/a/view/dve-plejmejtki-merjat-sili-v-kuhnjata-184854", "text": "Идната седмица в кулинарната надпревара „Черешката на тортата“ сили ще мерят една бивша и една настояща плеймейтка. Става въпрос за младата Дениз Хайрула и за Светлана Гущерова, която преди да забременее се оттегли от светските среди. Двете красавици ще се надпреварват за одобрението на шеф Манчев срещу оперната певица Весела Нейнски, хореографът и танцьор Атанас Месечков и бившият тв водещ Камен Алипиев-Кедъра. Първи в ролята на домакин ще влезе Месечков. Той ще се развихри в кухнята с помощта на бележки от съпругата си. Танцьорът ще отвори вратите на дома си за гостите и зрителите и ще открехне завесата към отговорността да е баща на четири деца. Втора готварските си умения ще покаже Дениз, която няма да се справи със задачата на шеф Манчев да напазарува само за един час и ще остане без необходими за вечерята си продукти. Няколко професионалисти ще й помогнат да нахрани гостите си. Весела Нейнски ще организира пижамено парти, а менюто й включва традиционни български ястия. Кедърът пък ще върти точилки и тигани под зоркото око на съпругата си Боряна. Честта да закрие кулинарната седмица се пада на Светлана. Тя ще се бори за победата с пищна вечеря, състояща се от петстепенно меню.", "date": "2020.01.05", "title": "Две плеймейтки мерят сили в кухнята"}
{"url": "https://www.monitor.bg:443/bg/a/view/skachat-za-krysta-v-shabla-kavarna-i-balchik-184941", "text": "И трите добруджански крайморски общини организират ритуали на Богоявление по вадене на Светия кръст от водите на Черно море. Водосвети за здраве и благоденствие ще бъдат отслужени в храмовете в Шабла, Каварна и Балчик. Литийно шествие повежда свещеници и миряни в Балчик от храмовете \"Света Преподобна Петка Търновска\" и \"Великомъченик Георги Победоносец\", където денят ще започне с тържествени служби. Процесията с хоругви ще стигне до Морската гара, където ще бъде отслужен Велик водосвет за здраве и благоденствие. Ритуалът по вадене на кръста започва в 12 часа. Първи ще скочат за кръста на брега на къмпинг „Добруджа“ край нос Шабла  и край село Дуранкулак. Ритуалът е предвиден за 10.30 ч. Час по-късно, в 11.30 ч., смелчаци ще се хвърлят за Божия кръст от плажа край село Крапец. Община Каварна също ще спази традицията, отбелязвайки Йордановден със спасяване на богоявленския кръст на Буна 2 в Морска зона – Каварна от 11 часа. Организаторите в Каварна са поставили възрастово ограничение на мераклиите да се къпят в студената вода – те трябва да са над 18-годишна възраст. От 12:30 часа във Военното поделение – Шабла ще започне ритуал по освещаване на бойните знамена.", "date": "2020.01.05", "title": "Скачат за кръста в Шабла, Каварна и Балчик"}
{"url": "https://www.monitor.bg:443/bg/a/view/idva-godinata-na-pajaka-spored-slavjanskija-kalendar-184879", "text": "Според славянския календар 2020 година ще премине под знака на Паяка. Това ще бъде емоционално време, през което е хубаво да действаме и да не бъдем статични. Не стойте на едно място, не очаквайте чудо, защото то няма да дойде, без да работите за сбъдването на мечтите си. Основното мото за годината е „Трябват не думи, а дела\". Всичко, което искате да постигнете, няма да се получи без усилия от ваша страна. Ще трябва да положите усилия, да станете по-активни, динамични, понякога дори да поемате рискове и да жертвате нещо. Трябва да имате повече доверие на себе си и на собствените си възможности. Препоръчително е да прощавате грешките на близките си и да не бъдете злопаметни. Ще имате и повече време за пътувания и грижа към себе си. Славянският календар е слънчев и е тясно обвързан с езическата славянска религия, с нейните обреди, гадания, празници и церемонии на нашите предци. Месеците в календара имат оригинални славянски наименования, свързани с особености на климата или на човешките дейности през съответния месец. И днес някои славянски народи употребяват славянските имена на месеците.", "date": "2020.01.05", "title": "Идва Годината на Паяка според славянския календар"}
{"url": "https://www.monitor.bg:443/bg/a/view/podozirat-plyhove-za-afrikanskata-chuma-v-shumensko-184942", "text": "Една от причините за новото огнище на африканска чума в Шуменско може да са плъхове, които са преминали металните ограждения, каза пред bTV председателят на Българската агенция по безопасност на храните проф. Паскал Желязков. . Всичките близо 24 хиляди прасета в индустриалната ферма в с. Никола Козлево ще бъдат умъртвени. Тя се намира в гориста местност и причините се търсят именно там. Желязков добави, че умъртвяването на животните ще започне във вторник, както и че има специална площадка за загробване, която ще се обезопаси така, че да не се замърсят подпочвените води. В района на общините Каолиново и Паламара има установени случай авриканска чума по дивите свине, добави председателят на БАБХ. Той поясни, че ще има и обезщетения след колосалните загуби, а отделянето на здравите от болните прасета вътре в комплекса няма как да стане, понеже когато са строени, не е било предвидено заболяването. Ще започнат и проверки на пътя на прасетата, понеже част от тях, като малките например, се превозват от Варна", "date": "2020.01.05", "title": "Подозират плъхове за африканската чума в Шуменско"}
{"url": "https://www.monitor.bg:443/bg/a/view/dnes-e-zimen-krystovden-184939", "text": "Християните отбелязват днес Зимен Кръстовден или Попова Коледа. Празникът е наричан още Водокръст, имен ден честват Кръстьо и Кръстина. Според народните вярвания на 5 януари се пропъждат \"мръсни дни\", които започват на 25 декември и свършват на Кръстовден. Това са \"некръстените\" дни, в който новороденият Исус Христос все още не е получил Светото Кръщене. През деня в църквата се отслужва служба, попът кръщава водата, като в нея пуска кръст. После със светената вода и китка босилек той ръси къщата, за да изгони лоши, нечисти сили и болести от нея. Домакините слагат паричка в котлето със свещена вода. Утре - на Йордановден, попът хвърля кръста в река или водоем. Смята се, че в нощта на Зимния Кръстовден срещу Йордановден, небето се отваря, но само праведните могат да го видят и пожелаят ли си нещо - ще се сбъдне. Вярва се, че на този ден животните и птиците проговарят с човешки глас, а всички реки и поточета спират за миг, за да се пречистят и потекат отново. Трапезата на Попова Коледа е постна, на масата се слагат боб, зеле, сърми, плодове.", "date": "2020.01.05", "title": "Днес е Зимен Кръстовден"}
{"url": "https://www.monitor.bg:443/bg/a/view/miko-i-grisho-osiguriha-pobedata-nad-moldova-184934", "text": "Единственият българин в тенис елита Григор Димитров надделя над първата ракета на Молдова Раду Албот с 6:2, 6:3 за 84 минути игра на централния корт в Сидни във втори кръг от ATP Cup. Така съставът на България постигна победа над Молдова, защото по-рано през деня Димитър Кузманов се саморазправи с Александър Козбинов с 6:1, 7:5. В оказалия се протоколен мач на двойки кипатанът Григор отново заложи на себе си и на Александър Лазаров, с когото победиха британския тандем преди два дни, но сега отстъпиха пред Албот и Козбинов с 4:6, 6:7(4). „Всичко е прекрасно, какво да кажа. Много сериозно приемам ролята си на капитан в тази отборна надпревара. Беше много важно да спечеля днес след успеха на Димитър Кузманов. Благодаря за подкрепата, моите съотборници ме вдъхновяват“, каза Димитров след последната точка в мача си на сингъл. В петък България победи Великобритания с 2-1 успеха и в момента е на първо място в своята група. Във вторник „лъвовете“ ще се изправят срещу Белгия и при успех ще си гарантират място сред най-добрите 8 в света.", "date": "2020.01.05", "title": "Мико и Гришо осигуриха победата над Молдова"}
{"url": "https://www.monitor.bg:443/bg/a/view/prenesoha-ubitija-general-solejmani-v-iran-184940", "text": "Тялото на убития в Ирак при американски въздушен удар ирански военен командир Касем Солеймани, беше върнато в Иран, съобщи официалната информационна агенция ИРИБ, цитирана от Ройтерс. Тленните останки на Солеймани бяха превозени със самолет до югозападния ирански град Ахваз. ИРИБ публикува видеоклип със свалянето на обвития в иранското знаме ковчег на Солеймани, от самолет, под звуците на военен оркестър. Репортаж, предаван на живо от държавната телевизия, показа как хиляди опечалени иранци, облечени в черно, преминават през Ахваз. Солеймани беше убит в петък при удар с американски дрон, нанесен срещу конвоя на генерала на летището в Багдад. Докато мнозина иранци участваха през последните дни в масови прояви, за да дадат израз на скръбта си от смъртта на Солеймани, смятан за втората по сила фигура след върховния духовен водач аятолах Али Хаменей, други се тревожат, че неговата смърт може да въвлече страната им във война със суперсила. Тялото на ръководителя на подкрепяните от Техеран иракски милиции Абу Махди ал Мухандис, убит заедно със Солеймани, също беше транспортирано в Ахваз, съобщи ИРИБ.", "date": "2020.01.05", "title": "Пренесоха убития генерал Солеймани в Иран"}
{"url": "https://www.monitor.bg:443/bg/a/view/trymp-zaplashi-iran-s-nebival-udar-po-52-obekta-184931", "text": "Американският президент Доналд Тръмп заяви днес, че САЩ ще ударят Иран по-силно от всякога, ако Ислямската република извърши нападения като отмъщение за убийството на иранския генерал Касем Солеймани, предаде АФП. \"Ако те продължат да нападат, нещо, което категорично не ги съветвам да вършат, ще ги ударим по-силно отколкото някога са били удряни\", заплаши Тръмп в Туитър. Преди това Тръмп предупреди в Туитър, че САЩ са взели на прицел 52 ирански обекта, които може да бъдат ударени, ако Иран атакува американци или американско обекти в отговор на извършеното в петък убийство с дрон на иранския военен командир Касем Солеймани в Ирак, предаде Ройтерс. Тръмп написа, че Иран \"говори много смело за вземане на прицел на определени американски обекти\" в отговор на смъртта на Солеймани. Президентът на САЩ посочи, че Вашингтон \"е взел на прицел 52 ирански обекта\" и че някои от тях са \"на много високо ниво и важни за Иран и иранската култура и тези обекти, както и самият Иран, ще бъдат ударени много бързо и много силно\". \"САЩ не искат повече заплахи!\" написа Тръмп и добави, че 52-е цели представляват 52-ата американци, взети за заложници в Иран след завземането на посолството на САЩ в Техеран през 1979 г. Касем Солеймани, командващ подразделението за специални операции \"Ал Кудс\" на иранския Корпус на гвардейците на ислямската революция, беше убит в петък при американски ракетен удар с дрон по летището в Багдад. При нападението загинаха също неговият помощник Абу Махди ал Мухандис, заместник-командващ иракските шиитски милиции Хашд аш Шааби и още осем души.", "date": "2020.01.05", "title": "Тръмп заплаши Иран с небивал удар по 52 обекта"}
{"url": "https://www.monitor.bg:443/bg/a/view/petima-se-borjat-za-lider-na-lejbyristite-vyv-velikobritanija-184932", "text": "Петима британски политици до момента са се включили в борбата за лидерския пост на опозиционната Лейбъристка партия. Снощи в надпреварата влязоха министърът в сянка по въпросите на Брекзит Киър Стармър, както и редовите депутати лейбъристи Джес Филипс и Лиса Ненди. Стармър обяви намерението си в статия, публикувана на сайта на в. \"Сънди мирър\". Той се смята за фаворит в надпреварата. За поста ще се борят също външният министър в сянка Емили Торнбъри и финансовият министър в сянка Клайв Люис. За главен конкурент на Стармър се смята министърът в сянка по въпросите на бизнеса Ребека Лонг-Бейли, която до момента не е обявила официално кандидатурата си. Лейбъристката партия претърпя най-тежкото си изборно поражение от 1935 г. на неотдавнашните парламентарни избори през декември. По тази причина сегашният партиен председател Джереми Корбин заяви, че ще подаде оставка след избора на нов лидер, което трябва да стане до няколко месеца. \"Не можем да си заравяме главата в пясъка. Лейбъристите трябва да си върнат загубените позиции и да го направят бързо\", заяви Стармър в статията си. \"Трябва да възстановим доверието към нашата партия като към сила, която иска промени и най-доброто за нашата страна\". Стармър се застъпва за запазване на членството на Великобритания в ЕС и се обявява за втори референдум по въпроса за Брекзит.", "date": "2020.01.05", "title": "Петима се борят за лидер на лейбъристите във Великобритания"}
