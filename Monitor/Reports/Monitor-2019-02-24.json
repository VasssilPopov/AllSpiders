{"url": "https://www.monitor.bg/bg/a/view/brashnoto-na-edro-v-sofija-dvojno-po-skypo-ot-vraca-158101", "text": "Максималната цена на брашното тип „500” на едро в София през миналата седмица бе двойно по-висока отколкото във Враца, сочи справка в сайта на Държавната комисия по стоковите борси и тържищата (ДКСБТ). На борсите в столицата основната суровина за хляба и тестените изделия се продаваше от 1,23 до 1,30 лв./кг. В провинциалния областен център брашното вървеше на едро от 60 до 66 стотинки килото. Освен в София над левче бе цената в Благоевград, където достигна 1,25 лв./кг. Точно По 70 ст. за кило или по-евтино брашното тип „500” в последната пълна работна седмица на февруари можеше да се купи в Бургас (0,65-0,85 лв./кг), Велико Търново (0,70-0,82 лв./кг), Хасково (0,70-0,80 лв./кг). В Смолян минималната и максималната цена бяха на ниво от 78 ст. на едро, а в районите на Варна, Силистра и Русе, където се отглежда много пшеница и се предполага да има по-евтино брашно, те бяха съответно 0,84 и 0,90 лв./кг. В Добруджа, смятана за житницата на България за периода брашното тип „500” се продаваше на борсите по 73 ст. за килограм. В друг равнинен район, област Стара Загора цената му бе от 0,71 до 0,80 лв./кг. За седмица за цялата страна средната цена на брашното тип „500” се е увеличила - с 6,8%, до 0.94 лв./кг. Захарта на едро през миналата седмица бе най-скъпа в Ловеч, а във Варна бе само с 10 стотинки по-евтина, сочи още статистиката. Най-ниската цена от само по левче за килограм бе отчетена в другата черноморска област - Бургас, а също и в Плевен. Сравнително по-ниска минимална цена от 1,05 лв./кг бе регистрирана в Ямбол, където максимумът бе 1,12 лв./кг. В съседната Хасковска област пък търговията на едро със сладките кристали през периода е била в рамките на 1,06-1,20 лв./кг. Под границата от 1,10 лв. за кило захарта можеше да се купи още на борсите в Добрич (1,07 лв./кг) и Кърджали (1,05 лв./кг). В София и Пловдив цената бе в границите 1,10-1,20 лв./кг. Средната цена за страната на продукта на седмична база се увеличава с 0,9% до 1,16 лв. за кило. Най-евтино на едро олиото през миналата седмица можеше да се купи в Хасково, където то се предлагаше от 1,54 до 1,64 лв. за литър, а също и в Плевен - 1,55-1,81 лв./л. С над два лева цена (2,05 лв./л) се отчете и Стара Загора. В столицата цените варираха от 1,85 до 2,10 лв./л, в Пловдив - от 1,65 до 2,10 лв./л, в Добрич - 1,76-2,12 лв./л, а в Благоевград - от 1,76 до 1,90 лв./л. Във Варна минимална и максималната цена бяха на ниво от 1,99 лв./л, в Бургас - 1,80 лв./л. Средно за страната през миналата седмица е отчетен ръст на цените на едро на олиото в еднолитрова пластмасова бутилка с 1,6% до 1,91 лв. През отминалата работна седмица (18 - 22 февруари) индексът на тържищните цени (ИТЦ), който се поддържа от ДКСБТ и отразява динамиката на цените на хранителните стоки на едро, се е повишил с 1,4%, до 1560 пункта, след като през предишната седмица (11 - 15 февруари) се повиши само с 0.4%, до 1538 пункта. От началото на 2019 г. поскъпването при храните на едро е със 7,5 на сто, сочат още данните на ДКСБТ. Докато на годишна база, спрямо 22 февруари 2018 г., повишаването на цените на едро е с 6,6 на сто.", "date": "2019.02.24", "title": "Брашното на едро в София двойно по-скъпо от Враца"}
{"url": "https://www.monitor.bg/bg/a/view/razsledvat-majka-ostavila-pelenacheto-si-samo-v-bolnica-158077", "text": "Властите разследвали млада майка от Пловдив, чието бебе било оставено само в болница. Мария Георгиева имала дъщеричка, която в нейно отсъствие се разболяла тежко и била настанена в болница. Близките й не успели да се свържат с майката, което породило съмнения у лекарите, че детето е неглижирано.   Мария Георгиева живеела с майка си и приятеля си в къща близо до центъра на града. На 14 май м.г. оставила роденото през декември 2016г. момиченце да го гледа майка й и излязла. Младата дама се надявала при проблем с детето й, майка й да й се обади, но не знаела, че телефонът й създава проблеми. Ден по-късно бабата на детето Цонка забелязала, че то е много отпаднало и не иска да се храни. Затова завела момиченцето в болница. Лекарите установили анемия и веднага сложили бебето на системи в Интензивното отделение на здравното заведение. На следващия ден момиченцето вече било стабилизирано и било преместено в обикновено отделение. Тогава медиците потърсили бабата и й казали, че пеленачето има нужда от придружител. Бабата обаче отказала с мотива, че трябва да отиде на работа и обяснила, че няма връзка с майката. Когато на прага на по-възрастната жена се появили полицаи, тя се съгласила да отиде в болницата и да бъде до леглото на внучка си. Два дни по-късно в болницата се появила и майката Мария, която останала до детето си до изписването му. Нейни близки признали на разследващите, че при раждането майката е говорила, че иска да остави за осиновяване детето си. Те обаче преценили, че тя това не го мисли сериозно, още повече, че винаги се стараела да осигурява добър стандарт на живот на бебето си и се грижела нищо да не му липсва. Затова и разследването срещу майката било прекратено.", "date": "2019.02.24", "title": "Разследват майка, оставила пеленачето си само в болница"}
{"url": "https://www.monitor.bg/bg/a/view/ivan-lechev-izbuhna-sys-solo-na-scenata-na-glasyt-na-bylgarija-158106", "text": "Участникът Сергей Вардеверят грабна симпатиите на Иван Лечев в \"Гласът на България\" още с първите тонове на песен на Крис Корнъл. „Майко мила! Абсолютно ме разби!“, призна развълнувано рокаджията. Докато 23-годишният студент от Консерваторията се опитваше да осмисли щастието от четирите обърнати стола, Лечев изяви желание да му акомпанира на китара във фрагмент от парчето.  Резултатът бе изпълнение, което изправи публика и треньори на крака.    Михаела Филева сподели, че за пръв път вижда кандидат, който отдава респекта си към бандата по време на изпълнението. Камелия пък се опита да привлече Сергей в отбора със следното предложение: „Ти не си само певец, ти си артист. Няма да говоря много, защото съм най-нелогичният ти избор. обяви изкусително поп-фолк звездата. Сергей, който продължи в отбора на Иван Лечев, се описва като „крайно несъстезателен тип“.  Въпреки афинитета му към рокендрола, големият му музикален идол е Майкъл Джексън. Сергей е решен да направи документален филм за Краля на попа и за феновете му в България. ", "date": "2019.02.24", "title": "Иван Лечев избухна със соло на сцената на „Гласът на България“ "}
{"url": "https://www.monitor.bg:443/bg/a/view/sauditska-arabija-s-interes-kym-gazovija-hyb-balkan-158136", "text": "Представители на Саудитска Арабия са били преди няколко дни у нас, като с тях са обсъждани евентуални инвестиции у нас и интереса им към газовия хъб „Балкан“. Това обясни премиерът Бойко Борисов преди началото на срещата на върха между страните членки на ЕС и Лигата на арабските държави в египетския град Шарм Ел-Шейх. “Ние имаме изключително добри отношения със Саудитска Арабия, работим с тях по много теми и има интерес от техни инвеститори, включително държавната им енергийна компания заяви интерес към тръбопровода Газов хъб „Балкан“, бяха два дни в България, кралят ми е изпратил едно писмо, но нямам възможност да го видя, все още. Тези срещи са изключително важни и има голям интерес към нас”, допълни Борисов. За самата среща ЕС-Арабска лига премиерът коментира: “Работих много за тази среща и затова сме тук сега, защото страните от този регион са важни партньори. Независимо от диаметрално противоположните мнения за арабските страни, все пак те са важен фактор”. Той припомни предишната си среща с президента на Египет ген. Сиси и обясни, че веднага след пристигането си в африканската държава, отново е провел среща с него. Ще поработим по тази тема и се надявам следващите месеци да имаме доста двустранни срещи със страните от този регион”, посочи премиерът. За срещата си с ген. Абдел Фатах ас Сиси, Борисов каза, че двамата отдавна са в добри отношения. “Да дойде тук целият Европейски съвет е едно голямо признание за египетския президент, не както в София, където нямаше отсъстващи, но все пак почти всички”, коментира още премиерът. По думите му тази част на света е такава, че е по-добре да си говорим с тях, защото при скъсани контакти миграционния процес ще се засили. \"Само в Египет има 5-6 млн. чакащи мигранти”, изтъкна още премиерът. По думите му, когато се прегръщаш с президента на Египет, трябва да имаш също толкова добри отношения с президента на Турция Реджеп Ердоган. Дадох за пример моите отношения, те са такива, че да не излагаме на риск България в едната или в другата посока, а точно обратното. Той коментира и идеята за разкриване на посолство в Саудитска Арабия у нас. “Колкото повече контакти имаме, толкова по-добре, не случайно всички са тук и знаем, че трябва да се задълбочават контактите”, подчерта премиерът. Той отбеляза също така, че страната ни води прагматична и балансирана политика и сме изградили еднакво добри отношения със страни като Египет и Турция, Иран и Израел, Косово и Сърбия, САЩ и Русия. Борисов коментира и темата за Брекзит пред BBC: Тогава ще мерим кой е понесъл по-големи загуби-Съюзът или Великобритания. Инатът не е добър съветник, надявам се на голямата мъдрост на моите колеги да се случат нещата. Аз държа на договора и заради британските служби, защото те са едни от най-добрите и държа да останат в Европа“, каза министър-председателят, по чиито думи България е на най-геостратегическото място между Европа, Африка и Азия. Преди началото на форума Борисов проведе двустранни срещи с емира на Кувейт Сабах ал Ахмад ал Джабер ас Сабах и с вицепремиера за международните отношения и сътрудничеството на Оман Асаад Бин Тарик. Българският премиер изрази надежда, че срещата на върхa ще протече в дух на сътрудничество и доверие. \"Това ще покаже, че въпреки различията помежду ни, можем да водим честен и открит диалог\", заяви Борисов. По думите му ЕС и Лигата на арабските държави се сблъскват с редица общи проблеми, което прави евро-арабските отношения изключително важни.", "date": "2019.02.24", "title": "Саудитска Арабия с интерес към газовия хъб „Балкан“ "}
{"url": "https://www.monitor.bg:443/bg/a/view/na-kogo-mu-dojde-akylyt-na-decata-ili-na-roditelite-158141", "text": "Близо 60% от учениците у нас са избрали като извънкласни занимания тези от направленията STEM – „Дигитална креативност“, „Математика“, „Технологии“ и „Природни науки“, сочи проучване на МОН. Ти да видиш… В основата на всички тези занимания стоят математиката и компютърните умения. Като се сетя - едно време, щом чуех „математика“, ми се изправяше косата от формули, теореми и аксиоми, теория на вероятностите и т.н. Кадрите от МЕИ-тата стояха с години без работа, а и да си намереха работодател, то заплащането на един инженер беше смешно. Дали бумът на дигиталната революция през последните години е причина днешните ученици да предпочитат да се занимават с технологии? Или острият дефицит на пазара на подобни специалисти? Или доста приличното заплащане? Няма значение, важното е, че децата все по-често избират дигиталната креативност и технологиите. Не е тайна, че има дефицит в ИТ индустрията. Професиите в това пространство са еднотипни, но с различни имена, някои от тях доста гръмки: класически програмисти, дизайнери и интернет журналисти, маркетинг Google Ads specialist, SEO, SEM, Community manager, специалист социални медии, дигитален продуцент. Общото между повечето професии в дигиталния свят е, че те са добре заплатени и предлагат изключително голяма свобода на действие на хората, които ги практикуват, могат да се работят дистанционно, в някои случаи не предполагат твърдо работно време и изискват постоянен интерес и следене на новите неща в интернет пространството. Професия мечта за един млад креативен човек. Може би учениците и техните родители са проумели, че за обявените свободни работни места повечето работодатели поставят като изискване и притежаването на дигитални умения, дори за традиционни професии. Факт е, че децата, дори от най-крехка възраст, искат да работят с компютър, да мислят на компютъра, да творят с компютъра. Децата искат компютърът да замени скучните уроци в учебниците и безкрайните тестове. От друга страна, родителите се радват на предпочитанията на отрочетата си. Два часа седмично допълнително занимания по математика може би ще им спестят неистовите разходи за частни уроци преди кандидатстване. Друг е въпросът дали нивото на българското образование може да удовлетвори потребностите на подрастващите в дигиталната креативност. Дали МОН разполага с достатъчен преподавателски капацитет и ресурси в тази насока? Времето ще покаже.", "date": "2019.02.24", "title": "На кого му дойде акълът – на  децата или на родителите"}
{"url": "https://www.monitor.bg:443/bg/a/view/5-ma-raneni-pri-chelen-sblysyk-kraj-zvynichevo-158144", "text": "Петима души са ранени при челен сблъсък между два автомобила, като трима от тях са в по-тежко състояние. Катастрофата е станала между „Алфа Ромео“  и „Хонда“ на пътя Белово - Пазарджик, между селата Лозен и Звъничево. Ранените веднага са били транспортирани в областната болница в Пазарджик, като за двама от тях лекарите ще преценят дали да ги оставят под наблюдение. На местопроизшествието все още има екипи на полицията и на пожарната, а движението се извършва само в едната пътна лента. Образували са се колони от автомобили. Според говорителя на местната Областна дирекция на МВР Мирослав Стоянов до пътния инцидент се е стигнало, след като едната кола е навлязла в насрещното движение и е последвал челен удар. Само преди месец на 22 декември м.г. петима души загинаха отново при челен удар, но на пътя от село Звъничево за съседното Братаница, който е част от главното шосе между Пазарджик и Велинград. Участъкът е прав и понякога се кара много бързо, а причина за тогавашната катастрофа беше мъглата и заледен участък, който погуби семейство  и още 3-ма души, тръгнали на работа и на пазар във Велинград.", "date": "2019.02.24", "title": "5-ма ранени при челен сблъсък край Звъничево"}
{"url": "https://www.monitor.bg:443/bg/a/view/globiha-s-200-leva-shofior-spukal-guma-zaradi-trap-na-pytja-158089", "text": "С 200 лева бе глобен шофьор от Пловдив, който спукал гума заради огромен трап на пътя между град Раковски и село Шишманци. От Пътна полиция приели, че водачът се е движел с несъобразена с пътните условия и релефа на пътя скорост, поради което влязъл в язва на пътното платно и допуснал птп с материални щети. Шофьорът обаче не се примирил с издаденото му на 1 юни 2018г. наказателно постановление и в законния срок го обжалвал пред Районния съд в Пловдив. Неприятната за него случка станала на 9 май м.г. около 22,20 часа на третокласния път в община Раковски. Човекът шофирал „Мерцедес Е 240”, който бил застрахован. За да може застрахователите да покрият щетите, на мястото били извикани пътни полицаи. При пристигането си те установили, че водачът е спукал гума. След това видели, че на пътното платно има голяма дупка, като шофьорът им заявил, че не успял да я избегне поради разминаване с друг автомобил. Свидетелите по делото твърдели, че пътят бил сигнализиран за неравности с табела на около 3 километра от произшествието. Фаталният трап обаче нито се виждал в тъмното, нито в близост с него имало друга табела или пътна сигнализация, която да предпази шофьорите от произшествия. Заради това, а и защото в съдебна зала не бил доказано твърдението за несъобразената скорост, преди дни съдът отменил наказателното постановление. Решението не е окончателно и може да бъде обжалвано.", "date": "2019.02.24", "title": "Глобиха с 200 лева шофьор, спукал гума заради трап на пътя"}
{"url": "https://www.monitor.bg:443/bg/a/view/dermendjiev-titla-neka-pobedata-ne-ni-zablujdava-158134", "text": "Треньорът на „Левски“ Георги Дерменджиев остана здраво стъпил на земята след победата над ЦСКА с 1:0 и предупреди, че успехът не трябва да заблуждава за реалното състояние на тима. Опитният наставник допълни, че не иска химери, а да види “сините” готови за шампионската титла. “Левски” показа добър характер и аз съм много доволен от това, коментира Дерменджиев след втората си победа начело на тима. - Не коментирам съдиите, добре се справиха. Нека ги оставим да свирят това, което виждат. Не искам да коментирам реферите, това не е най-важното в този мач. Нека не се оправдаваме с техните действия. В нашия отбор има психологически натиск, но вече нещата стоят по-добре. Радвам се и заради феновете, тъй като те заслужават тази победа”. Спецът бе предпазлив в коментара си за това дали „Левски“ се връща в борбата за титлата, тъй като вече е само на 5 точки от върха. Дерменджиев предупреди феновете и играчите да не се главозамайват, защото предстои още много работа. „Искам “Левски” да играе мач за мач, продължи треньорът на „сините“. - Лично аз не се заблуждавам с подобна победа. Този мач е емоция, но аз съм спокоен и искам да го предам на футболистите. Тези битки са въпрос на интелект. Искам да видя отбор, който е готов за титла. Не искам химера. Бием един мач и, видите ли, ще спечелим титлата. Разбира се, че искам да станем шампиони, но не се заблуждавам с един мач. Има доста работа в “Левски”. Трябва да има повече динамика в мачовете. Смятам, че сега играчите още ще се успокоят и ще демонстрират истинските си възможности”, завърши щастливият Дерменджиев.", "date": "2019.02.24", "title": "Дерменджиев: Титла? Нека победата не ни заблуждава"}
{"url": "https://www.monitor.bg:443/bg/a/view/nashenec-partnira-na-shon-bijn-v-nov-serial-158092", "text": "Майстор на татусите от Казанлък, който от няколко години живее в Манчестър, се разписа с участие в нов сериал с актьора Шон Бийн. Божидар Тафров е сред партньорите на Бийн, придобил огромна популярност с участието си във „Властелинът на пръстените“ в ролята на Боромир и кървавата сага „Игра на тронове“ като Нед Старк. Стотици нашенци побързаха да поздравят в социалните мрежи 29-годишният Божидар Тафров за участието му във футуристичния сериал \"Комендантски час“ (Curfew), който се излъчва по платения британски тв канал Sky One. Премиерата на първи епизод от поредицата се състоя на 22 февруари. Първи сезон на \"Комендантски час“ разполага с осем серии, които ще се излъчват веднъж седмично. Освен Бийн, в сериала участват още Адам Броуди (\"Ориндж Каунти: Кварталът на богатите\") , Били Зейн („Титаник“) , носителката на „Златен глобус“ Миранда Ричардсън и други. Сюжетът на „Комендатски час“ е когато на територията на Англия се установява тоталитарен режим и хората са под властта на странен зобми-вирус. За да избягат от ежедневието, група младежи започват да организират незаконни състезания с коли. На режисьорския стол за продукцията сяда Пол Маккарти („Момичето с всички дарби“), а продуцент е Матю Рийд („Остри козирки“). Сериалът вече се върти в Русия, като предстои да бъде показан и в Испания. Макар и второстепенна, коментират успели да го гледат. Младият мъж е възпитаник на професионалната гимназия по механотехника в Града на розите, играл е полупрофесионално футбол и от доста време има свое студио за татуировки. В самото начало на февруари Божидар се сгоди с приятелката си Симона от Велико Търново, която също работи в областта на татусите.", "date": "2019.02.24", "title": "Нашенец партнира на Шон Бийн в нов сериал"}
{"url": "https://www.monitor.bg:443/bg/a/view/skuchno-0-0-v-derbito-unajted-livyrpul-158135", "text": "„Манчестър Юнайтед“ и „Ливърпул“ завършиха при 0:0 в голямото дерби от 27-ия кръг на английската Висша лига. Първата част определено не беше добра за лекарските щабове на двата тима, като трима (Ерера, Мата и Лингард) попълниха лазарета на “Юнайтед”, а Фирмино напусна с проблем за “Ливърпул” само в рамките на 22 минути. Двубоят като цяло предложи много битка, дебнене и малко чисти голови положения, а \"Червените дяволи\" определено могат да съжаляват за ситуация в края на първата част, в която Лукаку пусна топката към Лингард, но Алисън притича и я взе от краката му. През първото полувреме “Юнайтед” отправи два точни удара към вратата на съперника, а “Ливърпул” едва един, което отлично описва случилото се на терена. \"Червените дяволи\" бяха по-активни в началото на втората част и за половин час записаха три шута към Алисън (един във вратата) срещу нула за гостите. “Ливърпул” се посъбуди около 70-ата минута и с два поредни корнера внесе напрежение пред вратата на домакините. Четвърт час преди края Жоел Матип си заби автогол, но попадението беше отменено заради засада на центриралия към вратата Крис Смолинг. Отново той се оказа на сантиметри от гола в края на срещата, но не протегна крак в решителния момент и пропусна да донесе победата на тима си. Така \"Манчестър Юнайтед\" направи услуга на градския си съперник “Сити”, защото вече авансът на “Ливърпул“ пред \"гражданите\" е само точка.", "date": "2019.02.24", "title": "Скучно 0:0 на „Юнайтед“ - „Ливърпул“"}
{"url": "https://www.monitor.bg:443/bg/a/view/weekly-digest-games-of-fakes-for-oligarchs-158138", "text": "The only way to make people be faithful to you is to make them fear you more than they fear their enemies. This is a quotation from The Game of Thrones. So said Queen of the Seven Kingdoms Cersei Lannister. These words suit perfectly to describe the avalanche of fakes which the oligarch-publishers have released to bury under it the lawmaker and publisher of Telegraph Media Delyan Peevski. To put it in other words, there is hardly a person from the entourage of Ivo Prokopiev,  Tsvetan Vassilev, Ognyan Donev and Sasho Donchev who doesn’t know that in case you don’t dance to their tune - like Peevski who dares spoiling their shady deals - you will share the fate of those who are demonised every single day. The oligarchic media machine smashing the inconvenient people demonstrates that it is working at full steam and can circulate lies very efficiently and on command. Their arsenal is quite versatile and imagination, rich. You name it: the Magnitski Act and RIKO, financing of terrorist organisations, trafficking and contraband of cigarettes, Russian ties and debts to Moscow and finally the Novichok “science fiction”. All these attacks have been launched against Peevski within the last few months alone. Without quoting a single fact that could serve as evidence. This has become possible simply because someone pressed a button at the Fake News Factory spreading false news about the lawmaker and it belches out its absurd manufacture every day.       And, in conformance with the communist principles, fulfill the five-year plan within three years. In the last 1000 days, 5000 fakes have been generated about Peevski in Bulgaria. All of them are generously paid for and presented as “articles of the independent Bulgarian journalists” who every month sign their paychecks at the pay-offices of their oligarchic mentors.  That is how the week looked in terms of fakes. What do the oligarchs put at stake in their battle against the sworn enemy of the behind-the-scenes machinations in Bulgaria, Delyan Peevki? You can judge about it by yourselves just fingering through the flagship of the media disinformation machine of the oligarchs – Capital newspaper. The edition of the indicted boss Ivo Prokopiev (who was brought to court and held accountable for the criminal privatisation deals with EVN and Kaolin – author’s note) have long specialised in battering the MP of the Movement for Rights and Freedoms and publisher of Telegraph Media. To this end, the name of the lawmaker is lugged in everything bad or obscure that is going on in Bulgaria and all kinds of dubious ties are imputed to him, starting with the Russians (because any person inconvenient to the oligarchs has to be a Russophile despite the fact that Peevski is the last man in this country who can be accused of such a thing – author’s note), down to the all kinds of international conspiratorial figures. The important thing is to paint Peevski black, to show him as someone who communicates with the bad guys while the “good” oligarchs appear like “deus ex machina” in a Greek tragedy to save the Bulgarian people from this “evil”.  To implement this plan, Capital has set out on writing new and yet newer heroic scenarios for its economic deities. In the last issue it allocated two pages of this otherwise negligible paper to elaborate on how bad Peevski is. Thus, the name of the lawmaker is lugged in two extensive articles aimed only at flooding the readers with misinformation.     The approach is elementary – they pool together all facts, semi-truths and open lies which were released during the last week and were related to the purported poisoning of arms dealer Emilyan Gebrev, his son and one of the directors of his munitions plant and cook them up in a horrendous media hotchpotch ( ).  Fugitive banker Tsvetan Vassilev and his family apparently show signs of schizophrenia-spectrum disorders – they have declared war on fake news which they themselves spew out every day. This transpired from the appeal that the Bulgarian Madoff’s wife and daughter posted on Facebook inviting their followers to join them on Twitter if they want to hear the “firsthand news.” “If you want to skip the murky details used in cooking up what only appears to be news but is actually a fake, follow us on Twitter where you will read the authentic firsthand news,” wrote Vassilev on his Facebook page on Monday. An hour and a half later his appeal boasted 29 likes and 2 shares. Wide support indeed! One cannot rule out the possibility that the likes were for the family photo of Tsvetan Vassilev and his spouse Antoanetta sipping wine early in the morning. The Vassilevs family have broad experience in fakes but only in their production and circulation. The Fake News Factory generously financed by the Bulgarian Madoff via paid websites, network of trolls and mouthpieces is working at full steam. The quota which the mercenaries of Vassilev&Co have to meet is at least one fake news a day which they spread at lightning speed via their net of media outlets and websites which are working 7/24 to whitewash his image. As for the financing of fakes’ production, it is provided thanks to the money stolen from the bankrupt CorpBank. The main target of the fakes is lawmaker Delyan Peevski, who is a co-mover of the law aimed against the secondary plunder of the bank ( ). The fugitive banker Tsvetan Vassilev once again pulled the strings of his puppets of the Boets (translated as fighter) search and attack unit. Not long after the financial fraudster complained that someone was trying to shut him up and vowed that he and his family would speak “the truth first-hand” on Twitter, the non-governmental organisation serving the Bulgarian Madoff set the fake news assembly line going. As they could not immediately find anything to use in defaming the name of their sworn enemy Delyan Peevski, the people in Boets revived a “news item” from three years ago, reminding how the infamous investigator Boyko Atanasov supposedly revealed in an interview for the website Bivol the existence of “search and attacks units” in the Prosecutor’s Office. To make sure that even the most intellectually challenged of Vassilev’s trolls, terrorising the internet under nicknames such as “ad hoc” (meaning “made ot happening for a particularpurpose”), know what they are supposed to comment, Boets wrote a concise and extremely incompetent cliff-notes version of the interview. Unedited, it reads like this: “The search and attack units are under the directly command of Tsatsarov and Peevski and perform special tasks to assist in concealing the crimes of their bosses, striking agreements that suit the mafia, and oppressing people that are deemed inconvenient.” ( ) Within just three years the Fake News Factory has amassed impressive assets – it has spewed out 5,000 fakes against MP and publisher of Telegraph Media. There is hardly another man in Bulgaria who is so much hated and slurred by the behind-the-scenes clique. Not a day without a fake news, disinformation or open lie about Delyan Peevski. This is the mantra of the Bulgarian oligarchic circles which their pawns in the Fake News Factory are repeating diligently and sheepishly, there is no day-off or holiday for them. A real tidal wave of fake news floods social networks via the websites of oligarchs who took part in plundering the state. Their No.1 target is the sworn enemy of the backstage powerbrokers – Delyan Peevski. Four are the oligarchs who control the Fake News Factory: Ivo Prokopiev, Tsvetan Vassilev, Ognyan Donev and Sasho Donchev. Dozens of obedient cogs which sustain this manipulation machine are working day and night to perfect the technology of fake terror.  The brightest example to it is Frognews, the site of Agent Academician of the communist State Security Service Ognyan Stefanov. The agent of the obscurantist State Security for years now has been on the payroll of fugitive banker Tsvetan Vassilev and plays the role of his press officer. His task is to fill the virtual space with open lies about Delyan Peevski. You probably wonder how such a negligible site visited only by some closest friends and family of the fugitive banker has become an influencer in internet search engines and very often manages to pass itself off for a top edition in them. ( )          After they tried to “steal” the EU presidency via a site that misled the readers posing as an official Bulgarian internet page, the pawns of the oligarchic disinformation machine in Bulgaria are trying to “steal” the vote for the European Parliament as well.  Once again they are trying to push fake news but this time guised as a new website focused on the Euro vote. The man who built the second site (EUelectionsBulgaria.com) is the same person who is standing behind the first one – a journalist catering to the interests of the behind-the-scenes clique working as a correspondent in Brussels. His name is Georgy Gotev. Actually, Georgy is only a “cover face” of the page because de facto it is built in collaboration with other two e-editions, part of the oligarchic Fake News Factory – Mediapool of the former spokesperson of Ivan Kostov, Stoyana Georgieva and Frognews of Agent Academician of the communist State Security Service, Ognyan Stefanov. The result of the recent “embrace” of the pseudo journalists in their attempt to cheat the community is an article written by an author who is on payroll in Mediapool titled “Revelations about the covert political partner of Borissov destabilise his government” Purportedly, the article is about the amendments to the Election Code but in fact it has been generated with the sole purpose – to quote the last but one sentence to which the name of the lawmaker and publisher of Telegraph Media Delyan Peevski was again patched on. ( ) Ognyan Stefanov, former State Security agent who worked under alias Agent Academician, has cooked up the next in row fake aimed against lawmaker and our publisher Delyan Peevski. However, this time he himself admitted that the new manipulative material in his Frognews is based on rumours. The co-authors of the article titled “Conspiratorial notes: New political and oligarchic circle crave power”, Ognyan Stefanov pointed out, are two ex-ministers of interior, MPs of different parliamentary factions, former and current agents of the secret services, his colleagues and some ten journalists. ( ) The European Commission has received a letter with a set of questions concerning the conduct of Lozan Panov, the President of the Supreme Cassation Court (SCC) raised by the Center for Applied Legal Studies (CFALS) to the Supreme Judicial Council (SJC), reported deputy head of Representation at EC, Bulgaria area, Hristo Hristov. He was invited to a regular sitting of the Civil Council to the SJC. The questions of the CFALS were approved at the previous sitting of the Civil Council and it was decided to send them to the European Commission. ( ) In the period 2017-2018, the prosecuting magistracy carried out a total of 46 checks of documents issued by Medical Expert Evaluation Boards (MEEBs), compared to over 40 checks done since the beginning of 2019, Deputy Prosecutor General Ivan Geshev said at a briefing Tuesday. One of the checks showed that nearly 30% of people in Silistra (on the Danube River) have received medical expert evaluations. On Monday, a police operation in Varna (on the Black Sea) revealed a crime group of five doctors and one accomplice. One of the doctors was a Syrian national. The scheme included mediators encouraging healthy people to get a fake medical expert evaluation in order to receive money, thus making it possible for unemployed people to be granted a high disability percentage. The search revealed a profit of almost two million levs. ( )", "date": "2019.02.24", "title": "WEEKLY DIGEST: Games of fakes for oligarchs"}
{"url": "https://www.monitor.bg:443/bg/a/view/3000-izbiraha-universitet-v-chujbina-na-izlojenie-158124", "text": "Над 3 000 кандидат-студенти и гимназисти проучваха кой е най-добрият университет за тях, какви документи са им необходими и как да напишат най-доброто мотивационно писмо, за да ги приемат. Те посетиха изложението „Световно образование“, което се проведе този уикенд в НДК. Най-голям интерес сред тях предизвика Холандия, която е и втората най-жела страна в чужбина. „Присъстващите бяха главно 10-11 клас, които искат да се ориентират за най-подходящата за тях специалност. Все още са на фаза проучване на университет, какво им е необходимо за кандидатстването, как да се подготвят възможно най-добре.“, обясни консултантът Деница Кателиева. Тя сподели, че традиционно към тях има най-много въпроси за специалностите компютърни науки и софтуерно програмиране, комуникации, туризъм и арт специалностите. Великобритания остава най-желана, въпреки неяснотите около Брекзит. Въпреки, че за топ университетите срокът за кандидатстване да е приключи, желаещите все още имат шанс да го направят. „15 януари е крайният срок, но все още има свободни места в някои университети и желаещите все още могат да подадат своите документи – справка от университет, мотивационно писмо, сертификат за английски“, обясни консултантът Николай Христанов. Той уточни, че тези, които не са били приети, или пък са отказали своите места могат да го направят отново през ucas extra. Те могат да сменят и специалността, която искат да следват на Острова. Христанов обясни още , че последният шанс е през август с ucas clearing, когато се попълват свободни места и също може да се кандидатства, ако има свободни места. По време на изложението интерес е имало и към езиковите ваканции в чужбина. Консултантът Станислава Илиева обясни, че по време на тях децата могат да се запознаят със свои връстници от цял свят и да покажат ранна детска възраст по уверени от уменията си по чужд език. Докато батковците и каките избираха университет, малчуганите правеха мартенички на специален шанд. В изработката им се включиха и част от чужденците, които ориентираха бъдещите си възпитаници. Всеки можеше да си закупи мартенички с благотворителна цел, а средствата отиват за деца от приемни семейства.", "date": "2019.02.24", "title": "3000 избираха университет в чужбина на изложение"}
{"url": "https://www.monitor.bg:443/bg/a/view/psihichno-zdrave-na-kosym-158123", "text": "Не са изненадващи обявените от Националния център за обществено здраве данни, че 14,5% от българите са страдали от психични разстройства. Показателно и тревожно е, че се увеличават зависимите от злоупотреба с алкохол и наркотици. Ужасните насилия и убийства напоследък на нищо неподозиращи хора от психари потвърждават тези данни. Лъсна и жалкото състояние на болниците, където би трябвало да се лекуват тези болни. На пръв поглед управляващите изглеждат стреснати от това положение. Отпускат се милиони за реновиране на лечебните заведения, МВР започва да прави обход и регистриране на хора с отклонение. Но това никак не е достатъчно. От години съществува този проблем, влизат европари за подобряване на здравната култура. Но институциите, които усвояват подобни средства, като например просветното и социалното министерство, се грижат повече за написването на бъдещи програми и организират конференции да отчетат парите, но не и практически да ги приложат. Резултатът го виждаме всички. На това трябва да се сложи край. Грижите за създаването на добра среда за живот трябва да са истински, а не мними. Задачата е трудна, но си заслужава усилията.", "date": "2019.02.24", "title": "Психично здраве на косъм "}
{"url": "https://www.monitor.bg:443/bg/a/view/miroslav-ilich-pja-za-shaban-shaulich-v-ndk-158126", "text": "„Славеят на Шумадия“ както сърбите наричат една от най-големите си звезди Мирослав Илич препълни зала 1 на НДК за юбилейния си концерт „45 години на сцена“ в събота вечер. Това беше и първата му публична изява след смъртта на един от близките му приятели и колеги Шабан Шаулич, който загина на 19 февруари в автомобилна катастрофа в Германия. „45 години пея и 45 години съм приятел на България и българския народ. Вчера от Белград Всички ще отидем там, където и той отиде вчера, но не когато трябваше и не как трябваше. Тази вечер аз ще пея за децата от Детска кардиологична клиника в София, за моя приятел Шабан, за вас и за живота. Да сте живи и здрави“, с тези думи звездата на югофолка започна емоционалния си концерт, в който разходи публиката из цялата си кариера. Първата песен от репертоара, който беше подбрал за публиката си в София, беше и първата, която някога е записал - “Voleo sam devojku iz grada” (“Залюбих момиче от града”). „Тази песен е автентична от моя край“, обяви изпълнителя, който се слави със слабостта си към сръбския фолклор и любовта си към родния му край. Благодарение на неговата музика родното му село Мърчайевци (област Шумадия) днес е едно от най-известните села в Сърбия. Конферансие на вечерта беше Иво Танев, а Сръбската легенда не пропусна да изпълни и всичките си хитове като превърна залата в голямо нощно заведение, в което се разхождаше сред публиката и прегръщаше феновете. Най-заклетите му почитатели пяха с него емблематичната „A ja sam negde rujno vino pio“, а охраната изпита затруднения с всички желаещи да се снимат със звездата, които се качваха дори на сцената при него. За няколко изпълнения Мирослав Илич покани музикантите от „Духова музика Етрополе“ да му акомпанират. За един от феновете, присъствали на живо имаше и голяма изненада – чисто нов автомобил за награда, а приходите от концерта Илич ще дари за нова техника в Клиниката по кардиология в София.", "date": "2019.02.24", "title": "Мирослав Илич пя за Шабан Шаулич в НДК"}
{"url": "https://www.monitor.bg:443/bg/a/view/penev-sluchi-se-tova-za-koeto-predupredih-158132", "text": "Треньорът на ЦСКА Любослав Пенев очаквано бе недоволен от съдийството при загубата от „Левски“ с 0:1 във вечното дерби. Преди мача спецът алармира, че   а след края на срещата не пропусна да изтъкне, че е бил прав да се притеснява. „Прегледах видеото няколко пъти, за мен лично няма червен картон - коментира треньорът на ЦСКА. - Ако за съдията има такъв, то беше редно да покаже червен картон и за играч на „Левски“. Случи се това, за което говорих преди мача, нищо по-различно. Търсим четвъртия съдия да направим смяна, а него го няма, може би пие кафе някъде“, недоволен бе спецът. Пенев не пропусна да поздрави отбора си за доброто представяне през второто полувреме, когато вече беше с човек по-малко на терена. „Като цяло равностоен мач, не бяхме далеч да изравним резултата. За съжаление, допуснахме недоразумение и си отбелязахме автогол. Беше си наша грешка, наистина нелепа грешка. Имаме скоростни футболисти и опитваме да играем така, че да изненадваме противника. Но... Спираме да говорим. То се случи. Жалко, губещи са всички клубове от цялата тази работа\", завърши Любослав Пенев.", "date": "2019.02.24", "title": "Пенев: Случи се това, за което предупредих"}
{"url": "https://www.monitor.bg:443/bg/a/view/bivoly-v-jaslata-na-oligarha-malofeev-razsledvane-158140", "text": "Социалистите най-добре знаят как. Особено тези с топли кремълски връзки. „Социализмът е като СПИН – предава се основно по наследство и по полов път.“ Скандалното изказване на още по-скандалния червен депутат Антон Кутев всъщност най-точно обрисува тесните връзки на руската пропаганда, в която са оплетени т.нар. главен редактор на сайта „Биволъ“ Атанас Чобанов, съпругата му Мария Онучко, баща й Виктор Онучко и православният олигарх Константин Малофеев. Сложната плетеница от различни по ранг и позиция звена е запазена марка на кремълския апарат за дезинформация, чрез който се разчистват с манипулации неудобни лица по пътя за овладяване на стратегически цели в полза на Москва. Последният пример за подобно активно мероприятие, чиито Чобанов и Малофеев, тече и в момента. Става въпрос за предполагемото отравяне на оръжейния бос Емилиян Гебрев, който твърди, че някой се е опитал да го ликвидира с новичок. Причината – военният завод „Дунарит“, заграбван от Гебрев, банкера беглец Цветан Василев и стоящия основно в сянка, но прокрадващ се зад серията сделки за собствеността на оръжейницата Константин Малофеев. Като основен застъпник на версията на Гебрев в публичното пространство пък изпълзя именно Чобанов. БГ емигрант, живеещ в Париж под прикритието на учен и журналист (виж карето – б.р.), женен за рускиня и зет на дългогодишния кореспондент на РИА Новости във Франция Виктор Онучко. Какво свързва тези на пръв поглед твърде разнородни по калибър играчи? Простият отговор е - Русия. И по-точно връзките им с Москва, които в голяма степен от живота им са се оказвали определящи за тях. Но за да добием панорамна картина на случващото се, ще трябва да се вгледаме в детайлите, които в тази история са много важни. Както и хронологията на събитията. А тя е много дълга. Започва в далечната 1991 г., когато Атанас Чобанов емигрира в Париж. Само 2 години по-рано новоизлюпеният капиталист обаче изповядва други политически разбирания за живота. Правилните такива. В младежките си години Чобанов е комсомолски секретар, а през 1989-а кандидатства за членство в Българската комунистическа партия (БКП). След падането на комунизма „биволът“ се преориентира към новия тренд и става десен. Новите вярвания вървят ръка за ръка с нуждата от пари и политическата амбиция на Чобанов. И почти по Буковски* той открива източника на своя рахат И съвсем по социалистически всичко се случва по интимна линия. По-точно с излизането на сцената на Мария Онучко -Чобанов. Младата рускиня също живее във френската столица и се подвизава като журналист. Но за разлика от половинката си работи за явната кремълска пропаганда в проекта „Русия отвъд“ (предишното име е Russia Beyond the Headlines (RBTH) - „Русия отвъд заглавията” - б.р.). Пише главно за култура и образование, като сред творбите й блести материал за коледната елха, подарена от руското посолство във Франция на Париж. Любопитното е, че докато тя хвали инициативата, колегата на съпруга й от „Биволъ“ Димитър Стоянов протестира срещу същия подарък, но в България в края на миналата година. Онлайн медията „Русия отвъд заглавията” е една от амбициозните идеи на Владимир Путин и московския апарат за влияние на Запад. Проектът е създаден като руска версия на американското „Радио Свобода“ и в съответната държава. Проверка в сайта на „Русия отвъд“ показва, че медията поддържа 14 секции на английски, руски, немски, френски, испански, италиански, португалски, индонезийски, китайски, хърватски, словенски, сръбски, български и македонски, но с един координационен център. Във всичките подразделения на сайта е посочен един и същ адрес за връзка - ул. \"Пятницкая\" 25/1, 115035, Москва, Русия. Посочено е също така и че „Русия отвъд“ е проект на независимата некомерсиална организация АНО \"Тв Новости\". Всъщност обаче RBTH е основан през 2007 г. от „Российская газета“ – официалния печатен орган на правителството на Руската федерация. Част от международната медийна платформа е и изданието „Руски дневник“, който у нас се печата и като притурка към печатния орган на БСП в. „Дума“. Информация за медията може да бъде открита във Преди почти 4 години там са написали, че „изданието („Руски дневник“ - б.р.) е най-мекият вариант на официалната руска пропаганда. В България проектът се реализира на основата на лицензионен договор, сключен между Даниела Малинова - официален представител на RBTH за страната, и \"Российская газета\". Даниела Малинова е съпруга на Николай Малинов, бивш член на Изпълнителното бюро на Националния съвет на БСП, председател на Национално движение \"Русофили\" и бивш издател на в. \"Дума\". Във визитката обаче липсват няколко изключително важни и показателни момента. Малинов е един от малцината българи, получили държавното отличие на Кремъл „Пушкин“ през 2011 г. по лично предложение от тогавашния президент на Русия Дмитрий Медведев за „съхраняването и опазването на паметни знаци на руско-българската дружба“. Приятел е на „православния“ олигарх Константин Малофеев. Именно той е и човекът, който е запознал Малофеев с Цветан Василев – признание, направено от самия руски олигарх в интервю. Благодарение на тези връзки Малинов за малко да задигне под носа на държавата финансираната с близо 300 млн. лв. кредити от КТБ TV7 с благословията на Цветан Василев и в полза на Малофеев. Сагата с TV7 пък се разигра по времето, когато у нас гастролираше друга пионка на руския магнат – Пиер Луврие, който трябваше срещу 1 евро да придобие 6 от „златните активи“, купени пак с пари на КТБ. За по-непаметливите ще припомним, че сред тях беше и „Дунарит“, за който днес В наши дни „биволът“ лъже, че оръжейният търговец бил тровен именно заради интереса си към предприятието, като обаче хвърля стръв към фиктивни руски връзки, за да прикрие истинските на Цветан Василев и Емилиян Гебрев с Константин Малофеев. Този избирателен подход е матрица в работата и на Чобанов, и на колегите му от „Биволъ“. Като пример може да се даде фактът, че Малофеев, който иначе упорито стои в публичното ни пространство от няколко години, е присъствал само за кратко в техни разработки. Отново свързани с „Дунарит“. Но да се върнем на изданието RBTH, в което се труди половинката на Чобанов – Онучко. Ако преди почти 4 години за „про-атлантическия“ „Капитал“ медията е откровена руска пропаганда, към днешна дата „капиталци“ явно са забравили своите антируски виждания. В третия си брой от март медията, издавана от друг олигарх – подсъдимия Иво Прокопиев, се пробва да омаловажи плетеницата от откровени руски връзки, в която е оплетен Чобанов, като отбелязва, че „активистът от \"Биволъ\" Атанас Чобанов бил женен за рускиня“, но това не значело нищо. Дали RBTH е пропаганда на Кремъл, може да се разбере от мнението на западните анализатори. В рецензията си за първата притурка на „Российская газета“ във „Вашингтон пост“ през август Джак Шейфър, медийният критик на „Слейт“ (собственост на „Пост“), пише, че „под накъсания синтаксис на тези смехотворни произведения Темата е развита и в статия за руската пропаганда в Париж на Марлийн Ларюел за авторитетния „Карнеги кансъл“. Статията е озаглавена „Руската мека сила във Франция: Оценка на културната и бизнес пара-дипломация на Москва“, като определението „мека сила“ е заемка от изявления на руския президент Владимир Путин, който я обяснява като „набор от инструменти и методи за постигане на външнополитически цели без използване на оръжие, като се използват информация и други лостове на влияние”. В изследването като пример за „меко влияние“ се посочва именно RBTH. А малко по-надолу в огромен абзац се обяснява сериозното влияние, което Малофеев, определен като един от диригентите на кремълската пропаганда на Запад, има в Париж. Според авторката на проучването най-голямо влияние Малофеев успява да разпръсне във Франция чрез своята благотворителна фондация „Св. Василий Велики“. „Православните благотворителни фондации, ръководени от бизнесмени и олигарси, близки до Кремъл, като Владимир Якунин и Константин Малофеев, представляват друг централен елемент на руското присъствие във Франция. Те имат своя собствена програма, но споделят много общи модели на влияние с другите участници в меката сила на Русия“, пише Ларюел. Тя посочва, че Якунин и Малофеев се познават още от началото на 90-те години, когато и двамата били членове на Международния център за бизнес сътрудничество. Това е контролирана от КГБ организация със седалище в Санкт Петербург, която е отговаряла за износа към Запада. Според изследването Малофеев е много близък до до Игор Шчоголев, министър на комуникациите в Русия между 2008 и 2012 г. „Православният олигарх“ е дори кръстник на двете му деца, а в наши дни единият е в забранителния списък със санкции на ЕС и САЩ, а вторият е под номер 18 в списъка на финансовото министерство на САЩ с хора, облагодетелствали се от управлението на Путин. И тук се появява поредната показателна връзка с кръга на Чобанов - Шчоголев е бил кореспондент на Агенция за новини от ТАСС в Париж между 1993 и 1997 г. Отива там в годината, в която от Париж за Брюксел заминава тъстът на Чобанов, също подвизавал се като журналист в дестинации, важни за Кремъл. Самата в Париж и в Брюксел Виктор Онучко. Старши е работил дълги години и като представител на руската Интерафкс, както и на... RBTH. Преди Перестройката пък Онучко-старши е дългогодишен кореспондент на руски издания в Африка. Не е тайна, че на подобни позиции изобщо не се пращат случайни хора. Франция през 80-те години на миналия век е особено интересна за съветските шпиони. Агенти на КГБ и ГРУ на Съветската армия щъкат из Париж, събирайки разузнавателни сведения за президента Франсоа Митеран и правителството, което на моменти е и срещу него. От друга страна, научнотехническото разузнаване кръстосва авиоизложението на летището „Бурже“ в опит за открадне върхови технологии. В епохата на Студената война в Париж е централата на КОКОМ. Това е Координационният комитет за контрол над износа, създаден главно от страните на НАТО. Той следи експорта на изделия с двойна употреба за СССР и сателитите му от соцблока. в това отношение, за да заобиколят забраните и да се доберат до стоки и технологии, които могат да използват за военни цели. Самият Чобанов също има уклон към тайните служби, но те по-скоро остават само в мераците му. Преди да стане „независим журналист“, зетят на Онучко се опитвал да си докара хонорар и от българските тайни служби. Според информация на българите във Франция, които поддържат връзки с българското посолство в Париж, се говори, че Чобанов се е предлагал нееднократно за сътрудник на българските тайни служби, но след като за това не са му предложени финансови облаги, се отказва и започва да злослови срещу тях. А междувременно явно е намерил и начин да се присламчи към нечия пропаганда – по семейна линия, колкото и да се опитва да се изкара прозападен. И за финал – можете ли да се сетите с превод на чие интервю стартира българската секция на RBTH? На Малофеев, естествено. Случайност? Едва ли.   Преди няколко години френски медии уличиха Атанас Чобанов, че точи френската хазна през Националния център за научни изследвания (CNRS), към който работи. Разкритията дойдоха само две години след като Агенция Монитор писа, че „биволът“ живее на гърба на френските данъкоплатци, ползвайки ведомствено жилище като нуждаещ се. В статии в няколко парижки сайта пък Чобанов беше даден като емблематичен пример за източване чрез неефективни назначения на CNRS. В статиите се посочваше, че макар да се води изследовател по фонология, представящият се за главен редактор на „Биволъ“ е имал само две публикации за 5 години. “Тази липса на продуктивност съвпада с политическата му ангажираност в България. Първо с критичните онлайн медии BalkanLeaks и Bivol, на които е главен редактор и където редовно публикува подробни статии. После като водач на листата на българската партия „Зелените” на последните европейски избори. Този случай е карикатурен, но не е изолиран. Роля ли е на Националния център за научни изследвания да финансира политическата ангажираност на чуждестранни изследователи за сметка на френския данъкоплатец?”, писа тогава Андре Жалон от сайта „Медиапар“. Потърсени от Агенция Монитор за коментар кога Чобанов е бил назначен на работа в CNRS, дали все още е служител там, на какво работно време е, колко публикации има и дали е имало дисциплинарни производства срещу него, от центъра отказаха информация. Първо заявиха, че нямат какво да споделят за „личния живот“ на г-н Чобанов. На молбата за уточнение какво имат предвид, след като въпросите се отнасят изцяло за професионалната му работа, пък заявиха: „Отговорът ни е, че няма да отговаряме.“ С което оставиха висяща въпросителната дали изобщо „биволът“ още е служител на центъра. Проектът „Русия отвъд заглавията” обхваща 22 вестника, 18 сайта на 16 езика и покрива 22 държави и 32 милиона читатели. Популяризира руските позиции и постижения на държавата зад граница. Официално обявената цел на проекта е да събира и публикува теми за руската политика, обществен живот, култура, бизнес, наука и др., които „обикновено не се отразяват от чуждите медии за техните местни аудитории”, както се отбелязва в сайта на RBTH. През юли 2015 г. български дипломатически източници в Москва засичат необичайна активност на тема случващото се в България в издания, свързани в проекта “Русия отвъд заглавията”. Според данни на в. „24 часа“ в този момент особено активен е сайт, базиран в България, който е свързан и с френското издание на “Российская газета” - част от проправителствения проект “Русия отвъд заглавията”. Публикациите съвпадат по време, в което президентът Росен Плевнелиев е на официално посещение в Украйна, а външният министър Даниел Митов лети за визита в САЩ. София пък участва в учения на НАТО и се води публичен дебат за участието в тях на тежка военна техника.   Белград се намира само на 400 км от София, но е достатъчно далеч, за да се превърне в убежище за укриващия се от българското правосъдие банкер Цветан Василев. Там подсъдимият финансист се е срещал и с Николай Малинов, за да уговарят овладяването на TV7 в полза на руския олигарх Константин Малофеев. Идеята е била телевизията да бъде превзета през друго подставено лице на „православния“ магнат - с гръцкия бизнесмен Янис Карагиоргис. В същото време сръбската столица е и притегателен център за самия Малофеев, който се опитва да я превърне в център за путински опорки. За целта през 2016 г. той дори заявява желание да купи цяла медийна империя в западната ни съседка. Както самият Малофеев заявява, той гледа действително мащабно на задачата си да укрепва отношенията между Москва и православните страни - Гърция, България и Сърбия. С тази цел той подкрепи финансово “доброволческите” и паравоенните формирования от България и Сърбия по време на размириците в Украйна. Спонсорира и 18-те международни наблюдатели на изборите в Донецк и Луганск. Константин Малофеев, работодателите на Мария Чобанов от „Русия отвъд“ и грандомански ортодоксален комплекс, финансиран от „Кремъл“ в центъра на Париж. Това са три от примерите за т.нар. мека сила на руската пропаганда във френската столица, дадени в доклада на „Карнеги кансъл“. Въпросният ортодоксален комплекс се издига на площ от 4200 кв.м, кацнал до един от централните мостове на Сена - буквално на половин километър от Айфеловата кула. На апетитното парче земя днес се издига огромна катедрала в еклектичен стил. Пак там е и образователният център „Пушкин“ за изучаване на руски език, описван, впрочем, напоително в статии на Онучко-Чобанов и на колегите й от „Русия отвъд“. В проекта, носещ помпозното име Руски ортодоксален духовен и културен център, са налети 90 млн. евро от Кремъл, а самият комплекс е като „Форт нокс“ - да влезеш, се оказва доста трудна мисия за обикновен посетител. Открит е през май 2016 г., като по първоначален план е трябвало да присъства лично Путин. Той обаче отлага визитата си за 2017 г. заради Сирия. Откриването предизвиква огромна полемика в парижкото общество. Не само заради визията на еклектичното чудо на архитектурата, наподобяващо нещо средно на мини-Кремъл, но в златно, върху който са кацнали кубетата на храма „Василий Блажени“. Но и заради информации, че е възможно помещения в центъра да се използват за шпионски цели. Базираното в Париж англоезично издание Worldcrunch публикува статия със заглавие „Използва ли се за шпиониране новият културен център на Русия в Париж?“, в която твърди, че бивш посланик в Москва (бел.р. - не е уточнено кой) е пратил нота до Елисейския дворец, твърдейки, че е сигурен, че руски шпионски служби използват помещения в комплекса, иначе предназначени за конференции на културна тематика.", "date": "2019.02.24", "title": "„Биволъ“ в яслата на олигарха Малофеев (ТЕМАТА)"}
{"url": "https://www.monitor.bg:443/bg/a/view/9-1-poveche-tovari-obrabotili-kitajskite-portove-prez-januari-158127", "text": "9,1% повече товари обработили китайските портове през януари, съобщава агенция „Синхуа“. Количеството им за първия месец на годината е достигнало 1,14 млрд. т, сочат официалните данни на транспортното министерство на КНР. От началото на 2019-та статистиката включва вече всички китайски пристанища, а не само големите. Ръст от 7,8% е отчетен и на контейнерните превози през портовете. Статистиката на транспортното ведомство сочи още, че външотърговският товарооборот през януари е бил 378 млн. тона или с почти 6 на сто повече на годишна база, вътрешният трафик на водният транспорт е нараснал с 10,8%.", "date": "2019.02.24", "title": "9,1% повече товари обработили китайските портове през януари"}
{"url": "https://www.monitor.bg:443/bg/a/view/aleks-syrchadjieva-na-dynoto-sym-158125", "text": "„Аз съм в нищото. На дъното съм. Объркана съм много. Не знам все още какво ми се случва и как да се измъкна. Истината е, че се чувствам като едно малко дете, което го е страх от неизвестното, само, изгубено в гората“. Така започна първото си интервю Алекс Сърчаджиева след смъртта на мъжа си актьора - Иван Ласкин. Тя се съгласи да говори 40 дни след кончината му пред Александър Станков- Мон Дьо в Нова телевизия. „Не мога да се събера. Аз съм в ступор някакъв. Изпитвам много емоции в себе си и не мога да рева. Искам да хвърлям, да викам, да крещя. Искам да излея всичките си емоции, дъното да ударя, чисто емоционално, но да излезе всичко това, което е в мен. То ме задушава и не мога да поема въздух“, безкрайно искрена и емоционална беше звездата на новия сериал „Господин Х и морето“. „Страх ме е как ще си отгледам детето. Моята представа за най-лошо между мен и Иван е било, че някой ден може да се случи това да се разделим драматично. Не съм си представяла живота ми по този начин никога. Не съм си представяла, че ще загубя най-любимия си човек за втори път. Не съм си представяла, че ще трябва да отговарям на въпросите на едно дете: Защо Господ прибира добрите хора, а лошите ги оставя? Ами сега, ако и ти умреш, аз сама ли ще остана?“, сподели искрено Алекс. „Трудно ми е. Иван е всичко за мен, целият ми свят, като орел над мен – баща, брат, мъж, любовник. Знам, че трябва да съм силна, обаче истината е, че се уморих да съм силна. Много хора се борят и се опитват да ме измъкнат от ситуацията, в която се намирам. Защото аз ударих дъното по всякакъв начин – психически, физически, емоционално, финансово“, искрена е актрисата. „Моят живот в момента е спрял, не го живея. Какво съм била в предишния си живот? Някакъв изрод ли съм била, че трябва да мина през това, през цялата болка. Моята болка я остави, но защо и детето ми? Тя с какво го заслужава?“, продължава изповедта си тя. Най-трудно й е с дъщеря им София, която е на 8 години. „Много трудно го приема. Казах й (че е починал) и тя се обърна срещу мен и ми каза, че съм най-гадната майка на света и как може една майка да каже такова нещо на дете си. След което ми каза, че е трябвало да й го кажа, като стане на 10 години. Имаше няколко дни, в които не искаше изобщо да разговаря с мен. Сега е вкопчена в мен, защото я е страх да не си отида и аз. Тя непрекъснато ми казва: Ти си тъжна, усмихни се. Аз й казвам: Не, не съм. Тя казва: Не, ти се смееш на сила, очите ти са тъжни. А тя е на 8. Беше ми сърдита, защото не е била на погребението. След което ме помоли да я заведа на гробища. Тя каза: Той тук ли е? Аз казах: Да. Тя каза: Можеш ли да го изровиш за да го прегърна“, споделя ужаса, който изживява Сърчаджиева, която преди 13 години загуби и майка си, голямата актриса Пепа Николова. В тези най-трудни моменти жълтата преса не й е спестила публикациите, затова тя се обърна към тях: „Смирете се малко, дайте шанс човек леко да издрапа, да поеме глътка въздух“ и продължи: „Аз се покрих, имам нужда от време за да се спася!“ За пръв път тя разказа от първо лице и какви са били здравословните проблеми на Иван Ласкин точно преди да си отиде, ден преди имения си ден на 6 януари 2019-та. „Истината е, че не трябваше да се стига до тук. Случиха се неща, които объркаха всичко, но няма да го кажа сега. Трябва да се подготвя“, загатна Алекс и благодари на лекарите от Втора градска болница и ВМА като умишлено пропусна „Пирогов“. „През септември, като отидохме във Втора градска, бяха много притеснени, защото кракът му се поду, стана лилав. Те се притесняваха да няма тромбофлебит. Не знаеха черният дроб в какво състояние му е. Оказа се, че не е тромбофлебит. Приеха го с над 90% смъртност и д-р Цонев (б.а. който тя в разговора нарича ангел), не знам какво и как направиха, но го измъкнаха. Цироза имаше, но си го имаше черния дроб. Като отидохме във ВМА хората направиха всичко възможно, но беше късно. Беше станала някаква инфекция на здрави крак, не по тяхна вина. Казаха ми, че единствения му шанс е спешна трансплантация на черен дроб, но нямаше донор и момчето си отиде“, разказа Алекс. Тя разби митовете, че Ласкин е бил най-тежкият алкохолик в държавата: „Иван е пил колкото пие средностатистичски българин. Не успя да се пребори със света, в който живее. Неговата душа не е за тук. Не можа да се справи с фалша, с лицемерието, със злобата. Той не разбра този свят и този свят не разбра Иван. Най-страшното е, че след като си отиде, той се оказа рицар, а преди това беше лошото момче“. Актрисата разказа, че в последните дни на Иван е спала при неговия добър приятел Димитър Ковачев-Фънки. Именно там я застигнала и вестта за смъртта на мъжа й. Телефонът й звъннал в 7:30 ч сутринта от непознат номер. Веднага разбрала какво се случва. Събудила жената на Фънки, а тя самата отишла да повръща в тоалетната. За последно Иван и Алекс са се видели на 20 декември и признава, че много са плакали. това били последните думи на Ласкин към нея. „Много ми липсва, искам да потъна в прегръдките му. Не съм заспивала непрегърната. Този моя живот не си го представях така. Израснала съм без баща и не искам и моето детенце да е така“, сподели водещата на „Биг Брадър“ пред Мон Дьо.", "date": "2019.02.24", "title": "Алекс Сърчаджиева: На дъното съм"}
{"url": "https://www.monitor.bg:443/bg/a/view/ekoministyryt-tanker-e-zamyrsil-s-mazut-plaja-kraj-shabla-158131", "text": "Най-вероятно трансграничен пренос или преминаващ танкер е замърсителят на плажа на къмпинг „Добруджа” край Шабла през февруари. Това заявява министърът на околната среда и водите Нено Димов в писмен отговор на депутатски въпрос за замърсяването с мазут на плажа край Шабла, предаде БГНЕС. Министърът уточнява, че на 10.02.2019 г. по „зелен телефон” на Регионалната инспекция по околната среда и водите (РИОСВ)-Варна е постъпил сигнал, от кмета на община Шабла, за замърсяване на пясъчната ивица в местност „Тузлата”, гр. Шабла с нефтопродукти. От служители на инспекцията незабавно е извършена проверка „на място”, при която е констатирано наличие на петна от гъста, непрозрачна, тъмнокафява течност (наподобяваща мазут) по протежение на плажната ивица в района на местността „Тузлата”. Като компетентен орган, съгласно „Авариен план за действие при нефтени разливи в Черно море” за област Варна, кметът на община Шабла е уведомен за предприемане на действия за почистване на замърсената ивица, обяснява министърът. На 11.02.2019 г. от РИОСВ-Варна е извършена нова проверка „на място”, съвместно с представител на община Шабла. Констатирано е, че от служители на общината се извършва събиране на нефтопродуктите, като до края на деня плажът е почистен. Община Шабла е уведомила РИОСВ-Варна, че събраните мазутни отпадъци са предадени на дружество „Проучване и добив на нефт и газ” АД – район Шабла за временно съхранение и последващо предаване за оползотворяване и обезвреждане. С цел установяване на източника на замърсяване, от РИОСВ-Варна е извършена справка в регистъра на обектите за контрол и не е установен обект (брегови източник), използващ и/или генериращ мазут/мазутни отпадъци, т.е. вероятният източник на замърсяването е трансграничен пренос или преминаващ танкер, подчертава Димов. В тази връзка от РИОСВ-Варна е изпратено писмо до Дирекция „Морска Администрация” – Варна като компетентен орган, съгласно „Авариен план за действие при нефтени разливи в Черно море” за област Варна, за предприемане на действия за установяване на източника на замърсяване. През 2018 г. в РИОСВ-Варна са подадени три сигнала за замърсявано на Черно море с нефтопродукти, като при извършените съвместни прооверки от експерти на РИОСВ-Варна, Басейнова дирекция „Черноморски район”-Варна и „ВиК Варна” ООД е констатирано, че сигналите са неоснователни, припомня още министър Нено Димов.", "date": "2019.02.24", "title": "Екоминистърът: Танкер е замърсил с мазут плажа край Шабла"}
{"url": "https://www.monitor.bg:443/bg/a/view/bojko-noev-lyje-za-bankera-beglec-v-efir-158133", "text": "Турът за овации в национален ефир на близкия авер на оръжейния търговец Емилиян Гебрев и банкера-беглец Цветан Василев – Бойко Ноев се пренесе и в националното радио. След като успя да си уреди интервюта в bTV и БНТ, галеникът на Командира изгря и в БНР, където за пореден път излъга откровено, че не познавал Василев. Късата памет на бившия военен министър не е оправдание за фейковете, които ръси в ефир, за да удари с тях вечния враг на олигархията – депутатът и издател на „Телеграф медиа“ Делян Пеевски. Ноев очевидно беше активизиран от кръговете около банкера-беглец и неговите руски ментори, за да хвърля димки в общественото пространство и нападайки така Пеевски. от близо месец публично тече поредното активно мероприятие на кръга, източил КТБ, който сега се опитва да овладее „Дунарит“. За тази цел им е особено важно да изкарат в обществото Гебрев мъченик, тровен с „новичок“ и така да се забрави, че групата около военния завод дължи на КТБ и държавата около 200 млн. лв. невърнати и към момента кредити. Пари, които нито Гебрев, нито Василев искат да плащат за завода, от който вече няколко години ежемесечно точат сериозни суми. Иначе Ноев явно се прави, че не помни контактите си с Василев и вади на преден план само връзките си с Гебрев. А те двамата имат еднакъв генезис – и двамата са бивши комунисти, и двамата принадлежат към комунистическите разузнавателни служби. През 2001 г. именно Бойко Ноев като военен министър връща отнетия лиценз на Гебрев след скандала с оръжейната доставка за Никарагуа, арестувана от митническите служби на САЩ. В наши дни Бойко Ноев има и ново амплоа – на консултант по конспиративни теории, като до 2014 г. е бил и служител на Цветан Василев (работил е в основната фирма на Василев „Бромак“, която е и акционер във фалиралата КТБ). От списъците с гости на банкера-беглец преди няколко години лъсна, че когото иначе уж не познава. Знаейки тези факти, човек няма как да приеме на сериозно и другите твърдения на Ноев – за отравянето на Гебрев и всякакви други конспиративни теории, които развива на спокойствие в национален ефир. Според една от хипотезите на Ноев страната би била решила да плаща на Русия за военните лицензи. \"Подобно нещо българското правителство не си е помисляло. Това, че руската страна поставя на всяка двустранна среща въпроса за лицензите, си е тяхна политика и тяхна тактика\", отговори Каракачанов. \"България няма никакво намерение – не по политически причини, а поради липса на каквито и да е юридически основания – да плаща пари за лицензи или някакви други пари на трета страна за производството на нашия военно-промишлен комплекс\", допълни Каракачанов. \"Подобни разговори - никой няма намерение да върши подобно нещо, защото просто няма никакви юридически основания. Ако Русия имаше основанието да претендира, че като наследник на Съветски съюз има права върху това производство, щяха за тези 29 години, откакто България е демократична държава, щяха да заведат дело. Фактът, че 30 години никой не е завел никакво арбитражно за никъде по света с претенции за подобно нещо показва, че самата руска страна много добре разбира, че няма юридически основания за подобни претенции. Този въпрос е поставян на всички видове срещи в последните 28-29 години. Не е имало пробив. Мисля, че не само това правителство, но в и следващите български правителства никой няма да си позволи с подобен ход да нанесе загуби на българската индустрия\", коментира още Каракачанов. Военният министър отрече и друга версия на Ноев – че във ВМЗ-Сопот през 2015 г. са извършени умишлени взривове от руснаци. \"Нямам информация, че представител на чужда държава е организирал взрив на площадка на \"ВМЗ-Сопот\". Няма такива данни\", категоричен бе Каракачанов пред БНР. На въпрос дали чужда държава се опитва да влияе върху българската оръжейна индустрия, Каракачанов отговори, че за последните 30 година не една страна се е опитвала да спъва развитието на българския военно-промишлен комплекс. \"В миналото България беше седма-осма в света по обороти на продадено оръжие. Последните години, всъщност – през всички тези години – загубата на пазари са придружени от опити от страна на Русия да постави въпроса за т.нар. лицензи\", коментира още военният министър.", "date": "2019.02.24", "title": "Бойко Ноев лъже за банкера-беглец в ефир"}
{"url": "https://www.monitor.bg:443/bg/a/view/nad-milion-bez-pasporti-v-bosna-i-hercegovina-158130", "text": "Над един милион жители на Босна и Херцеговина нямат паспорти, за да пътуват в чужбина, съобщи босненският информационен сайт Клрикс. До момента са издадени 2 219 220 паспорта на жители на Босна и Херцеговина. В ход е процес на либерализация на визовия режим с още пет държави. Според резултатите от преброяване на населението от 2013 г. Босна и Херцеговина има 3 531 159 жители. В Хърватско-мюсюлманската федерация живеят 2 219 220 души, в Република Сръбска - 1 228 423, и в дистрикта Бръчко - 83 516 души. От общия брой на жителите на Босна и Херцеговина 2 231 143 имат паспорти, което означава, че 1300 016 жители нямат документи за пътуване в чужбина. По данни, получени от Кликс от министерството на външните работи на Босна и Херцеговина, жителите на страната имат възможност да пътуват в 193 страни по света, като за 124 дестинации им е необходима виза.", "date": "2019.02.24", "title": "Над милион без паспорти в Босна и Херцеговина "}
{"url": "https://www.monitor.bg:443/bg/a/view/rulo-s-avokado-i-siomga-mychi-uchastnicite-v-hell-s-kitchen-158102", "text": "Ясно е менюто,  което ще мъчи участниците през първите дни в кулинарната надпревара Hell’s Kitchen. Най-сложно за ентусиастите се оказва авокадо-сьомга руло, поднесено с домашна срирача майонеза, микрокълнове и глазирана цикория. Предизвикателство е и Rib Eye стек с качамак, аспеpжи и горчица сос, където уловката е формата на стека и аспержите на фурна, вместо по-познатите методи на приготвянето им, каквита са сотирането и бланширането. Сред попълнения в менюто са още френски омлет с мармалад от лук, филе от треска върху капелини паста с чери домати, „Червено кадифе“ с манго, кардаманов сос и туил от пащарнак и други. „Нито едно ястие, което не отговаря на стандартите на петзвезден ресторант, и да бъде сервирано на гостите“, категоричен е шеф Виктор Ангелов. Той е избрал 18 кандидати за слава, чек за 100 000 лв. и договор за работа в ресторанта си. Две от дамите от самото начало ще влязат в битка за надмощие, а в отбора на мъжете ще има еквивалент на култовата Гичка от първия сезон на шоуто. „Монитор“ научи още, че ще има сладкар, който ще е предимство за своя отбор. Hell’s Kitchen ще се излъчва всеки вторник, сряда и четвъртък в 21 ч по Нова тв.", "date": "2019.02.24", "title": "Руло с авокадо и сьомга мъчи участниците в Hell’s Kitchen"}
{"url": "https://www.monitor.bg:443/bg/a/view/39-sa-veche-sluchaite-na-morbili-u-nas-158122", "text": "39 са случаите на морбили у нас, 24 от тях са доказани лабораторно. Това съобщи директорът на Националния център по заразни и паразитни болести проф. Тодор Кантарджиев пред БНТ. Последните два случая са на 2-годишно дете от Ихтиман и момче на 16 години от столичния квартал \"Надежда\" „Мисля, че няма да допуснем епидемия от морбили. Децата на 16, 17,18 години, както каза министерството, може да бъдат малко отложени, но тези които са до 8-годишна възраст и не са ваксинирани веднъж, трябва да бъдат ваксинирани. Това ако се направи, няма да имаме епидемично разпространение“, каза проф. Тодор Кантарджиев. Той увери, че ваксините ще стигнат. В момента проблем с ваксини няма. В момента проблем е издирването на неваксинирани.\"", "date": "2019.02.24", "title": "39 са вече случаите на морбили у нас "}
{"url": "https://www.monitor.bg:443/bg/a/view/kubincite-na-referendum-izbirat-chastnata-sobstvenost-158112", "text": "Кубинците гласуват днес в референдум за нова конституция на страната, която признава правото на частна собственост, но запазва еднопартийната система Очаква се новият основен закон да бъде одобрен, но вероятно с по-малко мнозинство от близо 98-те процента, с които през 1976 г. бе одобрена сегашната конституция, предаде ДПА. Гласуването започна в 7 ч. местно време във всичките 15 провинции на островната страна. В избирателните списъци са включени над 8 млн. души. Цялото население на Куба е 11,5 млн. Право на глас имат всички граждани, навършили 16 години, с някои изключения. Проектът бе изготвен от комисия под ръководството на 87-годишния Раул Кастро, който през април м.г. се оттегли от поста държавен глава, но остана лидер на управляващата Кубинска комунистическа партия. Новата конституция бе обсъждана в продължение на три месеца на събрания по местоживеене и месторабота. В резултат на дискусиите бяха внесени около 760 промени в текста, преди парламентът на страната да го одобри през декември и да го предложи за референдум, съобщава ТАСС. \"Повечето от промените бяха стилистични\", каза Хосе Хасан Ниевес от независимия новинарски сайт \"Ел Токе\", цитиран от ДПА. В предложения проект частично се признава правото на частна собственост, ролята на пазара и значението на чуждестранните инвестиции. Вече не се говори за строителство на комунизма, но се запазват положенията за социалистическия характер на държавата и за ръководната роля на комунистическата партия в живота на обществото. Създава се пост министър-председател и се ограничават до два президентските мандати, като срокът на мандата остава 5 г. Досега нямаше никакво ограничение. От финалния текст обаче, след намеса на евангелистките църкви, отпадна формулировка, която би открила възможност за еднополови бракове. Предварителните резултати се очакват утре.", "date": "2019.02.24", "title": "Кубинците на референдум избират частната собственост "}
{"url": "https://www.monitor.bg:443/bg/a/view/vseki-vtori-uchenik-izbira-stem-za-izvynklasni-zanimanija-158115", "text": "Над 251 000 ученици са заявили участие в кръжок от заниманията по интереси. Групите трябва да бъдат сформирани окончателно до края на февруари. Към тях могат да се включат и други желаещи малчугани. За провеждането на заниманията бяха отпуснати 25 млн. лв. от държавния бюджет. Общо над 16 500 занимания по интереси ще се провеждат в 2249 училища в страната до края на 2019 г. Учениците ще имат занятия поне два пъти в седмицата, като те ще се провеждат извън задължителните по учебните планове. Най-желаното направление от хлапетата е „Сценични изкуства и танци“. То е избрано от 31 184 деца. „Колективните спортове“ – футбол, баскетбол, волейбол, хандбал, са второто най-желано направление. Те са избрани от 24 243 деца към момента. Засилен интерес има и към заниманията по шахмат в цялата страна. По стъпките на българския гросмайстор и бивш световен шампион Веселин Топалов са решили да вървят над 3200 хлапета в страната. Това прави за занимания по интереси след футбола и волейбола. 21 216 деца пък са избрали кръжоци по приложна математика. Това нарежда направлението на трето място сред най-често посочените от учениците. Топ 5 се допълва от „Дигитални умения“, избрани от 20 782-ма малчугани, и „Математическа логика“, с която ще се занимават 13 902 хлапета. Сред останалите кръжоци има още занимания с езици, програмиране и роботика, математическо моделиране, математическа лингвистика. Така близо - „Дигитална креативност“, „Математика“, „Технологии“ и „Природни науки“. Това е почти двоен скок спрямо предходния проект „Твоят час“, когато 32% от кръжоците били ориентирани към тях. Както „Монитор“ писа, в клубове за дейности по интереси или за преодоляване на образователните затруднения се включиха 451 883-ма ученици от 2300 училища в цялата страна. За първа година са сформирани и групи по медийна грамотност и стилистичен анализ на медийната реч. Освен училищата организатори на кръжоците по интереси могат да бъдат физически и юридически лица – треньори, спортни клубове, читалища, центрове за подкрепа за личностно развитие и др. Част от средствата са насочени и към общините, които ще имат ангажимент да организират съвместни прояви между училищата в населеното място или в областта.", "date": "2019.02.24", "title": "Над 250 хиляди ученици в кръжоци по интереси (ОБНОВЕНА)"}
{"url": "https://www.monitor.bg:443/bg/a/view/super-bobo-s-nov-strahoten-mach-v-gyrcija-158116", "text": "Националът Боян Йорданов и неговият „Панатинайкос“ (Атина) записаха девета победа в гръцката Волей лига, като се наложиха с 3:1 над „Ираклис“ (Солун). Супер Бобо заби 20 т. за успеха и бе втори по резултатност след Александрос Раптис с 21 т. Тодор Алексиев пък записа 9 т. за победата на неговия „Олимпиакос“ (Пирея) с 3:0 над „Памбохайкос“ (Врахати). Това бе 14-и успех за „червено-белите“, които са лидери в класирането с 39 т. Друг национал - Мартин Атанасов, също изигра супер мач, като заби рекордните си за сезона 22 т., но воденият от националния ни селекционер Силвано Пранди тим „Шомон“ отстъпи с 2:3 като гост на „Туркоа“. Красимир Георгиев и неговият „Рен“ постигнаха категорична победа в “българското” дерби над „Сет“ с Бранимир Грозданов с 3:0. Георгиев отбеляза 9 т. за успеха, а Грозданов записа 10 т. и бе най-резултатен за своите. Алекс Грозданов и „Грийнярд“ (Маасейк) завършиха като лидери в редовния сезон в Белгия след победа над основния си конкурент „Кнак“ (Рьозеларе) с 3:1. Българинът се отчете с 10 т., 5 от които от блокада.", "date": "2019.02.24", "title": "Супер Бобо с нов страхотен мач в Гърция"}
{"url": "https://www.monitor.bg:443/bg/a/view/6-godini-ot-intronizacijata-na-patriarh-neofit-158111", "text": "6 години от интронизацията на Негово светейшество Българския патриарх и Софийски митрополит Неофит се навършват днес. “С Бога напред, с помощта на събратята архиереи и на целия богомолен народ, изминаха шест години. Дано Бог ни дава сили и възможности да вървим напред, заедно по пътя към спасението. За много години!”, заяви патриархът по повод шестата година от интронизацията си, цитиран от БГНЕС. В чест на Негово Светейшество бе отслужена тържествена архиерейска света литургия в Патриаршеската катедрала „Св. Александър Невски“, която оглави Негово високопреосвещенство Пловдивския митрополит Николай. Православни песнопения пък изпя хорът на патриаршеската катедрала, както и известният хор „Св. Йоан Кукузел“. Десетки православни християни дойдоха в храма, за да се помолят и да вземат молитвено участие в празника на Българската църква и Светейшия Български патриарх. ", "date": "2019.02.24", "title": "6 години от интронизацията на патриарх Неофит "}
{"url": "https://www.monitor.bg:443/bg/a/view/sdrujenie-pomaga-na-invalidi-da-si-namerjat-rabota-158120", "text": "Сдружение \"Национален алианс за социална отговорност\" във Варна помага на хора с увреждания да намерят работа. Дейността му е насочена и към родители, които се грижат за деца със специални нужди, но искат да работят. У нас едва 5 на сто от хората с увреждания успяват да се реализират на пазара на труда, съобщи БНТ. Гратисният период, през който фирмите в България няма да бъдат санкционирани, ако не наемат хора с увреждания, изтича през март. След това ще има глоби във вид на компенсаторни вноски. \"Съвсем наскоро беше възприет този начин на работа. Тепърва се изгражда системата на контрол на този процес\", коментира Георги Георгиев - председател на Сдружение \"Национален алианс за социална отговорност\".", "date": "2019.02.24", "title": "Сдружение помага на инвалиди да си намерят работа"}
{"url": "https://www.monitor.bg:443/bg/a/view/opredeliha-garancija-ot-1-milion-za-r-kelly-158114", "text": "След като певецът R. Kelly се предаде в полицията му бе определена гаранция от 1 милион долара. Носителят на „Грами“ е обвинен, че е насилил 4 млади жени в периода 1998-2010 година. Тогава три от жените са били на възраст под 17 години, което утежнява положението на изпълнителя на I Believe I Can Fly. Съдия в Чикаго определи 250 хиляди долара гаранция за всяко отделно обвинение. Паспортът на певеца беше отнет и му е забранено да общува с непълнолетни. Адвокатите му обявиха, че е невинен и са готови да го защитават в съда. Наскоро R. Kelly отново бе обвинен в педофилия. Именит адвокат заяви, че притежава 45-минутно видео, на което се вижда как 52-годишната звезда прави секс с малолетна. Изпълнителят отдавна е обвиняван в педофилия и сексуално насилие. През 2002 г. срещу него бяха повдигнати обвинения, защото заснел сексуалния си контакт с 14-годишно момиче. Впоследствие той бе оправдан.", "date": "2019.02.24", "title": "Определиха гаранция от $1 милион за R. Kelly"}
{"url": "https://www.monitor.bg:443/bg/a/view/mej-obeshta-glasuvane-za-brekzit-predi-12-mart-158113", "text": "Британската министър-председателка Тереза Мей обеща днес, че до 12 март ще представи своята сделка за Брекзит за ново гласуване в парламента, предадоха световните агенции. Няма да има гласуване на сделката в парламента следващата седмица, но ще гарантираме това да стане до 12 март, каза Мей напът за Египет, където се надява да получи одобрение от лидерите на Европейския съюз за своя подход. \"Все още е в нашите възможности да напуснем ЕС със сделка на 29 март и именно върху това работим\", каза тя пред журналисти в самолета, докато пътуваше за срещата на върха между Арабската лига и ЕС. Британският опозиционен лидер Джереми Корбин каза, че ако партията му дойде на власт, той ще предоговори споразумението с ЕС за Брекзита и може да организира нов референдум, предаде Ройтерс. Британският парламент е в задънена улица по въпроса с излизането на страната от ЕС, след като миналия месец категорично отхвърли плана на премиера Тереза Мей. При това положение има няколко възможности, включително излизане без сделка или втори референдум.  Попитан дали би провел референдум по каквато и да е сделка, или по сделка, която той договори, лидерът на лейбъристите каза вчера за телевизия Скай нюз, че партията би поискала мнението на обществото. Помолен да уточни, дали обмисля организиране на нов референдум, Корбин отговори: \"Точно това обсъждаме сега в партията\".  Тази седмица девет лейбъристки депутати излязоха от партията заради отношението й към Брекзита и антисемитските настроения в нея, припомня Ройтерс.", "date": "2019.02.24", "title": "Мей обеща гласуване за Брекзит преди 12 март"}
{"url": "https://www.monitor.bg:443/bg/a/view/prashtat-na-sofijanci-nad-800-000-pisma-za-danycite-158119", "text": "Над 800 000 софиянци от началото на седмицата ще започнат да получават по пощата писма с информация за данъчните им задължения към Столичната община. Вече са напечатани известията, съобщи зам.-кметът по финансите Дончо Барбалов. \"За тази година сме предвидили около 27 милиона лева увеличение в приходите на общината от данъци и такси. Засега кампанията върви добре. Който заплати до 30 април своя данък за МПС или данък недвижими имоти, ще може да се възползва от пет процента отстъпка, стига да заплати, естествено, годишния размер на задължението”, каза още зам.-кметът на София. Барбалов припомни още, че до края на годината плащанията могат да бъдат извършвани на вноски, като за данъка и за таксите съответните срокове и конкретно дължимите суми са в съобщенията, които хората ще почнат да получават през следващите няколко дни.", "date": "2019.02.24", "title": "Пращат на софиянци над 800 000 писма за данъците "}
{"url": "https://www.monitor.bg:443/bg/a/view/ot-kzp-zabranili-prodajbata-na-telefoni-mostri-za-novi-158117", "text": "Комисията за защита на потребителите (КЗП) забрани нелоялна практика на търговец, който е продал на свой клиент демонсрационен телефон за нов. Върховният административен съд е потвърдил решението на контролния орган. Това съобщи по „Дарик” радио председателят Димитър Маргаритов. „Човекът си купува телефон, който му се представя за нов, а се оказва, че това е мострен модел, който е бил дълго време изглежда в съответния шоурум, защото той установява, че в паметта на устройството има съхранени снимки, направени преди няколко месеца. Разочарованието е голямо и в случая става въпрос за нелоялен подход от страна на този, който е предложил въпросната стока, представяйки я за нова”, обясни Маргаритов. Председателят на КЗП посочи, че и в миналото контролният орган се е произнасял по подобни казуси. „Без това да бъде представено на вниманието на потребителите, се продаваха като нови т.нар. рециклирани телефони. Т.е. устройството е ползвано известно време, след това са му възстановени фабричните настройки, няма видими следи от това да е било употребявано и сигурно до голяма степен притежава достойнствата на ново”, даде пример той. „Но търговецът е длъжен, винаги когато продава такъв тип стоки, да информира коректно потребителите”, добави Маргаритов”. И посочи, че „това е едно от проявленията на нелоялната търговска практика – спестяването на тази важна информация, която, ако би била известна на съответния човек, той най-вероятно не би продължил по-нататък със сключването на сделката”. По-често обаче в сектора телекомуникации нелоялните практики са свързани с договори за различен тип услуги. „Има случай, в който потребител се оказва обвързан с договор, без да го е подписвал. От него беше изискано да плати сметки за това, че е ползвал услуга. Оказа се, че той е получил оферта по телефон, водил е някакви преговори за сключване на сделката, но договор така и не е подписвал”, даде пример Маргаритов. „Трябва да обърна внимание, че дори и тогава, когато потребители са атакувани по телефон или чрез други комуникационни средства с предложения за определени договори, без да има подпис на хартиен носител, пък било то и изпратен по куриер и върнат обратно по търговеца, правоотношение не може да се породи и съответно не могат да възникнат задължения от такова нещо“, посочи председателят на КЗП. „В конкретния случай недобросъвестни служители на този оператор бяха направили такъв опит, но се установи безспорно, че човекът не е подписвал. Търговецът разбра своята грешка и след намесата на прокуратурата и нашето произнасяне се предприеха необходимите мерки, за да се получи компенсация от засегнатото лице“, обясни още Маргаритов.", "date": "2019.02.24", "title": "От КЗП забранили продажбата на телефони-мостри за нови"}
{"url": "https://www.monitor.bg:443/bg/a/view/domuschiev-s-interes-kym-klub-v-anglija-158121", "text": "Собственикът на „Лудогорец“ Кирил Домусчиев е свързан с евентуално закупуване на английския четвъртодивизионен „Нотс Каунти“, след като собственикът Алън Харди обяви най-стария футболен клуб в света за продажба през миналия месец, съобщава \"Нотингам Поуст\". Според информации българинът търси подобен проект като „Лудогорец“ в Англия и му е предложен „Нотс Каунти“. Идеята е в клуба да се инвестира и той да излезе на печалба, твърди още „Нотингам Поуст“, като допълва, че състоянието на Домусчиев се оценява на 950 милиона долара, което основно е свързано с фармацевтичния му бизнес. По-рано през седмицата босът на „Лудогорец“ закупи една от водещите телевизионни медийни групи в България \"Нова Броудкастинг\" срещу неофициална сума от 185 милиона евро от \"Модърн Таймс Груп\", като тази сделка също намира отзвук на Острова.", "date": "2019.02.24", "title": "Домусчиев с интерес към клуб в Англия"}
{"url": "https://www.monitor.bg:443/bg/a/view/krasi-anev-naredi-bylgarija-4-a-v-evropa-po-biatlon-158103", "text": "Титлата на 20 км на Красимир Анев нареди България на 4-о място в Европа от континенталния шампионат по биатлон за мъже и жени в Минск. Пред нас са само силните отбори на Норвегия и Русия с по 5 медала (2 златни), а първи е Швеция с 3 титли и общо 6 отличия. Зад България пък останаха Беларус, Германия, Украйна и Франция, които си тръгват без титли от Минск. В последния ден от шампионата Тарей Бьо (Нор) и Екатерина Юрлова-Перхт (Рус) спечелиха титлите в преследването. Бьо, който в събота триумфира и в спринта на 10 км, пропусна само една мишена в последната си четвърта стрелба и изпревари с 28,5 сек. втория Матвей Елисеев (Рус), който също сгреши веднъж на огневия рубеж. Трети завърши Хаавард Богетвейт (Нор), на 54,2 сек. (1 грешка). От българите Владимир Илиев се нареди 9-и, след като в събота бе 6-и в спринта. Той нямаше пропусната мишена в първите две стрелби, но в следващите две направи три грешки и остана на 1:43,7 мин. зад Тарей Бьо. Красимир Анев зае 18-а позиция с три пропуснати мишени и пасив от 2:20,4 мин. Антон Синапов е 29-и с пет грешки и на 2:52,7 мин., а Димитър Герджиков не стартира. При жените от нашите с най-предно класиране е Милена Тодорова, която завърши 21-ва с две грешки в стрелбата и изоставане от 2:14,4 мин. от победителката. Даниела Кадева е 37-а с пет пропуснати мишени, Емилия Йорданова се нареди на 38-о място също с 5 грешки, а Десислава Стоянова не стартира.", "date": "2019.02.24", "title": "Краси Анев нареди България 4-а в Европа по биатлон"}
{"url": "https://www.monitor.bg:443/bg/a/view/levski-vze-derbito-s-avtogol-v-cska-besni-na-sydijata-158099", "text": "„Левски“ отново триумфира срещу ЦСКА с 1:0 в напеченото вечно дерби от 23-тия кръг на Първа лига пред 15 000 зрители на стадион „Васил Левски“. Интересното е, че \"сините\" за втори път през този сезон повалиха \"червените\" след автогол. Този път антигерой за тима на Любослав Пенев беше Стивън Перейра, който ефектно заби топката във вратата на Витаутас Черниаускас в 45-ата минута. Именно вратарят пък си вкара автогол през есента за 0:1. Ключовият момент в мача бе секунди преди попадението, когато Едвин Джеси беше изгонен доста спорно от Владимир Вълков, което вбеси щаба на \"червените\". Халфът на ЦСКА се сдърпа с капитана на „Левски“ Иван Горанов и получи червен картон, а защитникът на „сините“ бе декориран само в жълто. Интересното е, че в основата на изгонването бе четвъртият съдия Ивайло Стоянов - Сватбата, който алармира главния Вълков за удар без топка. С победата „Левски“ излезе на второ място, като се изравни по точки с ЦСКА, но има предимство в преките двубои. Двата отбора вече имат актив от 48 точки, като изостават на пет от лидера „Лудогорец“, който на 10 март гостува на „Герена“. Допълнителен удар за „червените“ пък са контузиите на Евандро и Николай Бодуров, които бяха принудително заменени. След мача изгоненият Джеси се обърна към Горанов и го обвини, че е действал нечестно. „Горанов играе за националния отбор, капитан е на „Левски“ и не му отива да действа така. Бутнах го с две ръце в рамото, а той се строполи, сякаш съм го ударил с лакът в лицето. Не му прави чест, ако се страхува да играе срещу мен, не е това начинът“, разочарован бе Джеси. В лагера на „Левски“ пък бяха категорични, че съдията не е повлиял на крайния резултат. Изпълнителният директор Павел Колев все пак призна, че „сините“ са се представили слабо и има още много да работят, за да повишат нивото си. „Представянето в мача не е качеството, което търсим - сподели Колев. - Съдията се справи изненадващо добре предвид коментарите, които имаше за него преди мача. Според мен реферът не повлия генерално на срещата. „Левски“ стоеше по-добре на терена от ЦСКА и затова спечели, просто е. Една победа обаче няма как да постави началото на възхода. Няма смисъл да внушаваме излишна еуфория. Нямаме поставена цел да станем шампиони“, допълни изпълнителният директор на „сините“. В подобен тон бе и коментарът на вратаря Николай Михайлов, който бе избран за играч на мача. „С всяка тренировка вдигаме нивото, но за мен победата бе спечелена от феновете, те са герои. Ето за такива моменти се върнах в „Левски“ и не съжалявам нито за миг“, сподели вратарят.", "date": "2019.02.24", "title": "„Левски“ взе дербито с автогол, в ЦСКА бесни на съдията (ОБНОВЕНА)"}
{"url": "https://www.monitor.bg:443/bg/a/view/kristofersen-triumfira-v-gigantskija-slalom-v-bansko-158104", "text": "Световният шампион Хенрик Кристоферсен (Нор) спечели гигантския слалом от Световната купа по ски-алпийски дисциплини в Банско, а Марсел Хиршер (Ав) завоюва малкия кристален глобус в дисциплината. Кристоферсен беше втори след първия манш, но със страхотно каране във втория стигна до 17-ата победа в кариерата си за СК и едва втора в гигантски слалом след март 2015 г. в Мерибел (Фр). Втори, на едва 4 стотни от секундата, остана олимпийският шампион в гигантския слалом и лидер в генералното класиране за Кристалния глобус Марсел Хиршер. Той беше лидер след първия манш, но направи грешки в горната част на трасето във втория и изпусна победата. Трети, на 0,39 сек. завърши Тома Фанара (Фр), а победителят от комбинациията в Банско в петък Алекси Пентюро (Фр) остана четвърти. Българите Алберт Попов и Йоан Тодоров отпаднаха в първия манш. Попов завърши на 32-ро място като остана на 26 стотни от последната 30-а позиция, която дава право за участие във втория манш. \"В тази дисциплина за този сезон това беше най-доброто ми спускане. Имаше участъци, в които не бях оптимален. Но аз съм доволен, защото бях много близо до първите 30\", коментира Алберт след спускането. Йоан Тодоров пък се нареди 51-ви. С второто си място в дисциплината Марсел Хиршер си осигури малкия кристален глобус. 29-годишният австриец завоюва 19-а световна купа в кариерата си и изравни рекорда при мъжете на шведската легенда Ингемар Стенмарк. Американката Линдзи Вон, която преди две седмици прекрати спортната си кариера, води във вечната ранглиста с 20 трофея. Хиршер, който е 7-кратен носител на големия кристален глобус, остава начело в класирането за него и този сезон с 1408 точки. След него са Пентюро с 918 т. и Кристоферсен с 808 т. Алберт Попов е 57-и с 95 точки.  ", "date": "2019.02.24", "title": "Кристоферсен триумфира в гигантския слалом в Банско"}
{"url": "https://www.monitor.bg:443/bg/a/view/gimnazist-napadnal-s-kol-lovci-na-pusija-158109", "text": "18-годишен ученик от гимназията в курортното градче Павел баня застана пред съда в Казанлък по обвинение, че в съучастие със свой малко –възрастен приятел е организирал и осъществил нападение над двама ловци, при което им отнел около 1 200 лв. Случаят е от 26 август м.г., когато наскоро навършилият пълнолетието си А.Н. с кол в ръка и подпомаган от 24-годишен жител на село Александров нападнал и оставил в безсъзнание 34-годишен ловец от София и негов 38-годишен приятел от Дупница, които били на пусия в землището на село Осетеново. Извършителят преджобил раниците и якетата на жертвите си, намерил банкнотите и заедно с авера си напуснали местопрестъплението. След като излезли от първоначалния шок жертвите позвънили на телефон 112. Извършителите на дръзкия грабеж са били задържани ден по-късно в домовете им в селата Горно Сахране и  Александрово, но се оказало че двамата вече са успели да изхарчат плячката. След направените от А.Н. самопризнания първоначално наложената му присъда от 3 години затвор е намалена с 1/3 , а изпълнението й е отложено за срок от 4 години.  ", "date": "2019.02.24", "title": "Гимназист нападнал с кол ловци на пусия"}
{"url": "https://www.monitor.bg:443/bg/a/view/bojko-pristigna-v-egipet-video-158098", "text": "Премиерът Бойко Борисов пристигна на официално посещение в египетския град Шарм Ел-Шейх. Той ще участва в срещата на върха между ЕС и държавите членки на Лигата на арабаските държави (ЛАД). По-късно Борисов ще участва в церемонията по откриване на срещат, както и в първата пленарна сесия на формата, където ще има изказване. В дневния ред на срещата са поставени темите за разширяване на европейско-арабското партньорство и посрещането на глобалните и регионални предизвикателства.", "date": "2019.02.24", "title": "Бойко Борисов пристигна в Египет (ВИДЕО)"}
{"url": "https://www.monitor.bg:443/bg/a/view/flambe-s-rakija-izkushava-jurito-na-master-chef-snimki-158100", "text": "Нестандартни предложения ще изкушат журито в кулинарната надпревара MasterChef. В епизода утре вечер шеф-готвачите Андре Токев, Петър Михалчев и Силвена Роу ще галят небце с фламбе с ракия, миди Сен Жак с кървавица, бургер с чипс от земна ябълка, профитероли с крем англез, а сандвич ще си заслужи определението „изкуство“. Припомняме, че ученик ще е най-младият участник в предаването. 16-годишно момче ще се бори за титлата и чек от 100 000 лв, а сред преките му конкуренти ще са модел, художник, културист, професионален таекуодист, ветеринар на диви животни и полицай – тежки престъпления. Срещу тях ще се изправи и магистър-фармацевт. Сред хоби-готвачите ще има българи от чужбина и чужденци, които живеят у нас. Ентусиастите в петия сезон на шоуто ще мерят кулинарните си умения в чисто нова кухня. MasterChef стартира утре вечер в 21 ч. по bTV и ще се излъчва всеки понеделник и вторник.", "date": "2019.02.24", "title": "Фламбе с ракия изкушава журито на MasterChef (СНИМКИ)"}
{"url": "https://www.monitor.bg:443/bg/a/view/brinione-specheli-kombinacijata-pri-jenite-158110", "text": "Италианката Федерика Бриньоне спечели комбинацията за Световната купа при алпийките в Кран-Монтана (Швейц) за трета поредна година. Тя записа десета победа в кариерата си и втора за сезона. Бриньоне беше първа в спускането и даде осмо време в слалома. Втора, на 38 стотни от секундата се класира Рони Рем (Кан) и стигна до първи подиум в кариерата си. Двукратната световна шампионка в дисциплината Уенди Холденер (Швейц) беше 11-а след спускането, но направи страхотно каране в слалома и завърши на трета позиция с пасив от 1,04 сек. Американката Микаела Шифрин, която не участва в стартовете в Швейцария, води убедително в общото подреждане за Световната купа с 1794 т., пред Петра Влъхова с 1075 т. и Уенди Холденер с 843 т. Световната шампионка в спускането Илка Щухец обаче скъса отново връзки в коляното и това ще я остави извън състезанията до края на сезона. 28-годишната словенка получи подобна контузия през октомври 2017-а, а в събота падна лошо в Кран Монтана и това е предизвикало новата травма.", "date": "2019.02.24", "title": "Бриньоне спечели комбинацията при жените"}
{"url": "https://www.monitor.bg:443/bg/a/view/29-godishen-prebi-do-smyrt-baba-si-158097", "text": "29-годишен мъж от Велинград е задържан за убийството на възрастната си баба, след като я пребил до смърт с няколко удара с дъска по главата. Това съобщи говорителят на Областната дирекция на МВР в Пазарджик Мирослав Стоянов. Трагедията се е разиграла рано сутринта днес в къщата на семейството в квартал „Каменица“ в курортния град. В ранни зори на почивния ден съседи от близките къщи чули викове от къщата на фамилията. Христо С. се скарал с 48-годишната си майка. Разяреният млад мъж грабнал някаква дъска от двора и започнал да удря с нея жената, която го е родила и отгледала. Тя му се молеше да спре и плачеше силно, споделиха потресени съседи. Явно, това, че пребил майка си, не му било достатъчно, че нахлул в другата стая, където на дивана лежала тежко болната му баба, на 71 години. Докато майката на побойника се давела в кръв на пода в кухнята, Христо се нахвърлил върху беззащитната старица. Внукът я ударил с особена сила и жестокост няколко пъти с дървената летва по главата, докато бабата спряла да диша. Съседите, чули, че нещо става в къщата у комшиите, вече били повикали полицаи от местното Районно управление на МВР. Пристигналите на мястото униформени щракнали белезниците на разярения млад мъж, който не оказал съпротива и замаян гледал органите на реда. Христо бил тестван за употреба на алкохол и наркотични вещества с технически средства, но резултатите и от двете проверки били отрицателни. За убийството е уведомена Окръжната прокуратура в Пазарджик, която е поела разследването на случая. Тялото на починалата вследствие на жестокия побой от внука й старица е откарано в „Съдебна медицина“ в пазарджишката областна болница за аутопсия. Според жители на Велинград Христо бил доста сприхав и заядлив и най-вероятно се е спречкал с майка си за нещо, което го е раздразнило до безпаметство и той е пребил и двете жени, едната от които до смърт.", "date": "2019.02.24", "title": "Млад мъж преби до смърт с дъска болната си баба (ОБНОВЕНА)"}
{"url": "https://www.monitor.bg:443/bg/a/view/tradicionnijat-vienski-bal-se-provede-za-19-ti-pyt-v-sofija-galeri-ja-158105", "text": "Традиционният Виенски бал се проведе за 19-и път в София в събота вечер под патронажа на столичния кмет Йорданка Фандъкова, кмета на община Виена - Михаел Лудвиг и Нейно превъзходителство посланика на Република Австрия в България - Андреа Вике. 100 дебютанти подбрани от гимназиите в София откриха вечерта, като в продължение на 3 месеца са разучавали стъпките на валса. И тази година каузата е благотворителна. Със събраните пари ще се подпомогнат сдружение \"Асоциация Аутизъм\" и Университетската болница по ортопедия в София. Миналата година на събитието бяха събрани над 30 000 лева. Във вечерта се включиха звездите на Музикалния театър и неговият оркестър, балетът на Държавна опера Стара Загора и \"Вая Денс Студио\". Изпълненията бяха поверени на Мариана Арсенова, Николай Моцов и Тереза Бракалова, а кулинарните изненади на шеф Готфрид Ганстерер. Пристигнал директно от Виена той сервира пушено филе от сом с червено цвекло и хрянов сос, печено телешко филе и десерт от цветове на бъз и горски плодове. Спектакълът беше режисиран от професор Румен Нейков. На виенски бал присъстваха много звезди, бизнесмени и политици, а столичния кмет Йорданка Фандъкова блестеше в дълга тъмносиня рокля с дантела на дизайнерката София Борисова, която също присъстваше. Министърът на туризма Николина Ангелкова пък беше заложила на пастелни светли тонове в рокля с дълъг ръкав и висока цепка.", "date": "2019.02.24", "title": "Традиционният Виенски бал се проведе за 19-ти път в София (ГАЛЕРИЯ)"}
{"url": "https://www.monitor.bg:443/bg/a/view/pop-folk-pevica-si-tyrsi-myj-v-predavane-158108", "text": "С мъж на сляпо ще се сдобие поп-фолк певица в рамките на риалити формата „Женени от пръв поглед“. Представителката на лекия жанр ще е една от булките в новия сезон на предаването, в което шестима непознати си разменят брачни обети. В актуалните епизоди на телевизионния социален експеримент ще има младоженци с различни вероизповедания, а освен поп-фолк певица, ще видим още двойка на над 50 години и жена с дете от предишна връзка. Предаването „Женени от пръв поглед“ се завръща в българския ефир на 26 февруари от 22 ч.", "date": "2019.02.24", "title": "Поп-фолк певица си търси мъж в предаване"}
{"url": "https://www.monitor.bg:443/bg/a/view/romina-i-darko-tasevski-stanaha-geroi-na-klip-video-158088", "text": "Мис България 2010 Ромина Тасевска и съпругът й – футболистът на „Славия“ Дарко Тасевски, заедно с децата им станаха герои на нов музикален видеоклип. Парчето е на група „мери Бойс бенд“ и се казва „До края на света“. Песента е дует между вокалистката Мери и китаристът Миро, които също са семейство и беше представена за пръв път на големия концерт по случай 24-я рожден ден на групата преди дни. „До края на света“ е поредният сингъл от последния албум на бандата „Щастливи дни“. Режисьор на видеото е Васил Стефанов.То е сглобено от кадри от личния архив на фамилия Тасевски, като представя всеки в професионалното му амплоа. Зрителите ще видят Дарко на терена, а Ромина – как печели короната на Мис България. Тези кадри се редуват с прекрасни лични моменти с децата им. „Познавам Ромина още от времето, когато стана Мис България през 2010 г. Възхищавам се на това момиче през всички тези години. Как самоотвержено следва съпруга си Дарко във всички страни, където той играе футбол, а в същото време учи в Софийския университет и прекосява планетата за изпити, как създадоха, грижат се и възпитават заедно три чудесни деца, как, като че ли с лекота, се случва всичко помежду им… Има ли я любовта, за нея си струва всичко това, заради нея си струва да стигнеш до края на света“, споделя фронтдамата на групата Мери.", "date": "2019.02.24", "title": "Ромина и Дарко Тасевски станаха герои на клип (ВИДЕО)"}
{"url": "https://www.monitor.bg:443/bg/a/view/chetiri-jertvi-na-loshoto-vreme-v-italija-158093", "text": "Четири жертви, над двайсетима ранени, десетки отнесени покриви и срутени паянтови сгради, стотици изкоренени дървета – тези непоправими и поправими бели стори буреносният североизточен вятър, който зажули в събота Апенините. Най-пострадала е централната област Лацио с административен център Рим, от където са загиналите нещастни хора и където са констатирани най-много щети. А в самия Вечен град изтръгнатите от вихрушката столетни средиземноморски борове не само премазаха десетки автомобили и разрушиха стени и огради, но запушиха с часове движението по някои от основните булеварди. Поради опсност от срутвания следобеда бяха затворени за посещения Колизеумът и архиологическите комплекси „Форо Романо“ и „Палатино“. Първите две жертви паднаха малко преди обяд в събота в намиращия се на шейсетина километра източно от Рим град Фрозиноне. Разрушена от буреносния вятър стена затрупа четирима събрали се на приказка пенсионери, като дошлите на място пожарникари успели да извадят живи изпод развалените само двама от тях. Макар и да са с тежки рани, според докторите от местната болница за щастие те щели да се оправят напълно след петнайсетина дни. В покрайнините на италианската столица пък огромен бор стовари гигантския си ствол върху преминаващия край него автомобил и отне живота на шофиращия колата четирийсет годишен мъж. Истинска трагедия обаче се развихри в ранния следобед в намиращо се северно от Рим селище - силният вятър издуха като перо качил се да поправя покрива на къщата си мъж и той падна от 6 метра височина върху четиринайсет годишния си син. Премазаното от родителя момче починало по-късно в болницата, където било откарано заедно с ранения му баща. Според медиите той бил в съзнание, но все още не знаел, че е станал синеубиец. Бурните вихрушки разбуниха и моретата край „Ботуша“ като вълните изхвърлиха като детска играчка на пясъците недалеч от град Бари турски търговски кораб. В пристанището на остров Иския се сблъскаха два кораба и единият от тях едва не потъна благодарение на усилията на екипажите им. Заради вълнението и вятъра напрактика изолирани от континента са повечето италиански острови – до тях не могат да плават не само кораби, но и да летят самолети и вертолети. А от съображения за сигурност по нареждане на кметството на Рим останаха затворени за посещения всички градски паркове, както и историческите и археологическите обекти на открито.", "date": "2019.02.24", "title": "Четири жертви на лошото време в Италия"}
{"url": "https://www.monitor.bg:443/bg/a/view/viktorija-bekym-i-byrbyri-zavladjaha-london-158091", "text": "Над 80 колекции дамско облекло за сезона есен/ зима 2019-2020 година бяха представени по време на Седмицата на модата в Лондон преди дни. Сред тях бяха линиите на Вивиан Уестууд и Пам Хог, сръбската дизайнерка Роксанда Илинчич, Кристофър Кейн и родения в Тбилиси Давид Кома. Най-голям фурор предизвикаха предложенията на „Бърбъри“ и Виктория Бекъм. Втората колекция на дизайнера Рикардо Тиши за модна къща \"Бърбъри\"се гледаше под лупа. През месец март миналата година Тиши, който е работил за \"Живанши\", пое щафетата от Кристофър Бейли в \"Бърбъри\", като си постави целта да вдъхне нов живот на британската модна къща, основана през 1856 г. Тиши афишира амбициите си в сп. Vogue, заявявайки, че като същевременно го приспособи към сегашните модни тенденции. Новият творчески директор разчупи стереотипа, че „Бърбъри“ предлага само строг стил в облекло. В актуалната му линия ясно личат смели дизайнерски решения, които включват смесването на много цветове, пайети с корсети и обемни палта. Новата колекция на „Бърбъри“ за сезона есен/зима 2019-2020 г., озаглавена \"Буря\", бе показана в галерия \"Тейт модърн\" в британската столица. На подиума за бранда Тя се разходи по котешката пътечка с къса едноцветна рокля, чиято горна част наподобява корсет и е с ципове и издути ръкави. Облеклото й по-скоро не съответстваше на традициите в \"Бърбъри\", но не бе толкова изненадващо за онези, които познават работата на Тиши, изградил си репутация на дизайнер на луксозно стрийт облекло в \"Живанши\". Представени бяха също якета в пастелни тонове, дълги палта с шлейфове, рокли с дълбоки деколтета. След като през септември миналата година показа първата си колекция за \"Бърбъри\", Тиши потвърди, че въвежда нов стил в тази модна къща. Най-популярната футболна съпруга в света Виктория Бекъм пък представи колекцията си в \"Тейт Бритън\". От една ръка разстояние моделите й аплодираха съпругът й и бивша футболна знаменитост Дейвид Бекъм, 7-годишната им дъщеря Харпър и главната редакторка на сп. Vogue Ана Уинтур. Новата линия на бившето попълнение на Spice Girls е вдъхновена от модата през 70-те години на миналия век, като включва с висока талия. По време на модния форум бяха представени също панталони в тютюнев цвят и ризи с волани. Преквалифициралата се в дизайнерка певица поясни, че открила в \"архивите\" си някои мотиви, които е използвала в редица облекла. Цветове, които са характерни за модата през 70-те, като жълто, карминовочервено, кафяво, са смесени с лилаво. Освен това Виктория е заложила на контраста между розово и черно и между бяло и цвят бордо. Бекъм едва за втори път показа своя колекция в рамките на лондонска седмица на модата, след като за първи път го стори преди 12 месеца, когато отпразнува 10-годишнината от основаването на бранда си. Преди това Виктория представяше модните си предложения в Ню Йорк.", "date": "2019.02.24", "title": " Виктория Бекъм и „Бърбъри“ завладяха Лондон"}
{"url": "https://www.monitor.bg:443/bg/a/view/pochina-kraljat-na-holivudskite-muzikyli-stenli-dounen-158078", "text": "На 94-годишна възраст почина режисьорът Стенли Доунен.  Той е най-известен с мюзикъла си „Аз пея под дъжда“, излязъл през 1952 година, където си партнира с Джийн Кели. Бивш танцьор на Бродуей, Доунън започва работа в киното като хореограф, а след това като режисьор. Той прехвърля любовта си към танца на големия екран с помощтта на Джийн Кели и Фред Астер. През 2006 година „Аз пея под дъжда“ е обявен за най-добрия мюзикъл на всички времена от Американския филмов институт.  ", "date": "2019.02.24", "title": "Почина „кралят на холивудските мюзикъли“ Стенли Доунен"}
{"url": "https://www.monitor.bg:443/bg/a/view/vodka-destilirana-prez-diamanteno-zlatni-filtri-predstaviha-na-vinarija-158095", "text": "Дебют на международната изложба „Винария” тази година направи бяла и черна австрийска водка, произведена от висококачествен картофен спирт без остатъчни аромати. Тя е 12 пъти дестилирана през диамантено-златни филтри. Също за първи път в Пловдив посетителите можеха да дегустират два вида 10-годишно естествено пенливо вино – бяло и розе, което е отлежавало в дъбови бъчви в Португалия. На щанда на фирмата-вносител за първи път бе представена и португалска бира, произведена по белгийска крафт технология. Тя се предлага в луксозна бутилка от шампанско, като е позиционирана в премиум класа на пивото. Отличава се с мек и приятен сладък вкус. Вносителят на напитки от Испания, Португалия и Австрия е известен със синьото вино, което преди 3 години беше представено за първи път на „Винария“. Тази година той предложи на посетителите три вина от сортовете Шардоне, Вердеко, Просеко, както и естествено пенливо вино. „Уникалният цвят на виното се добива по специална технология от напълно естествени продукти без изкуствени оцветители и ароматизатори. Синият цвят се получава от пигмент, извлечен от люспата на червеното грозде Мерло“, казва изложителят Борис Борисов.  Също за първи път на „Винария 2019“ се представиха вина от нови за българския пазар италиански сортове грозде – Алянико, Фаланина и Чиро. Те са специфични за Лацио, Кампания, Сардения и Калабрия. Червеното Алянико е с много наситен цвят и плътно тяло, а в аромата му се долавят нотки на ванилия. От този сорт се произвежда вино „Таурази“, което отлежава в бъчви една година и още една в бутилка. То става почти черно на цвят, тъй като процесът на ферментация е специфичен и джибрите отлежават по-дълго време, докато танинът се извлече. Виното носи името на града, където от векове се произвежда качествената напитка. Бялото Фаланина е плътно и наситено с дълъг послевкус и се консумира охладено. Алянико и Фаланина са най-популярните и предпочитани вина в ресторантите в област Кампания. Единствено в Калабрия се произвежда розето от сорт Чиро, което има аромат на плодове и усещане за пенливост. „На изложбата представихме вина, които са създадени в малко познати италиански винени региони, като идеята ни е да ги продаваме в специализираните магазини в България“, каза изложителят Гаетано Ладзерини. За първи път на мегафорума участва словенска фирма, която демонстрира иновативно оборудване и части за винопроизводството и агросектора. Тя е представител на немска компания за Югоизточна Европа, която произвежда компоненти за двигатели, филтри, мехатроника, турбокомпресори, термоуправление и автосервизно оборудване за диагностика и техническо обслужване, подходящи и за селскостопански машини.", "date": "2019.02.24", "title": "Дебют на „Винария”: Водка, дестилирана през диамантено-златни филтри "}
{"url": "https://www.monitor.bg:443/bg/a/view/stojanka-mutafova-se-zavryshta-s-vtori-spektakyl-v-ndk-158087", "text": "Зала 1 на НДК се оказа тясна за всички фенове, приятели и почитатели на великата Стоянка Мутафова, желаещи да я почетат и поздравят навръх 97-ия й рожден ден – 2 февруари 2019 г. Интересът към спектакъла “Стоянка Мутафова – 70 години на сцена” се оказа наистина огромен и затова тя се съгласи да повтори празника и да излезе втори път на сцена на 12 март. Отново към нея ще се присъединят много звездни гости – обичани родни артисти, музиканти и певци, като голяма част от тях ще бъдат различни от участниците в първата, напълно разпродадена вечер. Билетите за второто издание на юбилейния спектакъл вече са в продажба на цени от 20 до 70 лв., според мястото в залата. Организатори са продуцентски къщи “Ажур Пико” и “Артишок”.  С изключителна енергия, винаги с усмивка на лице и страхотно чувство за хумор, Стоянка Мутафова продължава да е на сцена и до днес. \"Кралицата на българската комедия\", както я описва Ройтерс, има в актива си изключително богата палитра от роли. Първата й е още от 1945 г., когато играе прислужница в пиеса на Молиер. Завършва класическа филология в Софийския университет “Св. Климент Охридски” и Държавна театрална школа в София. От 1946 г. до 1949 г. работи в театър в Прага, а от 1949 до 1956 г. е в Народния театър. Тя е един от основателите на Държавния сатиричен театър “Алеко Константинов”, където работи от 1956 г. Магнетична и безкрайно талантлива тя приковава вниманието на публиката “на мига” щом стъпи на сцената и напълно заслужено печели любовта й, както в театъра така и на екрана. Стоянка Мутафова участва в много от емблематичните български филми като: “Специалист по всичко”, “Любимец 13”, “Топло”, “Бялата стая”, “Кит”, “Езоп”. Уважавана и обичана, тя успява да вдъхнови поколения български артисти да тръгнат по пътя на театъра и киното. Днес, на 97 години, актрисата продължава да играе активно, да изнася представления из страната и на сцената на Сатиричния театър в София. През 2012 г., когато празнува 90-годишния си юбилей, тя сподели: \"За мен този театър (Сатиричния) е кажи речи всичко\".  В края на 2017 г. единствената й дъщеря Мария Грубешлиева – Муки, издаде своята втора книга за Стоянка Мутафова със заглавие \"Добър вечер, Столетие мое\". Едно от посланията в книгата е: “Никога да не се предаваш, да бъдеш себе си, да се бориш и да достигнеш своето столетие. И когато това стане да можеш с усмивка да му кажеш \"Добър вечер\" и да си щастлив от дългия път, който си извървял\", споделя авторката на книгата.", "date": "2019.02.24", "title": "Стоянка Мутафова се завръща с втори спектакъл в НДК"}
{"url": "https://www.monitor.bg:443/bg/a/view/agro-zamestva-zemedelskata-aviacija-158086", "text": "Пръскане с пестициди на средно големи лозя, с хеликоптер, струва около $ 65.000 годишно, според предприемача от Латвия Елвис Страупениекс (Elviss Straupenieks). Той твърди, че може да намали тези разходи на половина, ако се използва дрона Agro, разработен от компанията му AirBoard, който предлага и някой други предимства. Едно зареждане на батерията предоставя 15 минути време за полет, за което Agro може да покрие площ от около 8 декара, като разполага и с по-голям резервоар за пестициди с вместимост 60 литра, за разлика от повечето земеделски дронове с резервоари от 10 до 15 литра. От тази година, AirBoard предоставя услуга за европейските лозари, като всяко пръскане се заплаща. Все още, ръчното пръскане от работници е друга алтернатива на хеликоптерите, но от компанията казват, че Agro е много по-бърз и намалява излагането на опасни химикали за работниците.", "date": "2019.02.24", "title": "Agro замества земеделската авиация"}
{"url": "https://www.monitor.bg:443/bg/a/view/sblysyci-predi-derbito-dvama-policai-v-bolnica-158096", "text": "44 арестувани и двама полицаи в болница - това е равносметката около вечното дерби до 15 часа, съобщиха от СДВР. Най-сериозен е инцидентът пред мол \"Сердика\", където възниква масово меле. Изпотрошени са стъклата на два автомобила, а всички участници в боя са арестувани. \"Ако не беше бързата намеса на полицията, щеше да има тежки последствия, там има спирка на градския транспорт, майки с колички, подобни инциденти са много опасни\", обяви комисар Антон Златанов. На моста на дружбата пък възниква сбиване между две големи групи враждуващи фенове на \"Левски\". При опита на полицията да разтърве сблъсъка двама униформени са пострадали след удар със стъклени бутилки. Те са хоспитализирани, единият е с комоцио и разбита уста, а другият е напръскан със спрей. Част от участниците в боя са арестувани, а останалите се издирват. Агитката на \"Левски\" също така е опитала да направи шествие към стадиона, въпреки че то е забранено от закона. Групите веднага са били разпръснати, съобщиха още от СДВР. \"Ще бъдем безкомпромисни към всяко нарушаване на обществения ред и ще прилагаме цялата строгост на закона\", категоричен бе Златанов.", "date": "2019.02.24", "title": "44 арестувани около дербито, двама полицаи са в болница (ОБНОВЕНА)"}
{"url": "https://www.monitor.bg:443/bg/a/view/vlastite-na-oae-oprostiha-nad-98-mln-dylgove-na-3-hil-dushi-158090", "text": "Обединените арабски емирства (ОАЕ) са опростили над 98 млн. долара дългове на 3 хил. поданици на страната, имали дългове към банките, съобщава Gulfnews. Властите са провели преговори с 13 банки в резултат, на които борчовете са били отписани. Мярката е предприета за да се гарантира високото ниво на социалната стабилност в арабската държава, намираща се в Персийския залив.", "date": "2019.02.24", "title": "Властите на ОАЕ опростиха над $98 млн. дългове на 3 хил. души"}
{"url": "https://www.monitor.bg:443/bg/a/view/kim-hvana-vlaka-za-vietnam-158080", "text": "Севернокорейският ръководител Ким Чен Ун замина с влак за Ханой, където е насрочена предстоящата му среща с президента на САЩ Доналд Тръмп.  Срещата Ким - Тръмп ще се състои в Ханой на 27-28 февруари. С бързото наближаване на втората им среща на върха, растат спекулациите, че президентът на САЩ Доналд Тръмп може да се опита да убеди севернокорейския лидер Ким Чен-ун да се ангажира с денуклеаризацията, като му даде нещо, което Ким иска повече от почти всичко друго: обявяване на мир и край на Корейската война. Такова съобщение може да стане историческо. То ще е напълно в логиката на противопоставянето на Тръмп на \"вечните войни\". И като се има предвид, че бойните действия като цяло приключиха преди повече от шест десетилетия, това изглежда като въпрос на здрав разум. Ако обаче не се направи внимателно, то може да породи нова поредица от проблеми за Вашингтон. Ето защо пренасочването на преговорите между Пхенян и Вашингтон от денуклеаризация към мир би било рискован ход, и защо това може да е именно онова, което иска Ким. Корейският полуостров бе разделен по 38-ия паралел след Втората световна война, като САЩ създадоха своя зона на влияние на юг, а Съветският съюз - на север. Пет години по-късно двете Кореи бяха във война. Въпреки че бойните действия спряха през 1953 г., конфликтът завърши с примирие, фактически прекратяване на огъня, подписано от Северна Корея, Китай и съставеното от 17 страни и водено от САЩ Обединено командване на ООН. Идеята беше това примирие да бъде заменено от мирен договор. Вместо това обаче двете страни затънаха още повече във враждебност от Студената война, белязана от отделни избухвания на насилие. Строго погледнато, Корейският конфликт е най-дългата война на САЩ. Северна Корея, където всички големи градове и по-голямата част от инфраструктурата бяха разрушени от американски бомбардировачи през войната, вини това, което възприема като нестихваща враждебност на Вашингтон през последните 70 години и с това оправдава своите ядрени оръжия и ракети с голям обсег. Тя твърди, че те са единствено за отбранителни цели. САЩ от друга страна поддържат засилено военно присъствие в Южна Корея, за да контрират намерението, според тях, на Северна Корея да превземе южната си съседка. Те също така прилагат дългогодишна политика на изолиране на КНДР и подкрепа за икономически санкции. Тръмп увеличи това усилие със стратегия на \"максимален натиск\" над Северна Корея, която продължава да е в сила. Съчетанието на тази стратегия с многократните изпитания от Северна Корея на ракети, за които се смята, че могат да ударят с ядрени оръжия континенталната част на САЩ, е това, което доведе двете страни на масата за преговори. Постигането на официален мирен договор е една от основните цели на всеки севернокорейски лидер, като се започне от дядото на Ким Чен-ун, Ким Ир-сен. Мирен договор би довел до международно признание, може би поне някакво облекчаване на търговските санкции и вероятно съкращаване на числеността на войските на САЩ южно от Демилитаризираната зона. Ако се направи както трябва, то неимоверно ще увеличи репутацията на Ким във вътрешнополитически план и в чужбина. И, разбира се, ще подсили каузата на мира на корейския полуостров в момент, когато Пхенян казва, че се опитва да пренасочи оскъдните си ресурси извън отбраната, за да подобри жизнения стандарт и да модернизира икономиката си с по-голямо наблягане на науките и технологиите. Вашингтон също може да спечели много.", "date": "2019.02.24", "title": "Ким хвана влака за Виетнам (СНИМКА+ОБНОВЕНА)"}
{"url": "https://www.monitor.bg:443/bg/a/view/snjag-paralizira-gyrcija-158082", "text": "Силен снеговалеж и лошо време парализираха Гърция, съобщи \"Катемерини\". Метеоролозите от Meteo.gr информираха, че на островите в Егейско море скоростта на вятъра в събота е достигнала повече от 100 км/ч.   В областта Атика пожарната е получила 130 повиквания до полунощ в събота за паднали дървета, отнесени покриви и летящи предмети. Две семейства са били блокирани в автомобилите си от лошото време и се е наложило пожарната да се намеси, за да ги спаси. Проблеми има и с корабоплаването заради силния вятър между 8-9 бофорта. Фериботите от пристанищата в Пирея, Рафина и Лаврион не се движат. Лошото време засегна и полуостров Атон. Пътищата там са затрупани със сняг, а където движението на автомобили е възможно, то се извършва задължително с вериги. В сила е забрана за движение на товарни автомобили над 3.5 тона по част от пътищата на полуостров Халкидики заради силен снеговалеж. За много райони веригите са задължителни.", "date": "2019.02.24", "title": "Сняг парализира Гърция"}
{"url": "https://www.monitor.bg:443/bg/a/view/narediha-slynchev-brjag-v-top-5-po-rejting-za-pochivka-s-deca-158072", "text": "Българският Слънчев бряг е класиран 5-и сред десетте най-достъпни европейски курорта в рейтинг на семейните почивки ол инклузив за лятото на 2019 г. Той е изготвен от сайта TravelSupermarket, който проучва и сравнява цените на туристическия пазар. Абсолютен рекордьор е Испания - тя държи не само първото, но и още четири места в класацията на евтините ваканции в Европа. В листата са още Гърция, Мароко, Турция. Българският курорт Слънчев бряг като че ли е по-известен с купонджийските си сцени, но също така има красиви плажове и предлага различни водни спортове, пише сайтът. Туристите се забавляват на игрище за пейнтбол, писта за картинг и аквапарк. Заради всичко това и ниските цени сайтът го поставя 5-и в класацията. Той сочи, че в един от 4-звездните хотели на 250 м от морето 7-дневна пакетна ваканция се предлага за 250 до 380 евро на човек в зависимост от мястото на излитане от Великобритания.", "date": "2019.02.24", "title": "Наредиха Слънчев бряг в топ 5 по рейтинг за почивка с деца   "}
{"url": "https://www.monitor.bg:443/bg/a/view/avtobus-i-mikrobus-se-udariha-kraj-montana-ima-zaginal-158083", "text": "Катастрофа между автобус и микробус стана тази сутрин към 8 ч. в района на Монтана. Загинал е шофьорът на микробуса. Инцидентът е станал на един от изходите на града. В автобуса, който се е движил по линията София – Видин, е имало само една пътничка. По думите ѝ микробусът изведнъж се е отклонил от пътя и се е ударил в автобус. Това се е случило на прав участък, предполага се, че на шофьора му е прилошало или е заспал. Водачът на автобуса е откаран за преглед в болница, но не е сериозно пострадал.", "date": "2019.02.24", "title": "Автобус и микробус се удариха край Монтана, има загинал"}
{"url": "https://www.monitor.bg:443/bg/a/view/blizo-300-raneni-po-granicata-venecuela-kolumbija-158081", "text": "Колумбийският външен министър Карлос Олмес Трухило заяви, че в резултат на сблъсъците на границата с Венецуела са ранени 285 души. \"В момента 285 души са ранени в сблъсъците, главно поради сълзотворен газ и използването на несмъртоносни оръжия\", каза Карлос Олмес Трухило. Според него 37 души са били хоспитализирани. Според колумбийското външно министерство сред 285 жертви са 255 венецуелци и 30 колумбийци. В същото време броят на членовете на венецуелските сили за сигурност, дезертирали в Колумбия, достигна 60 души, съобщи колумбийската имиграционна служба, цитирана от АФП.  Президентът на Венецуела Николас Мадуро заяви, че правителството му скъсва дипломатическите отношения с Колумбия. \"Търпението е изчерпано, не мога да търпя повече, не можем да продължаваме да се примиряваме с това колумбийската територия да бъде използвана за атаки срещу Венецуела. По тази причина реших да скъсам всички политически и дипломатически отношения с фашисткото правителство на Колумбия\", заяви той. Скандалът стана заради хуманитарната помощ. Венецуелските военноморски сили са заплашили да стрелят по кораб с хуманитарна помощ, потеглил от американската територия Пуерто Рико, съобщи губернаторът Рикардо Росейо. Корабът отплава от американска територия за Венецуела във вторник. \"Тази заплаха е срещу мирна хуманитарна мисия, водена от американски граждани. Това е недостойно и неприемливо\", подчерта губернаторът, добавяйки, че е уведомил Вашингтон. В същото време броят на членовете на венецуелските сили за сигурност, дезертирали в Колумбия, достигна 60 души, съобщи колумбийската имиграционна служба, цитирана от АФП. Има информация за няколко убити и ранени при сблъсъци със силите за сигурност по границите на Венецуела с Бразилия и Колумбия заради доставките на хуманитарна помощ. САЩ предупредиха, че ще предприемат действия в защита на демокрацията във Венецуела, заяви държавният секретар на САЩ Марк Помпео. \"САЩ ще преминат към дела срещу тези, които се противопоставят на мирното възстановяване на демокрацията във Венецуела. Сега дойде времето да се действа, за да се подкрепят нуждите на отчаяния венецуелски народ\", написа в Туитър държавният секретар. \"Солидарни сме с тези, които продължават борбата за свобода\", увери още той. Помпео определи като бандити силите за сигурност, лоялни към венецуелския президент Николас Мадуро, които стреляха по протестиращи, отнемайки живота на най-малко двама души по данни на неправителствената организация \"Форо пенал\". Ранените са над 300, включително колумбийци. По заповед на Мадуро венецуелските сили за сигурност откриха огън по поддръжници на опозиционния лидер Хуан Гуайдо, за да попречат на влизането на хуманитарна помощ във Венецуела от съседни страни.  Гуайдо призова международната общност Той добави пред медиите в колумбийския град Кукута, че утре ще участва в срещата на Групата от Лима, на която ще присъства и вицепрезидентът на САЩ Майк Пенс. Гуайдо се провъзгласи за изпълняващ длъжността президент на Венецуела и беше признат от петдесетина страни, припомня АФП. Венецуелският опозиционен лидер обаче не призова поддръжниците си да продължат да рискуват живота си и да опитат отново да пробият барикадите, издигнати от социалистическото правителство. Вместо това той отправи още един призив към въоръжените сили да подкрепят опозицията. Президентът на Венецуела Николас Мадуро каза, че никога няма да се предаде и ще защитава независимостта на страната с живота си, ако е необходимо. Аз управлявам и ще продължа да управлявам нашата родина въз основа на Конституцията - за доброто на трудовия народ. В това се състои моят дълг, заяви Мадуро на митинг на свои поддръжници в Каракас. Той каза, че животът му е \"напълно посветен на защитата на родината\". Готов съм да дам за нея живота си, заяви президентът. По думите му държавният преврат във Венецуела се е провалил и за месец дестабилизация опозицията не е постигнала нищо.", "date": "2019.02.24", "title": "Близо 300 ранени по границата Венецуела-Колумбия (ОБНОВЕНА)"}
{"url": "https://www.monitor.bg:443/bg/a/view/kiselo-mljako-s-kajmak-i-bivolski-pastet-hit-sred-posetitelite-na-panaira-158084", "text": "Кисело мляко с каймак, биволски пастет или пастет от билки на различни български фирми обраха овациите на посетителите на Панаира в Пловдив. Чрез конкурса „Изборът на потребителя” те доказаха, че предпочитат родни продукти пред чуждестранните. До финала на конкурса достигнаха 25  продукта, презентирани от български изложители и 13 от италиански. В конкурса се състезаваха храни и напитки,  представени от производители и търговци на изложбите „Фудтех“, „Винария“ и „Вкусове от Италия”. Потребителите имаха възможност да дегустират стотици кулинарни изкушения в Града на виното и деликатесите и по този начин да излъчат своите победители. В категория „Млечните продукти“ фаворити са кисело мляко с каймак, кашкавал от краве мляко, краве масло и пекорино на различни родни фирми. Любимец на публиката стана и белият шоколад със син чипс на швейцарска марка, който направи своя дебют на българския пазар по време на „Фудтех 2019“.  Сред тахановите изделия най-вкусни се оказаха халва с карамел и лешникова мока. Две необичайни предложения - биволски пастет и билков пастет на различни производители бяха сред победителите в раздела „Консервирани продукти“. Групата се допълва от едросмляна екстра лютеница, айвар, черешово сладко, сладко-кисел сос от годжи бери и дехидратирани плодове. Пекарна бе отличена за безглутеновия си хляб. Оспорвана бе конкуренцията сред месните продукти. Луканка, натурален вурст, горнооряховски суджук, суджук с праз и поркета спечелиха предпочитанията на взискателното жури. То отличи и три български вина: „Сира резерва“ на „Тракийски вино“, „Енигма Експерианс“ на изба „Малката звезда“ и малиново вино „Кубера“. В италианската група финалисти са песто, твърдо сирене, зехтин, сицилиански сладкиш и халва нуга, зеленчукова смес, бадемово брашно, подправки, пюре от шамфъстък, мариновани маслини, кафе, ликьор, вино.  Голямото разнообразие и силната конкуренция в конкурса се дължат на факта, че във „Фудтех 2019“ участваха двойно повече фирми, предлагащи храни, в сравнение с миналата година. Близо 50 винарски изби се представиха на „Винария“. Над 30 изложители се включиха във „Вкусове от Италия“. Градът на виното и деликатесите посрещаше дневно над 7500 посетители за четирите дни на изложенията в Пловдив.", "date": "2019.02.24", "title": "Кисело мляко с каймак и биволски пастет – хит сред посетителите на Панаира"}
{"url": "https://www.monitor.bg:443/bg/a/view/grigor-dimitrov-gotov-da-se-zavyrne-na-korta-158070", "text": "Първата ракета на България в мъжкия тенис Григор Димитров вече е готов да се завърна в игра.  Хасковлията се възстанови от контузията в рамото, която го накара да пропусне турнирите в Ротердам и Акапулко. Той вече тренира усилено и се очаква скоро отново да го видим на корта. Най-вероятно Димитров ще се включи в първия турнир от сериите “Мастърс” в Индиън Уелс, който ще стартира на 4 март. Контузията на Григор обаче се отрази доста негативно на неговия ранкинг в световната ранглиста. Заради пропуснатите турнири той се срина до 31-ото място.", "date": "2019.02.24", "title": "Григор Димитров готов да се завърне на корта"}
{"url": "https://www.monitor.bg:443/bg/a/view/levski-bez-bojinov-i-milanov-sreshtu-cska-158074", "text": "Група от 19 футболисти определи старши-треньорът на \"Левски\" Георги Дерменджиев за утрешното домакинство на ЦСКА в мач от 23-ия кръг на Първа лига.  Двубоят е от 13:00 часа на националния стадион „Васил Левски“. След като получи контузия по време на успеха на \"сините\" срещу Витоша Бистрица през седмицата нападателят Валери Божинов е аут за дербито, извън групата е и бранителят Живко Миланов, който също лекува травма. Ето и цялата група на Левски: Михайлов, Кръстев, Нганиони, Д. Иванов, Яблонски, Горанов, Мариани, Цветкович, Рейш, Тиам, Белмонт, Юруков, Райнов, Вашчук, Кабрал, Паулиньо, Костов, Буш, Ст. Иванов  ", "date": "2019.02.24", "title": "\"Левски\" без Божинов и Миланов срещу ЦСКА"}
{"url": "https://www.monitor.bg:443/bg/a/view/kegove-za-gazirane-na-vino-za-pyrvi-pyt-na-vinarija-158085", "text": "Кегове за охлаждане и газиране на вино бяха показани за първи път по време на международната изложба „Винария”. В нея участваха 127 български и чуждестранни фирми от 11 държави, като повечето от родните изложители направиха в Пловдив своя дебют на международна изложба. При технологията за газиране на виното е нужна бирена инсталация и се използва азот, който служи за извличане на виното от кега, като в същото време не му позволява окисляване. В кеговете виното може да се газира, като се използва въглероден двуокис. Технологията е създадена миналата година, като се използва за бира, а от няколко месеца и за вино. Кеговете са за еднократна употреба и се произвеждат в благоевградско село. Компанията представи и вино, бутилирано в кенове от 250 и 500 мл на линия с капацитет от 5500 до 7000 броя на час. По-голямата част от родните участници са членове на Българската асоциация на независимите лозаро-винари. В нея влизат около 50 малки бутикови изби, които произвеждат вино от минимум 50% собствени лозови насаждения. Те представят изключително разнообразие от почти всички сортове, които се отглеждат в България. „За първи път на „Винария“ организирахме майсторски клас за сира от Южен Сакар и дегустация на 10 вина мерло, произведени в различни региони на страната“, каза председателят на Асоциацията Иво Върбанов. Семейните изби поддържат голямо сортово разнообразие като от местните най-предпочитани са сортовете: мелник, мавруд, гъмза и др. На особена почит са рубин и тамянка, които се предлагат самостоятелно или в купаж. Малките винопроизводители се обединяват около идеята за общ износ на българско вино в случаите, когато са необходими големи количества.  „На „Винария 2019” е провокиран бизнес интересът на малките бутикови изби. Те с основание имат самочувствието, че произвеждат качествени натурални продукти и се стремят да спечелят повече клиенти“, заяви гл. директор на Международен панаир Пловдив доц. Иван Соколов.", "date": "2019.02.24", "title": "Кегове за газиране на вино за първи път на „Винария”"}
{"url": "https://www.monitor.bg:443/bg/a/view/maduro-skysvame-diplomaticheskite-otnoshenija-s-kolumbija-158067", "text": "Президентът на Венецуела Николас Мадуро заяви, че правителството му скъсва дипломатическите отношения с Колумбия, предадоха световните агенции. \"Скъсваме дипломатическите отношения с Колумбия\", каза Мадуро на митинг в Каракас. По думите му Венецуела ще изгони някои колумбийски дипломати заради помощта на Колумбия за усилията на опозицията за внасяне на хуманитарна помощ, предаде БТА. \"Търпението е изчерпано, не мога да търпя повече, не можем да продължаваме да се примиряваме с това колумбийската територия да бъде използвана за атаки срещу Венецуела. По тази причина реших да скъсам всички политически и дипломатически отношения с фашисткото правителство на Колумбия\", заяви той. Мадуро каза, че колумбийският посланик и консулски персонал ще трябва да напуснат Венецуела до 24 часа.", "date": "2019.02.24", "title": "Мадуро: Скъсваме дипломатическите отношения с Колумбия"}
{"url": "https://www.monitor.bg:443/bg/a/view/nasa-dade-zelena-svetlina-za-poleta-na-novata-kapsula-na-spejs-eks-158075", "text": "Американското космическо ведомство даде зелена светлина за полета на новата капсула на \"Спейс екс\" до Международната космическа станция (МКС), предадоха световните агенции. След полученото разрешение ракета-носител \"Фалкон-9\" на частната компания \"Спейс екс\" ще изведе в орбита капсулата \"Пилотиран Дракон\" на 2 март. Стартът ще бъде осъществен от космическия център \"Кенеди\" на НАСА в щата Флорида. Но за тестовия полет на борда на капсулата няма да има астронавти, а само манекен със сензори и апаратура, облечен в космически костюм на \"Спейс екс\". Полетът, предвиден за 2 март, ще бъде идентичен с този, с който трябва да се отправят към МКС двама астронавти по-късно тази година, евентуално през месец юли. Капсулата разполага със седем места. Тя трябва да се скачи с орбиталната станция на 3 март, след което ще се разкачи и ще се завърне отново на Земята на 8 март. Целта на сегашния тестов старт е да се установи колко сигурен ще бъде полетът, преди той да бъде изпълнен с астронавти на борда. \"Спейс екс\" има доста богат опит в полетите до МКС от 2012 г. насам, отбелязват световните агенции. За този период компанията осъществи 15 полета до орбиталната станция с товарната версия на капсулата \"Дракон\". Сега предизвикателството е много по-голямо, тъй като критериите за сигурност при пилотирани полети са значително по-високи.", "date": "2019.02.24", "title": "НАСА даде зелена светлина за полета на новата капсула на „Спейс екс“"}
{"url": "https://www.monitor.bg:443/bg/a/view/do-8-chasa-na-den-asistentska-grija-shte-osigurjava-dyrjavata-na-hora-s-uvrejdanija-158071", "text": "От 40 минути до 8 часа на ден асистентска грижа ще осигурява държавата на деца и пълнолетни хора с увреждания чрез законите за личната помощ и за хората с увреждания. Таванът на нужните часове ще се определя от степента на зависимост или на затруднение на съответния човек, записана в неговата индивидуална оценка на потребностите. Това предвижда методиката за извършване на тази индивидуална оценка, публикувана за обществено обсъждане.   Оценката ще включва и самооценка от страна на човека с увреждане, а според заявените в самооценката потребности хората ще имат достъп до различни видове финансова подкрепа. Личната помощ чрез асистент ще бъде достъпна само за децата с трайни увреждания и за пълнолетните хора с 90 и повече процента на увреждането и право на чужда помощ. Прилагането на индивидуалната оценка започва от 1 април.   Оценката на потребностите ще се прави по модела на Световната здравна организация, който най-общо включва физическата, интелектуалната и психическата годност на човека, възможността му да извършва действия спрямо околния свят и желанието му да извършва такива действия.   Индивидуалната оценка ще се подготвя от социалните дирекции, а целта й ще бъде получаването на подробна информация за потребностите на човека от подкрепа и за това как участва в обществения живот. Оценката ще включва три компонента - информация за човека, попълнена от самия него, констатации на социалния работник, който води неговия случай, и заключения от какво има нужда този човек, включително финансова помощ, социални услуги, насочване към образование и заетост.  Когато даден човек заяви в самооценката си, че има нужда от медицинско изделие или от рехабилитация, това ще е базата, на която заедно с нужните документи и спазване на изисквания, ще се отпуска финансова помощ.   Колкото до личната помощ чрез асистент, тя ще бъде насочена към децата с 50 и повече процента на увреждането и право на чужда помощ, децата с 90 и повече процента на увреждането и без право на чужда помощ, както и към пълнолетни с 90 и повече процента и с право на чужда помощ.   По колко часа на ден асистентът ще помага на съответния човек, ще се определя от степента на зависимост на човека, която варира от първата умерена степен до четвъртата тотална степен. Броят на часовете ще се пресмята по формула, но максималният брой не може да надвишава 40 минути на ден за хората от първата степен и 8 часа на ден - за най-зависимите лица с увреждания. Това лимитиране на часовете ще продължи поне до края на 2020 г., а след това политиката спрямо хората с увреждания ще се поеме от новата Държавна агенция за хората с увреждания.", "date": "2019.02.24", "title": "До 8 часа на ден асистентска грижа ще осигурява държавата на хора с увреждания"}
{"url": "https://www.monitor.bg:443/bg/a/view/snegyt-spira-studyt-ostava-158073", "text": "Жълт код за опасно студено време е обявен в 12 области в Западна и Централна България за днес. През целия ден отрицателни ще останат температурите в областите София - град, София - област, Перник, Ловеч, Габрово, Търговище, Разград и Шумен. В планинската част от областите Монтана, Враца и Велико Търново дневните температури също ще останат под нулата. Ще преобладава слънчево време, над Югоизточна България ще е със значителна облачност и на отделни места там ще превали слаб сняг, прогнозират синоптиците от НИМХ. Вятърът ще е от север-североизток, ще бъде слаб, в източните райони - умерен. Максималните температури ще са предимно между минус 2° и 3°, минималните до -11°. Над планините облачността ще е променлива, по-значителна над източната половина от страната. Ще е почти без валежи. Ще духа умерен, по-високите и открити части и временно силен североизточен вятър и остават условията за снегонавявания. Максимална температура на височина 1200 метра - около минус 5°, на 2000 метра - около минус 10°.", "date": "2019.02.24", "title": "Снегът спира, студът остава  "}
{"url": "https://www.monitor.bg:443/bg/a/view/merki-predi-derbito-levski-cska-kyde-shte-e-ogranicheno-dvijenieto-158068", "text": "Във връзка с провежданата спортна среща днес от 13 ч. между отборите на \"Левски\" и ЦСКА на националния стадион е възможно да възникне временно затруднение в движението в централната градска част, предупреждават от СДВР. Забранява се престоят и паркирането на пътни превозни средства, с изключение на автомобилите на участниците в мероприятието, до 20:00 ч. при сектор \"Г\" на Националния стадион \"Васил Левски\"; до 15:00 ч. на моста пред Национален стадион \"Васил Левски\" и на ул. \"Ген. Гурко\" между булевардите \"Евлоги и Христо Георгиеви\" и \"Васил Левски\". От 12:00 ч. до приключване на футболната среща, само при необходимост и по преценка на ръководството на СДВР, ще се забранява влизането на пътни превозни средства в двете посоки, с изключение на автобусите на масовия градски транспорт по ул. \"Ген. Гурко\" между булевардите \"Васил Левски\" и \"Евлоги и Христо Георгиеви\"; бул. \"Евлоги и Христо Георгиеви\" между пл. \"Орлов мост\" и бул. \"Черни Връх\"; бул. \"Драган Цанков\" между бул. \"Евлоги и Христо Георгиеви\" и бул. \"Пейо К. Яворов\".", "date": "2019.02.24", "title": "Мерки преди дербито \"Левски\" - ЦСКА. Къде ще е ограничено движението?"}
{"url": "https://www.monitor.bg:443/bg/a/view/pochitame-sv-joan-krystitel-158069", "text": "Когато по злобното искане на Иродиада била отсечена главата на св. Йоан Кръстител и била ѝ поднесена на блюдо, учениците погребали тялото му в Севастия, а главата неговите врагове скрили в Иродовия дворец, на място безчестно. За това узнала Йоана, жена на Иродовия управител Хуза, за която се споменава в Евангелието като за една последователка на Иисуса Христа. Тя тайно взела светата глава и като я положила в съд, с благоговение я погребала в имението на Ирод, на Елеонската планина. Цар Ирод не е знаел нищо за това и като чул за Иисуса, какви велики чудеса прави, много се уплашил и казал: \"Това е Йоан, когото аз обезглавих. Той е възкръснал от мъртвите\". Минали много години. Това имение било купено от един благочестив човек на име Инокентий, който пожелал да построи там църква. Когато започнали да копаят земята из основи, намерили светата глава. По чудесата, които ставали на това място, и по Божие откровение Инокентий узнал, че у него е главата на великия пророк и кръстител Господен. Той я пазел у себе си като най-ценна светиня. Това било първото намиране на главата на Предтеча.   Преди смъртта си Инокентий като видял, че навсякъде върлуват езичници, и като желаел да запази от поругание светата глава, пак я скрил в същото място, където я бил намерил. Вече в царуването на Константин Велики, когато възтържествувала в света християнската вяра, двама монаси, които ходили на поклонение на светите места в Йерусалим, получили откровение за мястото, където се намира главата на Предтеча, и я извадили из земята. Това било второто намиране. Като се връщали в отечеството си, те срещнали един беден човек, грънчар, и му поверили своя товар, като се отегчавали сами да го носят. На грънчаря се явил Предтеча и му заповядал да се оттегли от своите спътници. Той донесъл у дома си, в град Емеса, светата глава и оттогава домът му бил благословен с изобилие и всякаква благодат. Пред смъртта си грънчарят открил на своята сестра тайната, като ѝ завещал да пази свято скъпоценната глава на Предтеча и след себе си да я завещае на най-достойния от рода. С течение на времето светата глава някак си попаднала в ръцете на един човек, изпаднал в заблудата на арианската ерес. Принуден да остави жилището си, той скрил в земята главата на Предтеча. На същото място бил издигнат манастир и дълго време никой нищо не знаел за съкровището, скрито в земята, докато в половината на V век благочестивият архимандрит Маркел узнал за него чрез явяване на самия Предтеча. По повеля на император Маркиан главата била пренесена от Емеса в Халкидон, а после – в Цариград.", "date": "2019.02.24", "title": "Почитаме св. Йоан Кръстител"}
