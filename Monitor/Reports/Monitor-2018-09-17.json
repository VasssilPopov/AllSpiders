{"url": "https://www.monitor.bg:443/bg/a/view/nzok-prashta-pisma-na-700-dushi-s-diagnozite-im-144538", "text": "Националната здравноосигурителна каса (НЗОК) започна да изпраща 700 писма на пациенти, за да ги информира от какво са лекувани. Заедно с тях тя им пуска и разпечатани копия от здравните досиета за 2017 и 2018 година, да са се запознаят хората с диагнозите, които са им поставени, и какви терапии са отчели лекарите и зъболекарите. Това съобщи говорителят на касата Багряна Маркова.  В копията фигурират и сумите, които са получили болниците и медиците от доболничната помощ от НЗОК, допълни тя и уточни, че получателите са избирани на случаен принцип и са здравноосигурени от цялата страна. В копията е написана и сумата, която е платила касата. По думите на Маркова това се налага, за да са информирани хората и да се засекат евентуално надписани лечения, за които касата е платила, без те да са направени. Копията и писмата се разпращат от петък. Вероятно до сряда ще бъде изпратено и последното. Ако пациентите установят разминаване в информацията, предоставена от касата и действително получената медицинска помощ, трябва да подадат сигнал в районната здравноосигурителна каса или в централата на НЗОК. Те могат както за отчетена, но неизпълнена дейност, независимо дали става въпрос за лечение или изследване. А също така и за некачествена медицинска помощ и отказ на медицинско лице да осигури достъп на пациента до медицинска документация. Хората могат да подават сигнал и за неправомерно поискани пари за лечение, каза още Багряна Маркова. Обратна информация от здравноосигурените, освен в районните каси и централата на НЗОК, ще се приемат още на електронен адрес grajdani@nhif.bg, както и на телефони: 02 9659 157, 02 9656 822 и 02 9659 254. По информация от касата само 100 878 човека са се възползвали от възможността да си извадят универсален код за достъп (УКД), издаден от НЗОК или РЗОК. Според Маркова малкият им брой се дължи на слабата информираност.", "date": "2018.09.17", "title": "НЗОК праща писма на 700 души с диагнозите им"}
{"url": "https://www.monitor.bg:443/bg/a/view/referendum-v-rumynija-reshava-za-ednopolovite-brakove-144542", "text": "Допитване за промяна в конституцията ще се проведе в Румъния. Въпросът на референдума трябва да посочи. Конституционният съд на страната обяви, че референдумът за традиционното семейство е законен. Допитването за промяна в Конституцията, с която бракът да се дефинира като съюз между мъж и жена, а не като съюз между съпрузи, както е сега, ще се проведе на 7 октомври. Ако промяната стане факт, еднополовите бракове в Румъния ще са противоконституционни. Допитването се организира след гражданска инициатива, събрала повече от 3 милиона подписа в подкрепа на референдум и повече от 500 000, изисквани, за да се инициира допитване за конституционна промяна.", "date": "2018.09.17", "title": "Референдум в Румъния решава за еднополовите бракове"}
{"url": "https://www.monitor.bg:443/bg/a/view/remontirat-pytja-do-makaza-sys-100-hil-leva-144540", "text": "Сто хиляди лева ще осигури МРРБ за неотложни ремонтни работи на пътя от крумовградското село Токачка до застава \"Маказа\", това е заявил областният управител на Кърджали Никола Чанев пред протестиращи местни жители днес на пътния участък. Чанев е посочил, че още толкова пари ще бъдат заделени от бюджета на община Крумовград. Той е поел ангажимент ремонтните работи по 17-километровата отсечка да започнат до края на октомври. В противен случай, местните хора са готови на гражданско неподчинение и блокади на пътя за Гърция, посочват от областната администрация. От там обясняват, че населението на осем села от две съседни общини - Кирково и Крумовград, са потърпевши от лошото състояние на републиканския път. Днес те са отказали да пуснат децата си, които ежедневно трябва да пътуват по трасето, на училище. На срещата с протестиращите, областният управител е подчертал, че поетият по време на първата копка на пътя Момчилград - Крумовград - Ивайловград ангажимент от министър Николай Нанков към проблемното трасе не е забравен и за него върви проектиране. \"Ще започнем изкърпване, а догодина, когато заработи системата на ТОЛ-таксите, ще можем да заложим и цялостна рехабилитация\", е посочил Чанев. Той е помолил протестиращите да върнат децата в клас и е казал, че ще разговаря с ръководството на ОПУ и пътно-поддържащата фирма за разчистване и оформяне на канавките и пътните банкети", "date": "2018.09.17", "title": "Ремонтират пътя до „Маказа“ със 100 хил.лева"}
{"url": "https://www.monitor.bg:443/bg/a/view/vezdesyshtijat-e-bylgarskoto-predlojenie-za-oskar-144539", "text": "Единадесетчленна комисия с председател Владимир Андреев определи българското предложение за 91-вите награди “Оскар” за чуждоезичен филм на Американската филмова академия да бъде “Вездесъщият“ на режисьора Илиян Джевелеков. Състезаваха се тринадесет филма, които отговарят на условията на Академията и са заявени от продуцентите си за участие. На първо място с 15 точки комисията класира именно „Вездесъщият“ с участието на Велислав Павлов, Теодора Духовникова, Весела Бабинова, Анастасия Лютова, Тони Минасян, Михаил Мутафов, Борис Луканов, Ирмена Чичикова, Валери Рангелов, Мария Славчева, Георги Стайков. В центъра на историята е писателят и шеф на рекламна агенция Емил, който постепенно бива обсебен от идеята да следи всички наоколо си със скрити камери. Неусетно това “хоби” се превръща в мания, която му донася както забавни моменти, така и много нежелани истини. Илиян Джевелеков е завършил кинорежисура в НАТФИЗ. През 2001 г. заедно с Георги Димитров и Матей Константинов основава продуцентската компания „Мирамар филм”. Режисьор е на десетки реклами и няколко документални заглавия, сред които „Куба е музика” (2009). “Вездесъщият” е вторият му игрален филм след успешния дебютен Love.net през 2011.", "date": "2018.09.17", "title": "\"Вездесъщият\" е българското предложение за \"Оскар\""}
{"url": "https://www.monitor.bg:443/bg/a/view/prezidentyt-otkaza-sreshta-s-upravljavashtata-koalicija-144541", "text": "\"Поканен съм на среща, на която няма как да отида. Особено когато лидерите се разминават с институционалния тон\". С тези думи президентът Румен Радев отказа поканата за среща с управляващата коалиция. Той се мотивира с това, че коалиционният съвет не е законов орган. „Кабинетът си има министър-председател и ресорен министър и точно те трябва да организират това, което до момента не е направено, а именно съгласуването на това предложение за освобождаване от длъжност на главния секретар на МВР\",каза още той. По-рано днес лидерите на парламентарните групи на ГЕРБ и Атака поискаха да се срещнат с президента Румен Радев, за да разберат защо държавният глава не подписва указа за освобождаването на главния секретар на МВР Младен Маринов. По-рано Радев се мотивира за това, че не е подписал указа с липсата на съгласувателна процедура.", "date": "2018.09.17", "title": "Президентът отказа среща с управляващата коалиция"}
{"url": "https://www.monitor.bg:443/bg/a/view/ah-tazi-mrysna-duma-144526", "text": "За електронно здравеопазване в България се говори още с преминаването на здравноосигурителния модел от съветския тип на Семашко към Бисмарковия, основан на солидарността. Назад във времето, това е от края на 1999-а и началото на 2000 година. Тук няма да отварям дума за милионите, които бяха платени на един консорциум, който направи прототипа на електронната система на Националната здравноосигурителна каса. Само ще припомня, че тестването му тогава показа много пробойни в системата. Последваха надграждания, всяко от което глътваше нова, внушителна порция пари на данъкоплатеца. Независимо от фалстарта, не един и двама управляващи от онова време, че и досега все отварят темата за отпадане на книжната документация и преминаването към електронни досиета, електронни рецепти, рентгенови снимки и резултати от образна диагностика също само на Е-носител. Нещо повече, бяха отработени два пилотни проекта за електронно здравеопазване – в Пловдив и в Божурище, които отчетоха добри резултати. Въпреки това към момента такова няма. Разбира се, тук не влизат в сметката електронните досиета на здравноосигурените, за които само 100 878 човека са се възползвали от възможността да си извадят универсален код за достъп (УКД), издаден от НЗОК или РЗОК. От една страна, хората в малките населени места няма информация за тази възможност. От друга, тези в големите градове по принцип не смятат за необходимо да помнят поредната парола за достъп по нещо, което им дава информация за неща, описани на медицинска терминология, които без „преводач“ трудно биха разбрали. Така електронното досие вместо да се превърне в инструмент за контрол от страна на пациента, остава да служи само като модерен начин за събиране на информация и архивиране на служителите от самата здравна каса. Защото факт е, че то не е надградено така, че чрез достъп дори фармацевтът в аптеката да разчете и изпълни е-рецепта, нито пък лекарят да се върне назад и сравни резултатите от минали изследвания на пациента със сегашните. По този начин една добра система както за медицински, така и за финансов контрол, се оказва нефункционална. Затова макар да се говори второ десетилетие за електронно здравеопазване, хората му нямат вяра и дори не говорят за него – отбягват дори да го споменават така, както се премълчават мръсните думи. Вместо ефективен е-контрол тези дни служителите на НЗОК са мобилизирани да пишат писма и лепят пликове до 700 души, избрани на случаен принцип. Впрочем, така ни и лекуват - на случаен принцип. За каквото има пари. Вие съгласни ли сте така да се отнасят с вас, след като си плащате изрядно осигуровките?  ", "date": "2018.09.17", "title": "Ах, тази мръсна дума! "}
{"url": "https://www.monitor.bg:443/bg/a/view/gdbop-ne-sa-arestuvani-jurnalisti-144533", "text": "Не са арестувани журналисти в землището на село Ъгълница, заяви директорът на ГДБОП Ивайло Спиридонов. Той разясни, че по сигнал на сайта „Биволъ” там са намерени опожарени документи, за което Районна прокуратура-Радомир е образувала досъдебно производство. Никой предварително не е уведомил, че на мястото ще има и представители на медиите. Затова полицейският патрул първоначално им сложил белезници, но след пристигането на ГДБОП и легитимирането им с журналистически карти белезниците били свалени, а те помолени да отидат в полицейското управление в Радомир, където е разговаряно с тях. В изпълнение на Закона за СДВР са били попълнени заповеди за арест, тъй като журналистите са били в полицейско управление, но не са били арестувани. Спиридонов разказа още, че отново по сигнал на „Биволъ”, че в София има лека кола, пълна с документи, подготвени за унищожаване, те я намерили и ги иззели, с което пък се занимава СДВР. Шефът на ГДБОП категорично заяви, че няма да се извинява на никого за нищо. „Някой се опитва сега да гледаме филм с измислен сценарий“, заяви Спиридонов. Той е възмутен, че са били записани телефонни разговори на Атанас Чобанов с него, както и със служител на ГДБОП и после излъчени по bTV. „Борците за справедливост и законност трябва да спазват Конституцията“, заяви Спиридонов. Междувременно от Софийска градска прокуратура съобщиха, че са възложили на ДАНС извършването на проверка по повод публикацията в „Биволъ“. От държавното обвинение уточняват, че на 14.9.2018 г. сигнал за нередности и измами при усвояване на средства от европейски фондове, по повод същата публикация е постъпил сигнал до главния прокурор и от вицепремиера Томислав Дончев. Предмет на проверка ще са всички процедури по обществени поръчки и усвояване на средства от фондове на ЕС, описани в публикацията, както и участието в тях на посочените физически лица и търговци. Проверката на процедурите, свързани с отделните проекти и тяхното финансиране, ще обхване и действията на държавни органи и длъжностни лица. На ДАНС са възложени конкретни действия, свързани с изискване на документи, снемане на обяснения и проверка на твърдяните факти. В хода на проверката ще бъде осъществено и взаимодействие с КПКОНПИ.", "date": "2018.09.17", "title": "ГДБОП: Не са арестувани журналисти"}
{"url": "https://www.monitor.bg:443/bg/a/view/novoto-bmw-x5-stana-oshte-po-dinamichen-vsydehod-144528", "text": "На автосалона в Париж от 4 до 14 октомври ще се състои световната премиера на новото BMW X5. Ексклузивно за България, четвъртото поколение на модела беше показано пред медиите у нас. Още на пръв поглед, новото BMW X5 въодушевява с ярък дизайн, комфортен салон и модерно оборудване. За десерт остават динамичните качества на пътя, които ще изпробвам през есента. Моделът ще се произвежда в завода на BMW в САЩ и ще бъде въведен на пазара през ноември тази година. Външният дизайн на BMW X5 впечатлява с внушителен и ясен език на формите, мощно моделирани повърхности и прецизни линии. Новото BMW Х5 е със значително увеличени размери в сравнение с предшественика. Дължината е нараснала с 36 мм до 4922 мм, в широчината са прибавени 66 мм до 2004 мм, а височина е увеличена с 19 мм до1745 мм. Междуосието е удължено с 42 мм до 2975 мм. Новото Х5 ще бъде и първия модел на BMW с опционални 22-инчови джанти, като ще се предлагат и М-алуминиеви джанти с двойни спици същия размер. Интериорът на новото BMW X5 е с особено висококачествено и модерно излъчване, благодарение на по-фините материали, хармоничното оформление и иновативното управление. Представената за пръв път концепция на индикаторите и управлението BMW Live Cockpit Professional също е серийна. Системата за управление iDrive е модернизирана и разполага с напълно дигитално арматурно табло и 12,3-инчов контролен дисплей. Ясните графични изображения и ниската, насочена към управление с докосване структура на менютата, дава възможност за бърз достъп до настройките и функциите. Индикациите с възможност за индивидуализиране осигуряват на водача подходящи информации в точния момент. Повишен е комфортът на управление, благодарение на сензорния дисплей, контролера, гласовите команди и управлението с жестове. Новото поколение на проекционния дисплей е с увеличена до 7 на 3,5 инча площ на проекцията, оптимизирани триизмерни графики и допълнително съдържание. Предлага се и индивидуализация чрез BMW xLine и М-спортния пакет, както и специфичните за модела предложения на BMW Individual. Опционалният трети ред седалки предлага две допълнителни места за седене, комфортно качване и слизане благодарение на електрическото наклоняване напред на седалките от втория ред. Предлагат се и нови опции за максимален уют в интериора, като мултифункционални поставки за напитки с охлаждане и подгряване на средната конзола, панорамен стъклен покрив с увеличена остъклена площ, пакет за ароматизиране на интериора, озвучителна система Bowers & Wilkins, развлекателна система за задните места Professional с 10,2-инчови сензорни дисплеи и др. Телефонията с безжично зареждане позволява безжично зареждане на съвместимите мобилни телефони. Ключът с дисплей има индикатор за статуса на автомобила и управление на функциите. Има и нов вариант за осветление с пулсиращо осветление на арматурното табло при входящо телефонно повикване, както и контур и дръжка за отваряне на врата, отворена при работещ двигател. Разделеният на две части заден капак е запазен и е снабден с опционалната система за комфортен достъп като е възможно безконтактно отваряне и затваряне на двата елемента. Обемът на багажника може да се увеличава от 645 до 1860 литра. При въвеждането на пазара новото BMW X5 ще се предлага с четири варианта на задвижване. Моделът BMW X5 xDrive50i с 4,4-литров V8 бензинов двигател с 462 к.с. вече няма да се предлага в Европа. За почитателите на бензиновите мотори ще се предлага 3,0-литров редови 6-цилиндров бензинов двигател с мощност 340 к.с. в модела BMW X5 xDrive40i. Най-мощната дизелова модификация ще се задвижва от при модела BMW X5 M50d, а по-малкият дизелов мотор ще е 6-цилиндров турбодизел с мощност 265 к.с. при BMW X5 xDrive30d. Всички агрегати се оборудват серийно с 8-степенна автоматична трансмисия Steptronic. Двигателите са снабдени с модерни системи за пречистване на отработените газове, включително бензинов филтър за твърди частици и респективно катализатор SCR, и отговарят на нормата за вредни емисии EU6d-TEMP. През следващата година ще се появят хибридна версия BMW X5 xDrive45e iPerformance, както и спортната модификация BMW X5 M. Серийно интелигентното задвижване на четирите колела xDrive е с ново управление за оптимизиране на ефективността и подаване на повече мощност към задните колела. Задният диференциал с блокаж осигурява осезаемо повишаване на пъргавината, сцеплението и стабилността на пътя при ускорение на излизане от завои и други динамични ситуации при шофиране. Новото BMW Х5 ще бъде и първият X-модел с опционален офроуд пакет. Моделът може да се оборудва с въздушно окачване на предната и задната ос защита на дъното отпред и отзад, както и специфични индикатори на арматурното табло и контролния дисплей. Избираните чрез натискане на бутон 4 режима на шофиране повлияват на височината на каросерията, както и на управлението на xDrive, DSC, автоматичната трансмисия и отзивчивостта на педала на газта за оптимални настройки при шофиране по пясък, скали, чакъл или сняг. Новото BMW X5 е оборудвано със сериен динамичен контрол на амортисьорите с електронно управление, интегрално активно кормилно управление, адаптивно М-окачване Professional с активна стабилизация срещу наклоняване.", "date": "2018.09.17", "title": "Новото BMW X5 стана още по-динамичен всъдеход"}
{"url": "https://www.monitor.bg:443/bg/a/view/sprjahme-222-nelegalni-migranti-za-mesec-144537", "text": "222 нелегални мигранти не са били допуснати на българска територия, въпреки мерака им да стъпят на родна земя в рамките на малко повече от месец. Това отчете вицепремиерът и военен министър Красимир Каракачанов, който бе в района на Малко Търново, за да инспектира учение, свързано с охраната на границата. Министърът констатира, че през последния месец има засилване на мигрантския натиск по българско-турската граница. По думите му обаче на този етап не се налага военното присъствие по границата да се увеличи. \"Но ние сме готови при необходимост, при масово появяване на големи маси емигранти. В този участък има 45-50 души от армията\", каза той и разясни, че има разработени планове за активизиране на до 2700 военнослужещи с близо 500 единици техника, които да подпомогнат при нужда Гранична полиция. Освен мигранти от страни в Близкия изток, в които се водят военни действия, у нас идвали и големи групи от хора от по-далечни дестинации - Афганистан и Африка. Нови 100 джипа ще бъдат предоставени за охрана на границата, каза също така Каракачанов. Те щели да бъдат закупени с пари от ЕС.", "date": "2018.09.17", "title": "Спряхме 222 нелегални мигранти за месец"}
{"url": "https://www.monitor.bg:443/bg/a/view/sa-sht-obvini-rusija-za-otravjaneto-na-brata-na-kim-chen-un-144532", "text": "Постоянният представител на САЩ в ООН Ники Хейли обвини Русия, че има пръст в отравянето на брата на Ким Чен Ун. По думите на Хейли КНДР е убила Ким Чен Нам със съдействието на Москва, която предавала биологични вещества на Пхенян. Големият доведен брат на Ким Чен Ун почина на 13 февруари, отровен от две жени с отровното вещество VX на международното летище в Куала Лумпур. Освен това Ники Хейли заяви, че Русия „мами“ за въведените от ООН санкции срещу Северна Корея и заяви, че Вашингтон има „доказателства за постоянни нарушения на Русия в много области“. „Русия трябва да спре нарушенията на санкциите срещу Северна Корея. Трябва да спре своята организирана кампания за прикриване на доказателствата за нарушение на санкциите“, заяви представителят на Вашингтон. „Нейните нарушения не са единичен случай. Те са систематични“. Постоянният представител на Китай при ООН Ма Жаоксу, от своя страна, заяви, че страната му прилага ограничителните мерки срещу Северна Корея, но предупреди, че влизането в конфронтация с Пхенян ще доведе до „задънена улица“. Той призова за прогрес в преговорите между САЩ и Северна Корея и призова Съвета за сигурност на ООН да се обедини по въпроса.", "date": "2018.09.17", "title": "САЩ обвиниха Русия за отравянето на брата на Ким Чен Ун"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-111-99-leva-za-megavatchas-144529", "text": "При средна цена 111.99 лева за мегаватчас бе търгуван днес токът на Българската независима енергийна борса (БНЕБ), показват данните от търговията на борсата при сегмента \"пазар ден напред\". Средната цена на пиковата енергия /9.00-20.00 ч./ e 142.44 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 81.54 лв. за мегаватчас. Най-ниската цена в рамките на днешната сесия, за доставка днес доставка, е 60.63 лв. за мегаватчас, достигната за 4.00 ч., а най-високата е 190.71 лв. за мегаватчас - за 10.00 часа. Данните от БНЕБ показват, че са продадени общо 19 404.60 мегаватчаса електроенергия. Енергийната борса в неделя затвори при средна цена 179.96 лв. за мегаватчас. В сегмента \"пазар в рамките на деня\" за днес БНЕБ отчита до момента общ търгуван обем от 1,754.40 Mwh.", "date": "2018.09.17", "title": "Енергийната борса затвори при средна цена 111.99 лева за мегаватчас"}
{"url": "https://www.monitor.bg:443/bg/a/view/1000-leva-globa-za-oficer-shamarosal-10-godishen-144477", "text": "1000 лева глоба трябва да плати офицер от карловската бригада, който шамаросал 10-годишно момче и му ударил плесник зад врата. Глобата е била наложена от Военния съд в Пловдив, тъй като на детето била причинена по хулигански подбуди лека телесна повреда. „Извършителят не се е обърнал към родителите на момчето, не е поискал съдействие от учителите му за прекратяване на закачките, нито е провел нормален разговор със самия него”, се посочва в мотивите на Военния съд. Историята с шамара тръгнала от проблеми между набитото момче Неделчо Димитров и 10-годишната доведена дъщеря на капитана. Двете деца били съученици и заедно посещавали и училищната занималня в 3-и клас. Именно там хлапакът не преставал да се закача с момичето, като й правел „запалки” по дупето, късал й чорапогащника, удрял я с пръчка или я пооскубвал по косата. Този вид закачки обаче дразнели доведената дъщеря на капитана, която му се оплакала. Няколко дни по-късно Неделчо се прибирал от занималня пеша, когато бил видян от военния. Капитанът се връщал отнякъде с колата си. Спрял и слязъл, за да направи забележка на непослушното момче. Секунди по-късно обаче решил да стресне хлапака. Хванал ръкава на детето и без да му каже каквото и да било, му зашил шамари по лицето и врата. От носа на Неделчо текнала кръв. Момченцето се подмокрило от страх. Разплакано се прибрало вкъщи, където разказало на майка си какво е станало. Близките му го завели в Съдебна медицина, откъдето извадили удостоверение, че момчето е получило контузия на главата и носа, както и кръвонасядане. Капитанът е признал вината си по време на процеса. Той е бил освободен от наказателна отговорност и е бил глобен с 1000 лева. Причина за това решение на военните магистрати е и чистото съдебно досие на офицера.", "date": "2018.09.17", "title": "1000 лева глоба за офицер, шамаросал 10-годишен"}
{"url": "https://www.monitor.bg:443/bg/a/view/izdirvat-birmite-za-nelegalni-cigari-144534", "text": "Бизнесменът Евлоги Станоев и двамата му синове – Георги и Антон, известни като Бирмите, се издирват. Те са обвинени задочно за участие в организирана престъпна група за производство на нелегални цигари, обявиха от Специализираната прокуратура. Има информация, че Евлоги е напуснал България. Повдигнати са обвинения на 9 души, трима от тях са на изпълнително ниво, обясни и.ф. шеф на спецпрокуратурата Даниела Начева. В Пловдив преди 20-ина дни бяха открити нелегални фабрики за производство на цигари и повдигнати обвинения за държане на акцизни стоки без бандерол. Другите 6-има са се занимавали с финансирането на тези фабрики осигурявали са помещенията чрез наемането на името на фирми на подставени лица, организирали са пригодяването им за нелегалното производство. Съпругата на Евлоги Станоев – Лидия, не е обвинена. Намерени са около 40 тона тютюн и 50 000 кутии с цигари. При акцията в петък в два столични ресторанта са иззети документи. Проверява се дали заведенията са прали парите от нелегалните фабрики. Престъпната група е имала 4 фабрики в страната – в Дупница, в Горна Оряховица, в Тутракан и в Карнобат. Производствените цехове били разбити на 24 август от полицията и окръжната прокуратура в Пловдив. Тогава като обвиняеми са били привлечени 23-ма души за държане на акцизни стоки без бандерол. Разследването обаче било прехвърлено на Специализираната прокуратура по компетенция и те започнали работа по член за пране на пари. Така се стигнало до претърсванията в петък в заведенията „Бест”, което е бившият ресторант „Кошарите”, и „Везувий“. Били претърсени и много офиси, частни домове и помещения. Зам. главният прокурор Иван Гешев обясни в петък, че първоначално е имало информация само за шофьори и работници в нелегалните фабрики, а по-късно започнали да събират доказателства за по-високите ешелони на престъпната група.", "date": "2018.09.17", "title": "Издирват Бирмите за нелегални цигари"}
{"url": "https://www.monitor.bg:443/bg/a/view/a1-si-partnira-s-huawei-v-podkrepa-na-uchenicite-144530", "text": "А1 е партньор на Huawei в кампания, насочена към учениците по случай началото на учебната година. През септември всеки, който закупи от телекома таблет от моделите MediaPad M5 10, MediaPad T3 10 и MediaPad T3 8 на Huawei, ще получи безплатен достъп до платформата Уча.се за период от един месец. В момента трите модела са налични в търговската мрежа на А1 на цени от 25,99 лева на месец или 529,99 лева в брой за Huawei MediaPad M5, 4,99 лева на месец или 99,98 лв. в брой за Huawei MediaPad T3 10 и 1,99 лева на месец или 39,98 лева в брой за модела Huawei MediaPad T3 8 с план A1 Surf 2XL. Участието в промоцията е валидно до края на септември до изчерпване на количествата и става чрез няколко стъпки. След като се закупи съответния модел таблет Huawei от търговската мрежа, трябва да се посети сайтът на кампанията и да се въведат IMEI на модела и имейл за получаване на активационен код. Кодът се въвежда в www.ucha.se/promo и така се получава безплатен достъп до цялата платформа за период един месец от датата на активация. Активацията трябва да се направи до края на годината.", "date": "2018.09.17", "title": "А1 си партнира с Huawei в подкрепа на учениците"}
{"url": "https://www.monitor.bg:443/bg/a/view/razbiha-banda-kojato-zarejdala-s-droga-bylgarija-i-ungarija-144531", "text": "Разбита е организирана престъпна група за международен трафик на кокаин от Доминикана за България и Унгария. Това съобщиха Даниела Начева, и.ф. ръководител на спецпрокуратурата, наблюдаващият прокурор Димитър Петров, директорите на ГДБОП Ивайло Спиридонов и на Националната полиция Христо Терзийски. Наблюдението на групата започнало в края на м.г., след получаването на оперативна информация в РЗБОП-Стара Загора, а операцията е била извършена в неделя вечерта. Бандата набирала бедни хора, които през Букурещ и страни в Западна Европа пътували до Доминиканската република. Там те били и държани около седмица, през което време поглъщали капсули с пресован кокаин. В зависимост от пола и теглото на мулето то поемало между 80 и 100 капсули с тегло между 8 и 13 грама. После по обратния път през европейски летища те пристигали в Букурещ, където били посрещани от членове на групата. Мулетата били транспортирани до района на Стара Загора и околните села и били настанявани в помещения, където дефекирали кокаина. В ЕС гълтачите пътували с личните си карти, а за влизането в Доминикана имали задгранични паспорти. Били им вземани мобилните телефони и ограничавани контактите им с външни лица, докато не изкарат дрогата от себе си. Мулетата били ползвани по няколко пъти, така че да няма следа за тяхното движение. За един курс На 15 септември т.г. едно от мулетата се връщало от Доминикана и в Лисабон, Португалия, и му прилошало. Чрез агенти на американската агенция за борба с наркотиците ДЕА у нас трафикантът бил задържан в Лисабон. Оказало се, че е погълнал 99 капсули с общо тегло 1,100 кг кокаин. Установено е, че внесената от Доминикана дрога се разпространява на едро в Габрово, Варна, Бургас, Пловдив, София и други градове в страната. Четирима души, сред които и една жена, са обвинени за трафик на наркотици. Задържани са за 72 часа. Във вторник спецпрокуратурата ще поиска от съда задържането им под стража. Сред тях има криминално проявени, някои са съдени за трафик на наркотици, за кражби, за телесни повреди, един от тях е регистриран за убийство. Каналът е действал от май 2017 г. Лидерът на бандата е от Стара Загора, задържан е в Пловдив. Почти у всички арестувани са намерени малки количества различни видове наркотици.", "date": "2018.09.17", "title": "Разбиха банда, която зареждала с дрога България и Унгария "}
{"url": "https://www.monitor.bg:443/bg/a/view/rotvajler-naryfa-burgazlijka-v-park-stopankata-mu-izbjaga-144512", "text": "Ротвайлер нападна и наръфа 45-годишна жена в Бургас, а стопанката му избяга. Инцидентът е станал в около 10 часа сутринта в понеделник в малък парк в комплекс \"Възраждане\", известен като Борисовата градина. Пострадалата Аделина Арсова е разхождала там домашния си любимец. Тя се навела, за да почисти изпражненията на кучето си, когато минаващ наблизо ротвайлер се е нахвърлил внезапно и безпричинно върху нея. Животното, което е било на каишка, но без намордник е захапало ръката на жената близо до лакетната става. Острите му зъби са разкъсали кожата и мускула и са се впили до костта. Свидетели на драмата са станали четирима души, които са минавали случайно през парка. \"Жената много се изплаши, започна да крещи от болка и ужас, а стопанката на кучето само го прибра и буквално избяга без изобщо да се заинтересува как е жената, дали има нужда от помощ\", разказаха очевидци.  За случая алармира най-напред дъщерята на нападнатата Аделина - Мария, която разказа подробно случката в социалните мрежи. От полицията потвърдиха за инцидента и уточниха, че вече се работи по издирването на стопанката на ротвайлера. По описание, дадено от пострадалата и от другите очевидци, тя е млада жена, с тъмна коса, подстригана на средно дълга черта. Била е облечена с бяла спортна блуза и черен клин. За случая е информиран и зоотделът на община Бургас, който контролира дали се спазва забраната големите и опасни кучета да се разхождат без намордник.", "date": "2018.09.17", "title": "Ротвайлер наръфа бургазлийка в парк, стопанката му избяга"}
{"url": "https://www.monitor.bg:443/bg/a/view/pogvat-stroitelja-na-grafa-za-cimentirani-dyrveta-144516", "text": "Столичната община проверява строителната фирма, която ремонтира улица „Граф Игнатиев“ заради циментирани дървета. От „Московска“ 33 започнали незабавна проверка след сигнал от неправителствената организация „Спаси София“, че при ремонта на централната улица са бетонирали много стари дървета, които красят улицата от 100 години. Оттам са на мнение, че е недопустимо след ремонт за 20 млн. лв. тези дървета да бъдат унищожени. От кметството обясниха пред „Монитор“, че фирмата, ремонтираща улицата, вече един път е отнасяла глоба от 50 хил. лв. по същата причина. Кметът на София Йорданка Фандъкова разясни, че тя е настояла за максималната санкция и ако проверката установи пак нередности, ще бъдат наложени нови глоби. Ремонтът на централната улица е най-големият, който общината заложи в инвестиционната си програма за тази година. Реконструкцията започна през май, а в началото на ноември се очаква да бъде възстановено трамвайното движение. Улицата изцяло се реновира, подменя се ВиК инсталацията, релсите и се обновяват площадите „Славейков“ и „Гарибалди“. С нов облик ще се сдобие и градината пред църквата \"Свети Седмочисленици\", както и част от улиците \"Солунска\", \"Шишман\" и „Шести септември\". Ежедневният книжен пазар на „Славейков“ ще бъде с нови павилиони. Пазарът за зеленчуци пред църквата \"Свети Седмочисленици\" пък ще бъде закрит. Междувременно вчера движението по столичните булеварди „Васил Левски“, „Арсеналски“ и Източната тангента беше отпушено. Миналата седмица приключиха и ремонтите по бул. „Христофор Колумб“ и улиците „Цар Симеон“ и „Резбарска“. През лятото бе реконструиран бул. „България“ в участъка между „Иван Гешов“ и „Гоце Делчев“. До началото на октомври пък трябва да приключи реконструкцията на „Пенчо Славейков“.", "date": "2018.09.17", "title": "Погват строителя на \"Графа\" за циментирани дървета"}
{"url": "https://www.monitor.bg:443/bg/a/view/zemedelskite-ministri-na-bylgarija-i-gyrcija-sa-za-zapazvane-na-budjeta-na-osp-144536", "text": "Министърът на земеделието, храните и горите Румен Порожанов се срещна днес в Атина с гръцкия си колега Ставрос Араховитис, съобщиха от МЗХГ. Двамата министри бяха единодушни по отношение на запазване на бюджета на Общата селскостопанска политика (ОСП) на нивото на 2014-2020. Те смятат, че многогодишната финансова рамка трябва да бъде приета преди изборите през месец май 2019 г. за нов Европейски парламент. ОСП следва да остане обща политика и бюджетът е най-важен, за да няма Европа на различни скорости. Министър Порожанов изрази подкрепата си за меморандума на няколко държави-членки за запазване на бюджета на ОСП след 2020 г. Министрите се съгласиха, че двете държави имат много сходни проблеми и трябва да бъдат обединени, за да отговорят на очакванията на стотици хиляди земеделски производители. Те споделиха също опасенията си за бюрокрацията, която ще се създаде при изготвянето на Стратегическите планове за ОСП. Двамата министри подкрепят обвързаната подкрепа. По време на срещата министър Порожанов запозна гръцкия си колега с превантивните мерки, предприети от България по отношение на Африканската чума по свинете. Двамата министри се обединиха около идеята за координиране на усилията за създаване на работна група, която ще работи съвместно по отношение на  ветеринарните и фитосанитарни въпроси,  както и търговията със селскостопански продукти.", "date": "2018.09.17", "title": "Земеделските министри на България и Гърция са за запазване бюджета на ОСП"}
{"url": "https://www.monitor.bg:443/bg/a/view/nikolaj-koljada-aplodira-bylgarska-kokoshka-144523", "text": "Един от най-влиятелните европейски драматурзи – известният Николай Коляда, пристигна в София за премиерата на спектакъла по фрагменти от негови пиеси „Кокошка“ в Нов театър – НДК. Представлението е пилотният проект на новосъздаденото театрално сдружение SPAM Studios на режисьорката Ана Батева – македонка, завършила НАТФИЗ при проф. Пламен Марков и paботеща основно в България. Николай Коляда, набор 1957, е автор на 130 пиеси – куриозна цифра, като се има предвид неговата все пак далеч не библейска възраст. „Само“ 90 от тях са реализирани в Русия и по света – САЩ, Англия, Швеция, Италия, Франция, Германия, Монголия, Австралия и другаде, включително и у нас. „Останалите ще бъдат поставени след смъртта ми, но нямам намерение скоро да умирам. Напротив, ще напиша още 300“, пошегува се пред журналисти чешитът Коляда. Един от неговите шедьоври - „Мърлин Мърло“, е като най-малко две от тях се свързват и с родния театрален пейзаж: съответно в прочита на режисьорите Стайко Мурджев и Георги Георгиев-Антика. Друга творба на Николай Владимирович - „Баба Шанел“, пък е била или е в репертоара на всеки втори театър в родината му, похвали се самият автор. Заради пословичната му продуктивност го наричали и „уралския Лопе де Вега“, не без самоирония разкри той. Коляда, който освен писател е режисьор и актьор, има собствен частен театър в двумилионния град Екатеринбург, където от 1994 г. организира уникалния международен фестивал „Коляда Plays” с участието само на негови заглавия в програмата. Има и своя драматургична школа, сред чиито възпитаници са познатите и у нас Ярослава Пулинович („Жана“) и Василий Сигарев („Детектор на лъжата“, „Фантомни болки“, „Пластилин“). Именно вдъхновена от духа на неговия фестивал миналата година, Ана Батева решава да направи своя театрална формация и да покани в София Николай Коляда за бойното й кръщение. В неделя вечер руският корифей с ентусиазъм аплодира в българо-македонската „Кокошка“. В своя спектакъл Ана Батева сякаш е запратила героите от Чеховата „Чайка“ в наши дни – време на девалвация на стойностите както в професията, така и в личния морал. Сякаш посредствената актриса Нина Заречная и пишман-писателят (в случая – режисьор) Тригорин форсират почти до гротеска флирта си, като го превръщат в балкански танц, избиващ в хиперизразена телесност. Коляда е посветил доста страници на интригите в театралните среди, на липсата на „култура“ в културата, и тук също е така: проблемите на съсловието в „Кокошка“ са почти като в „Театър, любов моя“, но без любов – да се мъчиш да си комерсиален, да спиш с режисьор, за да получиш роля, да маркираш на сцената, без да се обвързваш емоционално... Всъщност персонажите на Коляда/Батева могат и без изкуство: русата „кокошка“ на Винченцо предпочита, вместо да играе, да е продавачка на бонбони, за да глези с лакомства любимия, който също не е сред асовете в занаята. Той пък обвинява за творческите си несгоди нея, тъпата „кокошка“... Ана Батева е свършила огромна работа, за да обслужи своята сатирична концепция: по фрагменти от няколко произведения на Чехов („Чайка“, „Вишнева градина“, някои разкази) и на Николай Коляда (едноименната „Кокошка, „Мърлин Мърло“, „Родилно петно“ и др) тя е създала тъканта на нова пиеса за обезценяването на театралното изкуство.  ", "date": "2018.09.17", "title": "Николай Коляда аплодира българска „Кокошка“"}
{"url": "https://www.monitor.bg:443/bg/a/view/djystin-bijbyr-mina-pod-venchilo-144515", "text": "Тийн звездата Джъстин Бийбър и красивата му годеница Хейли Болдуин са забелязани в обредната зала на съда в Ню Йорк в края на миналата седмица. Медиите зад Океана вече гръмнаха, че двамата са се оженили тайно, въпреки че първоначално всички мислили, че са там за да получат разрешително за брак. Според таблоидите те са положили подписи без гости и тържество, а купонът се отлага за следващата седмица, като той ще се състои в родината на Бийбър – Канада. Източник е споделил пред списание people, че \"те продължиха напред, без да слушат никого. Ще имат голямо празненство пред Господ и всички, които обичат.\" Джъстин потвърди годежа си с Хейли само няколко дни след като и предложи по време на пътуване до Бахамите миналия месец. Изглежда Хейли от своя страна е избрала да остави кариерата си на малко по-заден план, за да може да прекарва повече време с годеника си. Попитана защо не е приела повечето от ангажиментите свързани със Седмицата на модата в Ню Йорк тази година тя отговори: \"Oпитах се да ги подбирам, защото исках да имам време, което да прекарвам почивайки си и да бъда със семейството и годеника ми.\"", "date": "2018.09.17", "title": "Джъстин Бийбър мина под венчило"}
{"url": "https://www.monitor.bg:443/bg/a/view/evgeni-budinov-s-debut-v-rejisurata-144517", "text": "Актьорът депутат Евгени Будинов постави „Предградие“ на Ерик Богосян в Драматично-куклен театър – Враца. Именно с емблематичната американска пиеса Будинов преди дни направи своя дебют в режисурата. Той обясни, че изборът му е продиктуван от носталгия по края на 90-те години на миналия век, когато самият той е на 20, точно като героите, и е израснал също в предградие, но българско. Интерпретацията му поставя пред младите хора въпроси като „А сега накъде?”, „Оставаме или заминаваме?”, „Лесният или трудният път?”... Актьорите Камелия Лишковска, Калин Костадинов, Георги Грозев, Красен Ханджиев, Емона Илиева и др. се превъплъщават в млади американски бунтари, поставени на житейски кръстопът от обществото, което ги третира като „душевен бъркоч“.  ", "date": "2018.09.17", "title": "Евгени Будинов с дебют в режисурата"}
{"url": "https://www.monitor.bg:443/bg/a/view/basketbolistite-izpusnaha-tima-na-rusija-144519", "text": "Българските баскетболисти изпуснаха шанса да победят тима на Русия в мача от световните квалификации в Химки. Руснаците спечелиха мача със 77:73 точки (30:20, 17:20, 15:20, 15:13), въпреки че играчите на Любомир Минчев се бориха до последно и показаха силен характер. Те обаче направиха много грешки от наказателни удари (цели 13 изпуснати) и определено изоставаха в борбата и защитата под кошовете. Съдиите също дадоха сериозен принос за този резултат. Така след изненадващия успех срещу Франция със 74:68 националите ни не успяха да запишат втора победа в групата и заемат петото място с 3 победи и 5 загуби с резултатите от предишната фаза. Следващите две срещи от пресявките са през ноември с отборите на Босна и Херцеговина и Франция. Най-резултатен срещу Русия беше Александър Везенков с 22 точки и 12 борби, капитанът Павел Маринов има 14 т., Димитър Димитров - 12. За \"сборная\" с 22 т. завърши Алексей Швед.", "date": "2018.09.17", "title": "Баскетболистите изпуснаха тима на Русия"}
{"url": "https://www.monitor.bg:443/bg/a/view/2000-armejci-shturmuvat-montana-144511", "text": "„Червено“ нашествие от около 2000 фенове ще има в Монтана идния уикенд, заканиха се от агитката на ЦСКА. Там в събота от 20 часа „армейците“ гостуват на „Ботев“ (Враца), чийто стадион няма лиценз за Първа лига и затова врачани приемат съперниците си в Монтана. Еуфорията сред червената общност е голяма, тъй като играчите на Нестор Ел Маестро си върнаха първото място в класирането, възползвайки се от загубата на „Левски“ в Пловдив. Мачът в Монтана ще е от огромно значение за ЦСКА, защото при победа тимът ще има психологическото предимство да влезе в дербито със „сините“ на 29 септември като лидер в Първа лига. Интересното е, че само 3 дни след мача с „Ботев“ ЦСКА отново ще играе в Монтана срещу едноименния отбор в гостуване от 1/16-финалите за Купата на България. Очаква се в срещата за купата „армейците“ да играят с голяма част от резервите и юношите, за да запазят основните си играчи за вечното дерби. Със сигурност пък на вратата ще застане резервният страж Данте Стипица, който този сезон още не е записал и минута на терена. Той ще получи шанс за изява срещу „Монтана“ и заради грешката на титуляра Черниаускас срещу „Черно море“.", "date": "2018.09.17", "title": "2000 “армейци“ щурмуват Монтана"}
{"url": "https://www.monitor.bg:443/bg/a/view/kamion-i-avtovoz-se-udariha-na-avtomagistrala-trakija-144521", "text": "Камион на куриерската фирма DHL и автовоз са се ударили на автомагистрала „Тракия“ в района на 68-ия километър. Инцидентът е станал на разклона за Велинград при пътен възел Церово към 9 ч. в понеделник, като единият камион е спрял заради авария, а другият се е ударил в него, съобщи говорителят на пазарджишката Областна дирекция на МВР Мирослав Стоянов. Щетите по двете тежки машини са значителни, като автовозът е изхвърчал извън пътното платно. Движението в района бе силно затруднено, като колите минаваха само през изпреварващата лента. На километър от сблъсъка на двете возила час по-рано е станала и друга катастрофа в платното в посока София. Автомобил, теглещ платформа с лека кола на нея, е бил ударен в задната част от друга лека кола. В резултат на това превозваната на платформата е паднала от нея върху пътното платно, няма пострадали хора, причинени са само материални щети. Автомобилите са били изместени от активните ленти, за да не се образуват“тапи“ по аутобана.", "date": "2018.09.17", "title": "Камион и автовоз се удариха на автомагистрала“ Тракия“"}
{"url": "https://www.monitor.bg:443/bg/a/view/novite-banknoti-ot-100-i-200-evro-v-obrashtenie-ot-maj-2019-g-144503", "text": "Новите банкноти от 100 и 200 евро ще влязат в обращение на 28 май идната година, обяви вчера Европейската централна банка (ЕЦБ) при представянето им днес, цитирана от ДПА. Новият им дизайн цели те да бъдат по-трудни за фалшифициране. ЕЦБ вече представи по-силно защитени банкноти от 10, 20 и 50 евро. Банкноти от 500 евро вече няма да се печатат. През 2016 г. институцията реши да изтегли до края на 2018-а банкнотите от 500 евро, за които се твърди, че се използват от всякакъв вид трафиканти.", "date": "2018.09.17", "title": "Новите банкноти от 100 и 200 евро в обращение от май 2019 г."}
{"url": "https://www.monitor.bg:443/bg/a/view/v-levski-narediha-dve-pobedi-do-derbito-144502", "text": "Ръководството на „Левски“ постави ясна цел в оставащите два мача до дербито с ЦСКА. Шефовете искат „сините“ да постигнат две победи в домакинския мач от шампионата срещу „Витоша“ и срещата от 1/16-финалите за купата на България с „Атлетик“ (Куклен), за да влязат играчите с необходимата доза самочувствие и спокойствие в битката за върха в класирането на Първа лига. Задачата изглежда наглед лека, но от „Герена“ са дали ясен знак към треньорския щаб да не се допуска каквото и да е подценяване на двубоите. От една страна неочаквана издънка срещу бистришките „тигри“ може да даде по-голямо предимство на „армейците“ на върха, а грешна стъпка в турнира за купата със сигурност ще вкара сериозно напрежение преди сблъсъка на „Васил Левски“. Настроението в съблекалнята и сега е минорно след допуснатата загуба с 0:1 от „Локомотив“ (Пловдив), а треньорът Славиша Стоянович не спести критики към футболистите си най-вече заради играта през първото полувреме. Сериозно конско имаше още на „Лаута“, а специалистът направи и сериозен разбор след срещата. „Заслужено ни победиха. Проспахме първото полувреме. То беше катастрофално. Може би влязохме без емоция. Не бяхме единни и имахме проблеми. Нямахме движение и идеи. През второто ни липсваше концентрация и умение пред гола. Съжалявам за нашите фенове. В следващия мач се надявам да поправим допусната грешка. Проблем пред нас са картоните, тъй като някои играчи няма да могат да играят в петък”, заяви Стоянович, визирайки наказанието, което трябва да изтърпи Хали Тиам. Той ще пропусне мача с „Витоша“ заради пети жълт картон. Белаид пък натрупа четвърти и ще трябва да внимава в следващите два мача, за да бъде на линия за ЦСКА. В лагера на „Локо“ логично останаха изключително доволни от успеха над „Левски“, като собственикът Христо Крушарски привлече вниманието с колоритното изказване, че „черно-белите“ можели да бият и „Ливърпул“. „За тези 4 години не разбрахте ли, че бия, който си искам и правя каквото си искам. Бием, когато ми е кеф и когато си поискам. Ако дойде „Ливърпул“, и тях ще дръннем\", изцепи се Крушарски.", "date": "2018.09.17", "title": "В „Левски“ наредиха: Две победи до дербито"}
{"url": "https://www.monitor.bg:443/bg/a/view/prochut-fotograf-pravi-chudesa-za-premiera-v-narodnija-144520", "text": "Световноизвестният български фотограф Любомир Сергеев е автор на уникалния плакат за първия премиерен спектакъл на Народния театър „Иван Вазов” за новия сезон - „Един безумен ден” по „Сватбата на Фигаро“ от Бомарше. За да пресъздаде атмосферата на ХVІІІ век, в два дни фотографът е заснел заедно и поотделно всички 15 актьори и четиримата музиканти от дворцовия оркестър, облечени в разкошните сценични костюми, проектирани от художника Елена Иванова. Динамиката в кадрите, в която сякаш фигурите всеки момент ще затанцуват в истински карнавал, е вдъхновена от класическите майстори романтици като Йожен Дьолакроа, Рубенс и Гоя. „Съвсем естествено е най-големият театър в България да работи с фотограф от ранга на Сергеев и ние сме много щастливи, че започваме сезона, представяйки по изключително атрактивен начин първата си премиера”, отбелязва директорът на театъра Мариус Донкин. Любомир Сергеев се занимава с професионална фотография над 20 години. Носител е на множество международни награди, сред които Trierenberg Super Circuit, наричан още „Оскар за фотография“. Търсен е от водещи брандове в редица държави не само в Европа и зад Океана, но и в Азия. Освен в България, управлява студио и в Бруклин, Ню Йорк, а всеки негов кадър е шедьовър и завършен спектакъл. „Баща ми беше актьор. Израснал съм в театъра. Отразявах лицата на актьорите с очи. Точно с това е свързана фотографията – с отразяването на хората, само че така, както аз ги виждам”, обяснява Сергеев. „Научих се да се вглеждам по време на представленията. Исках да видя как хората променят мисленето си, изражението си заради спектакъла. Обичам да гледам как те стават други”, добавя изтъкнатият майстор на обектива. Премиерните представления на „Един безумен ден“ са на 27 и 28 септември на Голяма сцена. В постановката на Михаил Петров участват актьорите Параскева Джукелова, Джулия Бочева, Гергана Змийчарова, Димитър Живков, Стелиан Радев, Цветомира Даскалова, Христо Чешмеджиев, Васил Драганов, Ева Данаилова, Вяра Табакова и др.  ", "date": "2018.09.17", "title": "Прочут фотограф прави чудеса за премиера в Народния"}
{"url": "https://www.monitor.bg:443/bg/a/view/teatralna-trupa-chestva-vek-s-letopisna-kniga-144507", "text": "С представянето на летописна книга, в която са представени 636-те ,запазени в архивите представления с техните имена, дати на показ , артисти и режисьори ще бъде отбелязана на 18 септември 100-годишнината на сливенския драматичен театър  „Стефан Киров“, изследването е дело на Щилияна Василева и Никола Вандов. С представянето на летописна книга, в която са представени 636-те ,запазени в архивите представления с техните имена, дати на показ , артисти и режисьори ще бъде отбелязана на 18 септември 100-годишнината на сливенския драматичен театър  „Стефан Киров“, изследването е дело на Щилияна Василева и Никола Вандов. Юбилеят ще бъде предшестват от  „шествие на звездите“, в което ще се включат близо 300 театрали, преминали през годините през тукашната сцена, към тях ще се присъединят и класовете по актьорско майсторство  на преподавателите в НАТФИЗ Пламен Марков, Ивайло Христов и Атанас Атанасов, допълни наскоро спечелилата конкурса за директорския пост актриса Радост Костова. За юбилея трупата е избрала да представи от покрива на театъра препратки към  „Молиер или Съзаклятието на лицемерите“ от Михаил  Булгаков.  За паметните  сцени от култовото представление на театъра от 1988 г. на режисьора Слави Шкаров, с оригиналната музика на Михаил Шишков актьорите ще бъдат подпомогнати от участниците в някогашното  представление  Борислав Стоилов и Валентин Танев, който точно преди 3 десетилетия влиза в „кожата“ на  Молиер. В празника се вписва и епизод от Вазовите „Чичовци“ на режисьора Борислав Чакринов. Във фоайето вече е подредена изложба на най-красивите театрални костюми от сливенски спектакли, документална изложба за историята на театралното дело в Сливен, като акцентът в нея е върху скиците  и проектите на  художника юбиляр Нейко Нейков.. Театралните традиции в Града на стоте войводи датират отпреди 140 години,а първата професионална трупа е сформирана при читалище „Зора“ през 1918-а. В построената през 1986 г. сграда има голяма зала с 484 места и камерна със 121 места, балетна зала, зала за моноспектакли и  репетиционна. Новият театрален сезон актьорите в Сливен стартираха с премиерата на „Да бъдеш или не Ромео и Жулиета „ по текста на Шекспир, поставена от режисьора Марий Росен и сценография на Антония Попова.  ", "date": "2018.09.17", "title": "Театрална трупа чества век с летописна книга"}
{"url": "https://www.monitor.bg:443/bg/a/view/spipaha-zatvornik-s-heroin-v-djoba-v-bobov-dol-144506", "text": "Спипаха затворник с хероин по време на регулярна проверка в една от килиите в Бобовдолския зандан. Надзирателите окрили дрогата в джоба на панталона на 41-годишен мъж, който излежава една от поредните си присъди за кражби. „За пореден път откриваме наркотик в лишен от свобода. Не е ясно точно как е попаднал в него, но предположенията ни са, че той е вкаран в затвора чрез някоя от пратките. До този момент сме откривали наркотици в хляб, люти чушки и какво ли още не“, коментираха надзиратели от Бобов дол. Срещу 41-годишният мъж е образувано досъдебно производство в РУ – Бобов дол, за случая е уведомен дежурен прокурор.", "date": "2018.09.17", "title": "Спипаха затворник с хероин в джоба в Бобов дол"}
{"url": "https://www.monitor.bg:443/bg/a/view/rekordior-s-4-89-promila-zastava-pred-syda-144510", "text": "Рекордьор с 4,89 промила алкохол в кръвта, когото полицията заловила да шофира автомобил в Русе, застава пред съда. 43-годишният мъж е изпил най-малко две бутилки концентрат преди да седне зад волана и вероятно е в челните места на незавидната класация у нас. Б.Д. бил толкова пиян, че при опита да отвори вратата и слезе от колата, паднал на пътното платно. Нарушителят бил заловен след кратко преследване на 23 август 2018 г. В полицията бил получен сигнал за пияния водач и дежурен екип тръгнал веднага, за да го спре. Мъжът обаче заобиколил служителите чрез рязка маневра след подадения сигнал и продължил. Под влиянието на употребения алкохол изгубил контрол над управлението, автомобилът се отклонил вдясно и се блъснал в бордюр на пътя. Мъжът се опитал да излезе, но паднал. Дрегерът отчел 4,29 на хиляда в издишания въздух. Пред съда застава и друг мъж от Русенско, шофирал с 3,8 промила. На 27 август т.г. , след като се почерпил добре, човекът седнал зад волана и тръгнал по улиците на град Глоджево. В насрещната лентасе движел товарен автомобил, чийто водач отбил вдясно, щом видял криволичещата кола. Въпреки това неадекватният шофьор се блъснал в тежкия камион. Нарушителите ще отговорят за действията си пред Районния съд в Русе.", "date": "2018.09.17", "title": "Рекордьор с 4,89 промила  застава пред съда"}
{"url": "https://www.monitor.bg:443/bg/a/view/2-04-miliarda-evro-nagraden-fond-v-shampionskata-liga-144505", "text": "Новият сезон на най-силния клубен турнир в света – Шампионската лига, започва във вторник. Тази година надпреварата стартира с увеличен награден фонд, който достига внушителните 2.04 милиарда евро. Според изчисленията новият крал на Европа може да спечели лъвския пай от общо 250 милиона евро. Иначе само за класиране в груповата фаза се вземат 15.25 милиона евро. Всяка победа е оценена на 2.7 милиона евро, а равенството носи по 900 000. След това наградният фонд става наистина солиден – класиране за осминафинал е 9.5 милиона евро, а четвъртфиналите – още 10.5 милиона. Топ 4 носи 12 милиона евро, финалистът ще вземе още 15 милиона, а за победителя има 19 милиона евро. Очакванията са този сезон да е един от най-оспорваните, като за първи път от последните десетина години испанските колоси „Реал“ и „Барселоина“ не са определяни за фаворит номер 1. След тях със 7 следват „Барса“ и „Ювентус“, а с 8 е ПСЖ. Настоящият шампион „Реал“ (Мадрид) е чак на пето място със ставка от 10, като причината е ясна – напускането на суперзвездата Кристиано Роналдо. Топ 10 на фаворитите допълват „Байерн“ и „Ливърпул“ с 11, „Атлетико“ (Мадрид) е с 13, следват „Тотнъм“ (21) и „Манчестър Юнайтед“ (26). Новото за българските фенове на футбола е, че този сезон на ШЛ ще се излъчва по две конкурентни телевизии. Досега мачовете се даваха по bTV Аction, но на пазара влезе сериозен играч в лицето на Max Sport 1, който взе половината от правата. Така мачовете във вторник ще са в ефира на платения спортен канал на А1, а двубоите в сряда остават в ефира на bTV Action. Финалът ще се излъчва и по двете телевизии. УЕФА въведе още една новост – срещите вече имат два начални часа. Досегашната класика – 21:45 часа българско време, е заменена от 19:55 ч. и 22 ч. Дисниленд на футбола – така пък се изрази за Шампионската лига треньорът на „Интер“ Лучано Спалети. „Нерадзурите“ ще са и първият отбор в българския ефир за сезона, като мачът им срещу „Тотнъм“ е от 19.55 ч. и ще бъде предаван пряко по Max Sport 1. “Чест е да откриеш сезона в турнир като Шампионската лига – надпревара, която гарантира красиви сензации и пълно футболно забавление. Това е Дисниленд на футбола, където мечтите на всеки могат да се сбъднат“, коментира Спалети. Колегата му в „Ливърпул“ Юрген Клоп пък бе повече от сдържан в коментара си за шансовете на мърсисайдци, които миналия сезон стигнаха до финала, загубен с 1:3 от „Реал“. като именно французите бяха посочени от Клоп като основен фаворит за трофея. „Хората си мислят, че щом миналата година сме били на финал, значи тази трябва да спечелим трофея. Това обаче съвсем не е така. Играем в двата най-силни турнира в света – Шампионската лига и Висшата лига, но няма да ме чуете да казвам „Господи, трябва да играем с всички тези отбори!“. Колкото до мача с ПСЖ – гледах техен мач в петък вечерта и бяха без двама от най-добрите им футболисти. Ще бъде много, много трудно“, коментира Клоп. Група А 22 ч. Монако – Атлетико (М) 22 ч. Брюж – Борусия (Д) Група В 19:55 ч. Интер – Тотнъм (пряко по Max Sport 1) 19:55 ч. Барселона – ПСВ Група С 22 ч. Цървена звезда – Наполи 22 ч. Ливърпул – ПСЖ (пряко по Max Sport 1) Група D 22 ч. Шалке – Порто 22 ч. Галатасарай – Локомотив (М)", "date": "2018.09.17", "title": "2.04 милиарда евро награден фонд в Шампионската лига"}
{"url": "https://www.monitor.bg:443/bg/a/view/gazprom-puska-elektronni-tyrgove-za-iznos-144504", "text": "\"Газпром экспорт\" пуска от днес на своята електронна платформа търгове за износ на природен газ в Германия, Австрия и Словакия, съобщава Reuters. Доставките може да са в допълнение към действащите договори. До 28 декември за всяка от страните ще бъдат проведени по 3 търга. След 2015 г. руският монополист проведе 3 подобни аукциона и продаде в чужбина 1,2 млрд. куб. м синьо гориво. Част от доставките по тях са били реализирани по първата действаща тръба на „Северен поток“. За първите 8 месеца на годината Русия е експортирала извън ОНД 133,3 млрд. куб. м природен газ или с 5,6% повече, отколкото за същия период на 2017 г. Средната експортна цена на „Газпром“ за доставките в Европа за второто тримесечие се е увеличила с 24% до 238 долара за 1000 куб. м. За цялата година се очаква да нарасне до 240 долара, смятат от руската корпорация. За второто тримесечие България получава руското синьо гориво на българо-румънската граница по 418,64 лв. за 1000 кубика, която е най-ниска в Европа.", "date": "2018.09.17", "title": "\"Газпром\" пуска електронни търгове за износ"}
{"url": "https://www.monitor.bg:443/bg/a/view/komandarev-snima-probno-patrulki-v-krajnite-kvartali-snimki-144493", "text": "Стефан Командарев започна репетиции с камера на предстоящата си лента „Патрулки“. Филмът е вторият от трилогията, която режисьорът стартира с „Посоки“ и обра наградите по фестивалите. Пред камерата отново застава Васил Василев – Зуека. „Ще има три полицейски екипа и аз ще съм в един от тях“, разкри пред „Монитор“ актьорът от Кукления театър Стоян Дойчев. Заедно с „господаря на ефира“ бяха сред първите направили генерална репетиция в полето между столичните крайни квартали „Обеля“ и „Надежда“. Вече са отиграни три сцени, а тази вечер предстои да бъде изрепетирана още една. Това е само тренировка преди да започне същинската работа по „Патрулки“ след месец. Филмът ще бъде издържан в същата стилистика като предшественика си - дълъг кадър, при които няма право на грешка. Това е много интересна задача за актьорите, и много трудно за снимане от екипа. Новият проект на Командарев разполага с два пъти по-малък бюджет от „Посоки“ – едва 150 000 лв, но авторът на „Светът е голям и спасение дебне отвсякъде“ влага всички приходи от първата лента от трилогията, за да създаде втората. „Патрулки“ е част от селекцията и на два престижни европейски форума за копродукции. Третият и последен филм от поредицата пък се очаква да бъде фокусиран върху линейките и техният „живот“ из столичните улици.", "date": "2018.09.17", "title": "Командарев снима пробно „Патрулки“ в крайните квартали (СНИМКИ)"}
{"url": "https://www.monitor.bg:443/bg/a/view/nacionalite-preskochiha-grupata-s-3-0-nad-kuba-144509", "text": "Волейболните национали прескочиха предварителната група D от световното първенство във Варна и се класираха за втората фаза. Това стана след категоричната победа над Куба с 3:0 (22, 16, 18) в четвъртия им мач. С това играчите на Пламен Константинов станаха трети в групата, от която първите 4 тима продължават на 1/4-финалите. Преди снощния мач между Полша и Иран тези два тима бяха на първите 2 места. На българите им предстои най-трудни двубой - със световните шампиони от Полша във вторник от 20,30 ч. От тези две срещи зависи и крайното класиране, което ще определи и бъдещите им съперници в София. По регламент продължаващите на световното ще се срещнат в нови 4 групи по 4 - в София, Варна, Милано и Болоня. Напред в топ 6 продължават победителите от тях и два отбора с най-добри показатели. Срещу Куба волейболистите ни показаха непримиримост и хъс да се излиза от всякакви трудни ситуации. Те буквално смазаха младите кубински играчи във втория и третия гейм. Статистиката показа 39:33 точки от атака за България, 7:6 блока, 7:4 аса, 22:13 от грешки на съперника. най-резултатен беше Николай Учиков със 17 т. (2 аса). По 9 направиха Светослав Гоцев и Валентин Братоев, 7 има Николай Пенчев, а 6 - Виктор Йосифов. За Куба с 13 (2 блока) завърши Гутиерес. \"Полша обаче е голям отбор и мачът ще бъде съвсем друг коментира Пламен Константинов след победата. - Имат много добри състезатели, промениха си стила. Нас не трябва да ни притеснява нищо. Излизаме срещу световен шампион, няма какво да губим. Може само да спечелим.” Президентът на Международната волейболна федерация (ФИВБ) Ари Граса изгледа мача от трибуните и похвали организацията на първенството. \"В Бразилия се учехме от вас на волейбол, каза бразилецът. - Организацията на световното първенство е на много високо ниво. В България волейболът е национален спорт и това си личи от препълнените трибуни.”", "date": "2018.09.17", "title": "Националите прескочиха групата с 3:0 над Куба"}
{"url": "https://www.monitor.bg:443/bg/a/view/merkel-uvolnjava-shefa-na-kontrarazuznavaneto-144508", "text": "Германският канцлер Ангела Меркел ще уволни шефа на германското контраразузнаване Ханс-Георг Маасен, заради гръмки изказвания в пресата, твърди в. \"Велт“. Смята се, че по този начин Маасен се е намесил в политиката, което противоречи на длъжностната му характеристика - постът му го задължава да е надпартиен. Окончателното решение за съдбата на Маасен ще бъде взето във вторник на кризисна среща на голямата коалиция. Според „Велт“ обаче Меркел вече е взела своето решение. Канцлерът смята, че намесата на Маасен в политиката прави оставането му на поста неприемливо. Миналата седмица опозицията и социалдемократите също посочиха многократно, че с изявленията си Маасен е нанесъл сериозни щети и е подкопал доверието в държавните институции на Германия. Според „Велт“ Маасен е предупредил, че ако той падне от поста си, с него ще падне и министърът на вътрешните работи Хорст Зеехофер. Причина за гнева на управляващите спрямо Маасен е негово интервю във в. „Билд“, в което той изрази съмнение в автентичността на видео, показващо насилие спрямо чужденци по улиците на Кемниц, което пък злепостави канцлера Меркел – малко преди това тя заяви, че подобни гонения и расизъм са недопустими в Германия. В същото време полицейският доклад от събитията в Кемниц след убийството на немски гражданин (на 35 години) от бежанец опровергаха Маасен. Според доклада е имало група от около 100 души, които са търсили чужденци по улиците и са нападнали неколцина, включително и собственика на еврейски ресторант. Междувременно Ангела Меркел и канцлерът на Австрия Себастиан Курц обсъдиха в Берлин проблема с миграцията преди предстоящата среща на европейските лидери в сряда и четвъртък в Залцбург. Двамата заявиха, че подкрепят предложенията на председателя на Европейската комисия Жан-Клод Юнкер за по-силна охрана на границите на ЕС и за увеличаване на персонала на граничната служба Фронтекс. Искаме да подкрепим това, за което говори Юнкер - подсилване на Фронтекс и разширяване на мандата й, за да може да работи с транзитни страни\", каза Курц, а Меркел заяви, че приветства предложенията на Юнкер. Германия и Австрия смятат, че ЕС трябва да сътрудничи с Африка, продължи Курц. Той добави, че през декември африкански страни ще бъдат поканени на среща на върха, на която ще бъде поставен акцент не само на миграцията, но и на по-тясното икономическо сътрудничество, на въпросите на иновацията и развитието. Австрия и Германия са единодушни, че трябва да се направи всичко възможно, за да не се допусне Брекзит без търговско споразумение, каза австрийският канцлер. \"Трябва да направим всичко по силите си, за да избегнем твърд Брекзит\", заяви Курц.", "date": "2018.09.17", "title": "Меркел уволнява шефа на контраразузнаването"}
{"url": "https://www.monitor.bg:443/bg/a/view/japonskata-sonda-hajabusa-2-ne-kacna-na-asteroid-144500", "text": "Японската сонда \"Хаябуса 2\" не успя да завърши репетицията си за кацане на астероида Рюгу, като прекъсна пробното си спускане на 600 м от повърхността, вместо на 40 м, съобщи Гизмодо. Японската космическа агенция не е сигурна за причините. Възможно е проблемът да се дължи на лазерния алтиметър, който измерва разстоянието между сондата и повърхността на астероида. Ниската отражателна способност на астероида може да е попречила на правилното функциониране на инструмента. Сондата \"Хаябуса 2\" автоматично е прекратила спускането си в момента, в който повече не е можела да измерва разстоянието до астероида. \"Хаябуса 2\" вече е на основната си орбита около Рюгу. Наземният екип се подготвя за втората репетиция, като разработва нов протокол за спускане и преглежда показателите на алтиметъра и зададените данни. Сондата \"Хаябуса-2\" достигна до астероида Рюгу през юни. Полетът й продължи 3,5 години. Диаметърът на астероида Рюгу, който се намира между Земята и Марс, е само 900 метра. Кацането върху него е насрочено за втората половина на октомври.", "date": "2018.09.17", "title": "Японската сонда \"Хаябуса 2\" не кацна на астероид"}
{"url": "https://www.monitor.bg:443/bg/a/view/v-pirinsko-pyrvolacite-sa-sys-155-po-malko-144497", "text": "„Тази година 155 първолаци по-малко пристъпиха за първи път прага на родното училище, с тревога информира Ивайло Златанов, началник на Регионалното управление по образование в Благоевградска област. Преди малко ми донесоха последната статистика – тази година първолаците в цялата Благоевградска област са 2815, а за миналата 2017–а са били 2970“, уточни шефът на образованието. С цветя за любимите учителки и усмивки по лицата, в Благоевградска община 656 деца пристъпиха за първи път училищния праг. В Петричко първолаците са 419, в Сандански – 348, Гоце Делчев – 310, Разлог – 205, Банско – 121.  ", "date": "2018.09.17", "title": "В Пиринско първолаците са със 155 по-малко"}
{"url": "https://www.monitor.bg:443/bg/a/view/kulagin-chukna-21-vyv-vip-bradyr-144492", "text": "Скандалният гримьор Валентин Кулагин духна свещичките за 21-ия си рожден ден в Къщата на „ВИП Брадър“. Съквартирантът с богат набор от обиди, като е получил специална изненада за празника си от Големия брат. Междувременно стана ясно, че в епизодът на риалити шоуто тази вечер, освен първи номинации, ще има и изненадващи елиминации. Един от участниците ще се сбогува с останалите предсрочно. Тези, които се спасят, ще трябва да изкарат седмицата с намален с 20 % бюджет. Причината за санкцията е многократно нарушаване на едно от правилата в Къщата. Поради неспазването на законите на Големия брат, един от съквартирантите ще получи служебна номинация за изгонване.", "date": "2018.09.17", "title": "Кулагин чукна 21 във „ВИП Брадър“"}
{"url": "https://www.monitor.bg:443/bg/a/view/riskovete-ot-ejednevnija-aspirin-poveche-ot-polzite-144495", "text": "При здравите възрастни хора, които не са преживявали инфаркт, практиката да пият ежедневно малка доза аспирин може да предизвика повече вреда, отколкото полза, съобщи Ройтерс. Учени от университета \"Монаш\" в Мелбърн установиха, че рисковете от кръвоизлив и дори рак са много по-големи при хората, които пият профилактично аспирин без медицински показания. При тези, които вече са преживели инфаркт или инсулт, профилактиката с малки дози аспирин остава препоръчителна. Повечето доброволци в изследването са били поне на 70 години. Те са били общо 19 000 души, от САЩ и Австралия. След около 5 години честотата на сърдечносъдовите заболявания не била значимо по-ниска сред 9525-те души, пиещи по 100 мг аспирин дневно, в сравнения с групата от също толкова хора, получавали плацебо. Вероятността от кръвоизливите обаче била с 38 процента по-висока в групата с аспирин, отколкото в групата на плацебо. Що се отнася до хората с високо кръвно налягане или висок холестерол, които пият и други лекарства, повечето доброволци от тази категория в изследването нямали никаква полза от аспирина. Аспиринът не променял картината и при смъртните случаи по каквато и да е причина. Най-голям дял за тях имали раковите заболявания, а те се оказали повече при хората, пиещи аспирин - 3,1 процента срещу 2,3 процента в контролната група.", "date": "2018.09.17", "title": "Рисковете от ежедневния аспирин повече от ползите"}
{"url": "https://www.monitor.bg:443/bg/a/view/nad-22-hiljadi-bezrabotni-za-mesec-144494", "text": "Над 22 000 безработни са регистрирани в Бюрата по труда само за месец. От тях 1 416 нито са били заети, нито учащи, нито са търсили работа. Това става ясно от данните на агенцията по заетостта за август. Регистрираните безработни са общо 183 962, като това е с 15.8% по-малко в сравнение с година по-рано. От началото на годината служителните на бюрата по труда са активирали 41 941 лица, посредством трудови борси и информационни срещи със завършващите образование. 15 764 души пък са намерили ново работно място през август, като 81.6% от тях са устроени в реалната икономика. По оперативните програми пък били включени 2 893 безработни, а 932 са включени в обучения за придобиване на нова квалификация и ключови компетентности. Основните професии, в които се обучават курсистите са в областта на строителството, озеленяването и цветарството, здравните грижи и подпомагането на възрастни, а ключовите компетентности са насочени главно към придобиване на умения за учене, инициативност, предприемачество и дигитални умения. Заявените работни места на първичния пазар на труда през август са 18 024, като 64.4% от тях са в частния сектор. Най-голям дял свободни работни места има в преработващата промишленост (22.1%), административните и спомагателните дейности (17.7%), образованието (16%), търговията (12.1%), строителството (6.2%), хотелиерството и ресторантьорството (6.2%) и др. Най-търсените професии през август били преподаватели, бармани, сервитьори, готвачи, работници в добивната и преработващата промишленост, строителството и транспорта. Глад има и за продавачи, металурзи и машиностроители", "date": "2018.09.17", "title": "Над 22 хиляди безработни за месец"}
{"url": "https://www.monitor.bg:443/bg/a/view/nadrusan-s-kokain-i-kanabis-bil-25-godishnijat-djigit-ubil-baletista-vyv-varna-144499", "text": "Кокаин и канабис са открити при съдебно-химическата експертиза в кръвните проби на обвиняемия 25-годишен неправоспособен водач Петър Здравков, причинил смъртта на велосипедиста Мартин Чикалов във Варна и избягал от местопроизшествието. Съдебно-химическата експертиза, назначена от Окръжната прокуратура във Варна по досъдебното производство срещу водача, който причини смъртта при пътно-транспортно произшествие на 39-годишния балетист от Варнеската опера и избяга, е открила наличие на метаболит на тетрахидроканабинол и на бензоилекгонин в кръвните проби на обвиняемия. Тези вещества се наблюдават само след употреба на канабис (марихуана) и кокаин. И канабисът, и кокаинът са в списъка на веществата с висока степен на риск и са поставени под специален забранителен режим. Убиецът на Мартин Чикалов имал и проблеми със зрението, но шофирал без очила, стана ясно още при гледане на мярката му за неотклонение. Въпреки това, по време на инцидента той управлявал без очила и без книжка своя наскоро придобит автомобил. Сега се оказва, че бил и яко надрусан. Представеното в съдебната зала от защитата на обвиняемия удостоверение за промени в постоянния адрес показва, че то е подадено на  11 септември в 14,05 часа. На същата дата и почти по същото време, 20 часа след тежкия пътен инцидент Петър, придружен от адвоката си, се предаде в поделение на МВР-Варна, след като бе обявен за общодържавно издирване. Тогава той не беше открит на нито един от адресите му.  С определение на Варненския окръжен съд, в момента Петър Здравков е в следствения арест с мярка за неотклонение „Задържане под стража“. Срещу него е повдигнато обвинение за престъпление по член 343, ал. 3, буква „б“ от НК. Окръжната прокуратура във Варна припомня, че това е втори подобен случай на убийство на пътя от надрусан шофьор. В началото на тази година на съд бе предаден 19-годишният Селим А., причинил смъртта на велосипедист в катастрофа, след употреба на наркотици. Назначената по делото съдебно-химическа експертиза откри тогава в кръвта му наличието на три вида наркотици – метамфетамини, марихуана и амфетамини. Тежкият пътен инцидент стана на 3 септември, миналата година на главния път Варна – Бургас. Селим бил правоспособен шофьор едва от година и три месеца и няколко дни преди инцидента, както и в деня, в който подкарал автомобила на свой познат, той употребил различни наркотични вещества. Малко преди катастрофата той предприел рязко изпреварване на два автомобила, които се движели пред него. Колата му се занесла и завъртяла, като ударила с предната си част задното колело на 32-годишен велосипедист, като от удара тялото му било изхвърлено на около 24 метра от мястото на катастрофата. След това последвали няколко завъртания на колата на Селим, която преминала през тялото на падналия велосипедист и го довършила.", "date": "2018.09.17", "title": "Надрусан с кокаин и канабис бил 25-годишният джигит, убил балетиста във Варна "}
{"url": "https://www.monitor.bg:443/bg/a/view/onlajn-zalog-za-4-20-lv-specheli-ford-eko-sport-144501", "text": "Леката кола \"Форд ЕкоСпорт\" от \"Втори ТОТО шанс\" за \"6 от 49\" е най-голямата печалба в тираж №74 на БСТ. Негов собственик стана играч, направил онлайн залог по интернет за 4,20 лв. Той е за 3 комбинации за \"6 от 49\" и 1 за \"Тото Джокер\". Цените за този автомобил започват от 25 000 лева. Още двама късметлии станаха по-богати с по 5000 лв. от \"Втори шанс\", но за играта \"5 от 35\". Единият е играл в Пловдив, а другият - в Ямбол. Залозите са за 2,80 лв. (4 комбинации) и за 2,90 - 3+4. Четирима от любителите на залози стигнаха на едно число от заветния джакпот в \"6 от 49\" на стойност 6 864 904,18 лева. Те се задоволиха с утешителни петици по 9922,20 лв. Този джакпот скочи за последните 3 дни с нови 119 065,88 лв., а се чака до четвъртък да порасне поне с още 110 000. В \"6 от 42\" с очакваните попълнения от около 20 000 лв. сумата ще стане над 560 000, а в \"5/50 - 1/12 Зодиак\" си стоят непроменящите се 3 млн. лева. Така общо в джакпотите ще се съберат над 10,540 млн. лева.  Числа - (12, 14, 21, 27, 43, 49); 6 - няма, 5 - 4 по 9922,20 лв., 4 - по 76,90 лв., 3 - по 5,10 лв.; ДЖАКПОТ: 6 864 904,18 лв.  Числа - (6, 12, 16, 18, 20, 40); 6 - няма, 5 - 9 по 1247,00 лв., 4 - по 27,00 лв., 3 - по 2,70 лв.; ДЖАКПОТ: 541 837,61 лв.  I теглене - (7, 10, 11, 21, 30); 5 - няма, 4 - по 120,20 лв., 3 - по 5,80 лв.; II теглене - (1, 2, 18, 22, 23); 5 - няма, 4 - по 266,20 лв., 3 - по 8,50 лв.  Числа - (4, 24, 27, 39, 49); Зодия 12 - Риби; 5+1 - няма, 5 - няма, 4+1 - няма, 4 - 4 по 500,00 лв., 3+1 - 16 по 100,00 лв., 3 - 179 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (3, 5, 6); Цифри – (6, 2, 9); 3 - 3 по 9304,40 лв., 2 - 1176 по 23,70 лв.; ДЖАКПОТ: 0,00 лв.  Година 25, месец 12, дата 25, ден 6; I група - няма, II - 1 от 476,30 лв., III - няма, IV - 2 по 119,10 лв., V - 3 по 79,40 лв., VI - 8 по 23,80 лв., VII - 4 по 59,50 лв., VIII - 6 по 31,80 лв., IX - 37 по 7,70 лв., X - по 3,60 лв., XI - по 6,70 лв., XII - по 2,30 лв., XIII - по 2,20 лв., XIV - по 1,30 лв., XV - по 1,10 лв.; ДЖАКПОТ: 4334,82 лв.", "date": "2018.09.17", "title": "Онлайн залог за 4,20 лв. спечели \"Форд ЕкоСпорт\""}
{"url": "https://www.monitor.bg:443/bg/a/view/elektronnite-cigari-sa-smyrtno-opasni-144498", "text": "Учени от университета на Невада установиха, че при пушенето на електронни цигари голяма част от предизвикващите рак химични съединения се натрупва в белите дробове, съобщи Юрик алърт. Учените са анализирали концентрацията на предизвикващи рак алдехиди и токсини в организмите на 12 души преди и след пушене на електронни цигари. Освен това те сравнили концентрацията на въпросните вещества в дима от тези цигари и във въздуха, който участниците издишват, докато пушат. Оказа се, че след пушене на електронни цигари средната концентрация на алдехиди в издишания въздух е 10,5 пъти по-голяма, отколкото преди. Същевременно концентрацията на формалдехид в издишания въздух е стотици пъти по-малка, отколкото в дима от подобни цигари. Това означава, че голяма част от формалдехида остава в човешкия организъм. По мнението на учените, експериментът нагледно показва възможната вреда от електронните цигари поради алдехидите в дима им.", "date": "2018.09.17", "title": "Електронните цигари са смъртно опасни"}
{"url": "https://www.monitor.bg:443/bg/a/view/mej-s-ultimatum-kym-deputatite-144496", "text": "Британският премиер Тереза Мей заяви, че депутатите на Острова или трябва да подкрепят нейния план за Brexit, или изобщо няма да има сделка. В интервю за програма „Панорама“ по Би Би Си Мей изтъква, че ако парламентът не ратифицира нейния план от Чекърс, алтернативата е напускане на ЕС без споразумение. Тя пордължава да стои твърдо на позицията си, че предложенията й са единственото решение за напредък в преговорите с Брюксел. Мей критикува плановете на „Brexitиърите“ за решаване на проблема с ирландската граница и предоставя на депутатите два опции – или да гласуват за нейния план, или Великобритания излиза без сделка от ЕС. Кметът на Лондон Садик Хан призова в събота за насрочването на нов референдум за членството на Великобритания в ЕС. В „Дейли телеграф“ бившият външен министър Борис Джонсън заяви, че провалът на правителството да реши проблема с ирландската граница е загърбване на конституцията. Предложенията на евроскептиците за ирландската граница обаче също са неприемливи за Брюксел. Според проучване на ComRes поне половината от британците смятат, че последиците от Brexit ще бъдат отрицателни, а близо 80% смятат, че правителството не се справя добре в преговорите за Brexit.", "date": "2018.09.17", "title": "Мей с ултиматум към депутатите"}
{"url": "https://www.monitor.bg:443/bg/a/view/spipaha-zatvornik-s-heroin-v-djoba-v-bobov-dol-144483", "text": "Спипаха затворник с хероин по време на регулярна проверка в една от килиите в Бобовдолския зандан. Надзирателите окрили дрогата в джоба на панталона на 41-годишен мъж, който излежава една от поредните си присъди за кражби. „За пореден път откриваме наркотик в лишен от свобода. Не е ясно точно как е попаднал в него, но предположенията ни са, че той е вкаран в затвора чрез някоя от пратките. До този момент сме откривали наркотици в хляб, люти чушки и какво ли още не“, коментираха надзиратели от Бобов дол. Срещу 41-годишния мъж е образувано досъдебно производство в РУ – Бобов дол, за случая е оведомен дежурен прокурор.", "date": "2018.09.17", "title": "Спипаха затворник с хероин в джоба в Бобов дол"}
{"url": "https://www.monitor.bg:443/bg/a/view/zapochna-izgrajdaneto-na-novata-kejova-stena-v-ruse-144481", "text": "Започна изграждането на новата кейова стена в Русе. Естественият бряг се заменя от бетон, който трябва да помогне за осигуряването на необходимите дълбочини за акостиране на круизни кораби дори при ниски водни стоежи. Дейностите се извършват по мащабен трансграничен европроект за нова визия на крайбрежията на Русе и Гюргево на обща стойност 7 349 963 евро. Първата копка на обекта „Рехабилитация на кейовите стени на пътнически терминал Русе – център и подобряване на навигационните условия на 3 корабни места“ бе направена днес, но реално строителните работи започнаха през миналата седмица със заличаването на Конския плаж – място, свързано със спомените на поколения русенци. „Новата кейова стена ще е с дължина 480 метра, като в най-широката си част ще навлиза 30 метра навътре в река Дунав. С изпълнението на дейностите ще получим една сигурност във водната връзка в еврорегиона Русе - Гюргево, както и по-добра навигация по поречието на Долен Дунав“, поясни заместник-кметът на Русе Димитър Наков, който е и ръководител на проекта.", "date": "2018.09.17", "title": "Започна изграждането на  новата кейова стена в Русе"}
{"url": "https://www.monitor.bg:443/bg/a/view/lazer-sledi-topeneto-na-ledovete-144491", "text": "Космическия апарат \"Айссат-2\" на НАСА, който ще измерва ледовете на Земята с авангарден лазер, беше изстрелян с ракета \"Делта 2\" от базата \"Ванденбърг\" в Калифорния, предаде АП. Мисията е \"изключително важна за науката\", каза по-рано Ричард Слонакър, който отговаря за програмата \"Айссат-2\" в НАСА. Почти 10 години американската космическа агенция няма орбитален апарат, който да измерва дебелината на ледената покривка по планетата. Предишната мисия \"Айссат\" продължи от 2003 до 2009 г. Благодарение на нея специалистите научиха, че шелфовете изтъняват, и че площта, покрита с лед в Гренландия и Антарктика, намалява. Оттогава събирането на данни става със самолет, който лети над Арктика и Антарктида. Новият космически апарат ще даде възможност на специалистите да разберат колко допринася топенето на ледовете за покачването на океанското ниво. \"Ще получим възможност да изследваме начина, по който ледът еволюира през една година\" - каза Том Уогнър от програмата \"Криосфера\" (земен лед) на НАСА. Комбинирането на тези точни данни с известните от предишни години ще подобри разбирането на климатичните промени и ще даде възможност за по-добри прогнози за покачването на морското ниво. \"Айссат-2\" е оборудван с два лазера, от които единият е резервен. Те са с много по-добри показатели от използвания за предишната мисия. Въпреки мощността си, лазерният лъч няма да е толкова топъл, че да разтопява леда, защото орбиталният апарат ще е на височина 500 км над Земята. Лазерът на \"Айссат-2\" ще е с 10 000 пулса в секунда, при 40 за предшественика му. Затова данните ще са много по-подробни. Измерванията ще се правят на всеки 70 см по траекторията на спътника. Освен дебелината на леда и повърхността, която покрива, той ще измерва наклона на основата. Мисията \"Айссат-2\" е предвидена за три години, но спътникът има достатъчно гориво за десетилетие, ако бъде решено да бъде продължена.", "date": "2018.09.17", "title": "Лазер следи топенето на ледовете"}
{"url": "https://www.monitor.bg:443/bg/a/view/iznesoha-klasnite-stai-na-plaja-144482", "text": "Възпитаниците на най-престижния лицей на Неапол „Якопо Санадзаро“ вече ще се учат и на близкия плаж „Варкатуро“. Там ще бъдат класните стаи на всеки един клас поне два пъти в месеца, а когато времето се захлади, вместо да зубкат на пясъка, учениците ще обикалят музеите и галериите на родния град, ще ходят на екскурзии в околностите му или ще спортуват. Тяхното присъствие е задължително като в най-обикновен учебен ден и ако случайно решат да кръшнат – придружаващите ги навсякъде преподаватели ще напълнят бележниците им с неизвинени отсъствия. Решението за изнасянето на класните стаи на плажа е на дирикторката на авторитетното средно школо Лаура Колантонио. За съжаление обаче инициативата на опитната и дългогодишна педагожка не е плод на измислен от нея нов и прогресивен метод на обучение, а на съвсем тревиална причина. Просто след поредния прием на ученици сградата на „Санадзаро“ се оказва тясна за сформираните 53 класа, тъй като в нея има само 48 класни стаи. И за да не остави на улицата никого от мераклиите да се учат в известния с високите си резултати лицей, Лаура Колантонио решава да въведе ротационен принцип в заемането на помещенията за обучение. Така според простите й сметки всеки клас два пъти в месеца ще трябва да ходи на плаж, на екскурзия, в музей или в спортна зала барабар с преподавателите. Като директорката мотивира решението си не толкова с липсата на класни стаи, а най-вече с неотдавнашна министерска заповед, според която за да бъде ефикасно, обучението на гимназистите трябва да включва и извънкласни форми. Да, ама недоволни от инициативата на Лаура Колантонио родители веднага спретнаха протест, настоявайки децата им да не се разсейват по плажове и екскурзии, а да залягат над учебниците там, където трябва. И за да се случи това, те предложиха наследниците им ако трябва да ходят на училище в събота и дори в неделя, пак на ротационен принцип, но задължително в класни стаи. С малки изключения учениците от „Санадзаро“ обаче подкрепиха решението на директорката си, а питомците на другите лицеи на Неапол поискаха от началниците им поне два пъти в месеца също да учат по плажове, вместо в душни класни стаи.", "date": "2018.09.17", "title": "Изнесоха класните стаи на плажа"}
{"url": "https://www.monitor.bg:443/bg/a/view/pol-makkartni-oglavi-bilbord-sled-36-godini-144484", "text": "Новият дългосвирещ проект на Пол Маккартни \"Egypt Station\" оглави класацията за албуми на \"Билборд\" за първи път от 36 години. За една седмица тавата е продала само в САЩ 153 000 еквивалентни албумни единици, от които 147 000 в традиционен формат. \"Egypt Station\" е осмият албум на големия музикант, който оглавява американската класация. Сред тях са три негови проекта с Wings и четири антологии - от 1995 г., две от 1996 г., и 2000 г. Последният път, в който се изкачва до първото място е през 1982 г. с четвъртия си солов абум \"Tug of War\" и остава там три седмици. The Beatles още притежават рекорда за най-много албуми, заели първото място в САЩ - 19, сред които и компилации с най-големите им хитове.  На второ място в класацията на \"Билборд\" за албуми е \"Kamikaze\" на Еминем. Трета е Лорън Дейгъл с \"Look up Child\". Четвърти е рапърът Ръс със \"Zoo\". \"Scorpion\" на Дрейк слезе на петото място.", "date": "2018.09.17", "title": "Пол Маккартни оглави „Билборд“ след 36 години"}
{"url": "https://www.monitor.bg:443/bg/a/view/syprugata-na-udi-alyn-napadna-majka-si-144486", "text": "Съпругата на Уди Алън – Сун-И Превин, го защити публично и обвини майка си Миа Фароу, че иска да се възползва от движението #MeToo. Пред сп. „Ню Йорк“ Превин разказа за проблемната си връзка с майка си и как се е влюбила в легендарния режисьор през 1992 г, докато той е във връзка с Фароу. Сун- И твърди, че скандалите с Миа започнали малко след като актрисата я осиновила, както й че тя се държала с нея като с прислужница. Тя обясни още, че се връща към миналото сега, защото Дилън Фароу, осиновената дъщеря на Уди Алън, го обивнява несправедливо в сексуални посегателства. \"Нямам никакво намерение да оправям отношенията си с Миа, нищо подобно . - Това, което се случи с Уди обаче е толкова разстройващо, толкова несправедливо. Миа се възползва от движението #Me Too и сочи Дилън за жертва. И цяло ново поколение слуша тази история, а не би трябвало\", заяви Первин. Припомняме, че Дилън обвини Уди Алън в сексуален тормоз, който датира от времето, когато е била на 7 години. Режисьорът стана обект на разследване, но срещу него не бяха повдигнати обвинения. Той винаги е твърдял, че не е опипвал Дилън.", "date": "2018.09.17", "title": "Съпругата на Уди Алън нападна майка си"}
{"url": "https://www.monitor.bg:443/bg/a/view/za-osem-meseca-pechalbite-na-ruskite-banki-se-srinaha-s-pochti-10-144485", "text": "За първите 8 месеца на 2018 г. печалбите на банките в Русия се сринаха с почти 10%, до 901 млрд. рубли (13,2 млрд. долара по курса в понеделник), съобщава Reuters. За същия период на миналата година показателят е бил 997 млрд. рубли. На него са повлияли задействаните процедури за финансово оздравяване на част от банките. Въпреки спада на печалбата руските трезори са увеличили с 9,6% до 512 млрд. долара (7,5 млрд. долара) на комисионните си приходи.", "date": "2018.09.17", "title": "За осем месеца печалбите на руските банки се сринаха с почти 10%"}
{"url": "https://www.monitor.bg:443/bg/a/view/sedmoklasnichki-iskat-po-dylgi-mejduchasija-144488", "text": "Седмокласничките Рая Гевизова и Ива Александрова искат по-дълги междучасия и по-различна програма, за да не носят тежките учебници по разказвателните предмети в един и същи ден. „Искаме да кажем на МОН, че не е нормално да имаме 5-минутни междучасия след голямото междучасие. На всичкото отгоре сме от 12:30 до 7:30 с тази тежка раница.“ Момичетата обясниха, че при тях шкафчета има само за децата до 4 клас. Добрата новина за тях е, че ще бъдат отпуснати още 6 млн. лв., за да могат всички всички ученици от първи до седми клас да има къде да оставят нещата си. Рая и Ива искат и по-различна учебна програма спрямо която да няма струпване на разказвателните им предмети, за които трябва да се подготвят по-дълго време и не им остава време да починат. „На всичко отгоре имаме един час физическо през цялата седмица и един час рисуване, в които можем да отпуснем. Не може да ни сложат химия, физика и биология в един ден, както и история и география, това не е нормално.“, обясниха децата. Седмокласничките искат да бъдат приети в елитна гимназия, но не смятат, че тази задача ще е лесна, тъй като учат в силен випуск.", "date": "2018.09.17", "title": "Седмокласнички искат по-дълги междучасия"}
{"url": "https://www.monitor.bg:443/bg/a/view/rastenijata-imat-nervna-sistema-144480", "text": "Растенията могат да предават информация за опасност с помощта на система, напомняща нервната система на животните. Това се казва в статия на американски и японски изследователи, публикувана в списание Science. Учените са стигнали до извода, че при увреждане на листата на дадено растение, стъблото „научава“ за това чрез промяната в количеството калций и да сигнализира за опасност. В лабораторни условия е бил създаден молекулярен сензор, който открива флуоресцентно вещество, което реагира на съдържанието на калций. По време на изследването специалистите са забелязали също така повишаване и намаляване на нивото на калций в растенията при различни условия. Според мнението на учените, тези изменения създават импулси, предаващи се от един неврон до друг и се предупреждава за опасност. Растенията, според Джак Шулц, са \"просто много бавни животни\". Шулц е професор по класифициране на растенията в Университета в Мисури, Колумбия. Той е прекарал четири десетилетия в изучаване на растенията и е уверен в заключенията си. Растенията се борят за територия, търсят храна, избягват хищниците и поставят капани на своите жертви - те са толкова живи, колкото животните и също като тях - демонстрират поведение. \"За да видите това трябва да направите първата стъпка - да посадите растение. След това то започва да се държи като животно\", заявява Оливие Хамант, ботаник в Университета в Лион, Франция. Растенията се движат преднамерено, което означава, че са наясно какво се случва около тях. \"За да отговорят правилно и адекватно на външните условия, растенията също се нуждаят от сложни сетивни механизми, които да улавят промените в средата\", заявява Шулц. В последните години има бум на научни разработки, доказващи, че растенията виждат, чуват, имат обоняние и като цяло - чувстват. \"Едно от основните предизвикателства в работата ни беше да открием причината, поради която растенията реагират на звуци\", заявява Хейди Апел, колега на Шулц. Една симфония на Бетовен може и да не им подейства особено, но звук от движение на гъсеница предизвиква мигновена реакция\", допълва той. При експеримент става ясно, че пуснат запис на звуци от гъсеница карат растенията да освобождават в листата си химически съединения, целящи да отблъснат евентуалните нападатели. \"Доказахме, че растенията откликват на екологично релевантен звук с екологично релеватна реакция\", заявява Рекс Кокроф, друг учен в проекта. Според експертите ключът се крие в екологичната релевантност. Консуело де Мораес от Шведския федерален институт по технологиите е доказала, че растенията не само могат да \"чуят\" приближаващи се насекоми, но могат и да ги \"надушат\" или поне да уловят миризмата от сигналите за опасност, освобождавани от други близки растения. През 2006 г. Де Мораес демонстрира как вид паразитна лоза, наречена \"куковича прежда\", надушва своя потенциален приемник, в резултат на което започва да се извива във въздуха преди да се увие около него. \"На пректика с растенията реагираме еднакво - надушваме или чуваме нещо и предприемаме съответните действия. Има важна разлика, разбира се. Не знаем доколко еднакви са механизмите за обоняние при растенията и животните, защото тези при растенията са много непозната и неизследвана територия\", допълва Де Мораес, цитирана от Би Би Си. Въпросът на мнозина е по какъв начин растенията компенсират липсата на нос, очи и уши, каквито имат животните. Действително, учените признават, че липсата на явни сензорни органи затруднява разбирането на сетивността на растенията. Не винаги обаче това е така - фоторецепторите, които растенията използват, за да \"виждат\" например, са напълно \"оборудвани\" да изпълняват и други функции. Това обаче е материя, която тепърва ще трябва да се проучва. Учените откриват множество прилики между устройството на човека и растенията - на клетъчно ниво, на биоенергийно ниво, на ниво проприоцепция, както и на ниво \"нервна система\". Така например глутаматните рецептори са най-важният невротрансмитер в централната ни нервна система. Те играят абсолютно същата роля при растенията, с тази съществена разлика, че растенията нямат нервна система. \"Макар еволюцията да е разграничила и усложнила различните системи, моликулярната биология и геномиката ни показват, че растенията и животните са изградени от учудващо ограничен набор от молекулярни \"градивни елементи\", които всъщност много си приличат\", споделя Фатима Чвърчкова от Университета в Прага. Тези неподозирани до неотдавна прилики карат някои от съвременните учени дори да говорят за \"растителна интелигентност\". Електрическите сигнали, които растенията са способни да изпращат, може да се окажат решаващ фактор за оформянето на теорията за \"растителната невробиология\", набираща популярност и днес в научните среди. Някои изследователи на материята стигат и по-далеч, задълбочавайки се в сфери, нетипични за растенията - способността за учене, паметта и решаването на проблеми. И макар мнозина от експертите да смятат теортиите за \"растителната интелигентност\" и \"растителната невробиология\" за пресилени, те категорично са на мнение, че растенията са по-сложно устроени, отколкото сме смятали досега.", "date": "2018.09.17", "title": "Растенията имат нервна система"}
{"url": "https://www.monitor.bg:443/bg/a/view/otkriha-shevni-igli-v-jagodi-v-avstralija-144489", "text": "Австралия разпореди разследване, след като са били открити шевни игли, скрити в ягоди. Игли са намерени в ягоди в шест щата. Мъж е бил откаран в болница, след като е изял ягода, в която е имало игла. Няколко производители са изтеглили ягодите си от пазара, а търговци в Нова Зеландия обявиха, че са спрели да продават вносни ягоди като предпазна мярка. Правителството на щата Куинсланд е предложило награда от 100 хил. австралийски долара (72 000 американски долара) награда за информация по случая. Властите съветват да се нарязват ягодите, преди да ги ядат.", "date": "2018.09.17", "title": "Откриха шевни игли в ягоди в Австралия"}
{"url": "https://www.monitor.bg:443/bg/a/view/richard-giyr-i-jena-mu-posetiha-dalaj-lama-144487", "text": "Холивудският ас Ричард Гиър и съпругата му Алехандра Силва посетиха Далай Лама, за да оповестят официално, че очакват дете. 35-годишната красавица сподели общата им снимка в социалните мрежи и написа: „Безценен момент отпреди няколко минути. Не можехме да го съобщим, преди да кажем на Далай Лама“. За бременността на Силва се говори от миналия месец, когато близки до актьора и половинката му издадоха новината пред испанското издание ABC. Само три месеца, след като двамата се разходиха до олтара, семейството им ще нарасне с още един член. Все още не е ясен полът на бебето, както и дали то ще бъде родено в Испания, откъдето е майката, или в Щатите, където се предполага, че влюбените прекарват по-голямата част от времето си. Това ще е втори наследник за Гиър, който възпитава 18-годишен син с бившата си половинка Кари Лоуел. Силва също има дете от предишна връзка – 6-годишният Албърт.", "date": "2018.09.17", "title": "Ричард Гиър и жена му посетиха Далай Лама"}
{"url": "https://www.monitor.bg:443/bg/a/view/shkafcheta-za-vsichki-uchenici-ot-1-vi-do-7-mi-klas-144470", "text": "За всички ученици от първи до седми клас ще бъдат закупени шкафчетата до края на годината. За целта ще бъдат отпуснати допълнително над 6 млн. лв. Това обяви образователният министър Красимир Вълчев, след като откри учебната година в 120 ОУ „Георги Раковски“ в столичния квартал „Лозенец“ По модул „Осигуряване на ученически шкафчета” към НП „Осигуряване на съвременна образователна среда” тази година бяха отпуснати близо 3 млн. лв, с които в близо 600 общински училища бяха осигурени 111 хиляди шкафчета за учениците от първи до седми клас. Благодарение на нея близо 40% от децата ще бъдат с по-леки раници. „Стартирахме тази година програмата с намерението да е 2 или 3-годишна, за да финансираме закупуването на шкафчета за всички ученици. До края на годината можем да финансираме всички училища за всички ученици от първи до седми клас“, обясни Вълчев. Той коментира, че една раница тежи средно 7 кг., като към тежестта освен учебниците влизат още водят, гуменки за физическо. Според него няма как изведнъж тя да стане 4 кг, но от МОН са стартирали списък с мерки, в които чантите на учениците да бъдат олекотени. „Не позволяваме учебниците да са от т.нар обемна хартия, а по-лека, разделени са големите учебниците, регламентирахме достъп до електронно четими варианти, препоръчахме на училищата да оптимизират седмичните програми, така че децата да носят дневно учебници за по-малко предмети, препоръчахме и да се въздържат от това да препоръчват на учениците допълнителни тетрадки и пособия, тъй като в учебния комплект са включени достатъчно учебни пособия.“, изброи министъра. Вълчев обясни, че има над 50 училища, в които продължават ремонтите, като се надява те да приключат до 3-4 седмици. „Осигурнихме навсякъде организация, имаме няколко типични случаи като Кърджали и Ихтиман, но и там е започнала учебната година нормално.“, обясни той. Просветният министър пожела на всички деца да реализират мечтите си чрез образованието и да почустват, че учителите и училището са им дали най-ценният билет за живота.", "date": "2018.09.17", "title": "Шкафчета за всички ученици от 1-ви до 7-ми клас"}
{"url": "https://www.monitor.bg:443/bg/a/view/69-godishen-stolichanin-zapechata-62-kg-kanabis-v-burkani-144473", "text": "Криминалисти ожънаха огромна нива с канабис в невестинското село Четирци през уикенда. До разкриването на нарколабораторията се стигнало след продължително наблюдение на къща в населеното място, която е собственост на 69-годишният столичанин Кирил Христов. Мъжът в продължение на месеци наред грижливо отглеждал наркотика, който в последствие изсушавал и затварял в буркани. „Нивата беше снабдена с модерна капкова система за напояване, така, че собственикът с натискането на едно копче да напоява цялата площ, засадена с канабис. Отглежданите растения в нея бяха със завидни размери, като някои достигаха до 300 см.“, обяви директорът на ОДМВР – Кюстендил, Елиан Стамболийски. При последвалите процесуално-следствени действия в къщата на Кирил в Четирци са намерени буркани със суха листна маса. Общото тегло на наркотика е 61.500 кг. „69-годишният мъж е съхранявал вече изсушената дрога в буркани така, че да може безпроблемно да я транспортира до столицата. Така все едно си прекарва касетките със зимнина. В спалнята на мъжа открихме 130 буркана, отделно от това имаше дрога и в бидон в мазето на дома“, обясниха криминалисти, участвали в акцията. По техни думи от нивата с канабис са успели да ожънат и други 43 кг. зелена листна маса, което също е едно огромно количество. 69-годишният Кирил Христов е задържан за 72 часа в ареста на полицията в Кюстендил. В понеделник на него беше поискана и постоянна мярка за неотклонение „задържане под стража“, която най-вероятно ще се гледа във вторник по обяд. „Няма как съда да не постанови постоянно задържане, тъй като Кирил е установен на място в имота. Отделно от това след последващо претърсване на адреса му в столицата е открит полиетиленов плик с три стъклени буркана с капачки, пълни със суха растителна маса, реагираща на канабис“, обявиха от Окръжната прокуратура в Кюстендил. По случая е започнато досъдебно производство за държане на наркотични вещества с цел разпространение, както и отглеждане на растения от рода на конопа в нарушение на установените в Закона за контрол върху наркотичните вещества и прекурсори правила.", "date": "2018.09.17", "title": "69-годишен столичанин запечата 62 кг. канабис в буркани"}
{"url": "https://www.monitor.bg:443/bg/a/view/marin-lio-pen-s-revolucionni-idei-za-evrosyuza-144471", "text": "Лидерът на френската партия \"Национално обединение\" (бившият \"Национален фронт\") Марин льо Пен обяви, че миграционната политика е изчерпала ЕС и предложи всички конструктивни политически сили в Европа да се обединят за замяна на ЕС със Съюз на европейските нации. Френският политик представи програмата на партията за предстоящите през 2019 г. избори за Европейски парламент по време на среща на партията в град Фрежюс в Южна Франция. Европейският съюз - това не е Европа. Европейският съюз - това е идеологическа структура, това е институция, управлявана от анонимна власт, която централизира управление в неограничено пространство, което се простира от Турция до Магреб. Пространство, което не е прикрепено към никаква история, никакви корени или традиции, това пространство, което реално няма сила, нито перспектива, освен да се разтвори в световната магма, обяви Льо Пен в речта си, предадена от телевизия BFM. Според Льо Пен ЕС се е превърнал в \"диктатура, която унищожава народите, използва насилие срещу народите, против британците и поляците, които не се подчиняват на законите, а също така прибягва до шантаж срещу всички останали\". Европейският съюз не защитава Европа, а руши европейската идея. Още по-лошо - организира унищожение чрез миграционния поток, подчинява се на финансовите олигархии, орязва системата за социална помощ, унищожава нашата идентичност, сключва договори за свободна търговия, за да ограби териториите и икономиките ни, уверена е Льо Пен. Тя посочи като основни съюзници в Европа италианското движение \"Лига\" на Матео Салвини и Австрийската партия на свободата на Хайн-Кристиан Щрахе. По думите на френския крайнодесен лидер това политическо обединение ще \"защити нациите и цивилизацията\". Изборите за Европейски парламент ще се проведат от 23 до 26 май 2019 г.", "date": "2018.09.17", "title": "Марин льо Пен с революционни идеи за евросъюза"}
{"url": "https://www.monitor.bg:443/bg/a/view/sistema-za-bezjichna-komunikacija-v-ustata-144465", "text": "През 2010 г. компанията Sonitus Technologies, представи нова слухов апарат, наречен SoundBite. Системата използваше микрофон, поставен зад ухото и индивидуално изработено устройство, което се прикрепя към зъба на потребителя, и изпраща леки вибрации до вътрешното ухо, които се приемат като звуци. Системата за комуникация на компанията е привлякла вниманието на Министерството на отбраната на САЩ, което е подписало договор със Sonitus за разработване на безжична двупосочна комуникационна система, която да се прикрепя за зъбите на потребителя. „Гласовият интерфейс поддържа комуникациите в опасна и предизвикателна среда”, казват от Sonitus. „Molar Mic е първото от нашите решения, при които конвенционалните подходи не могат да се приложат.” Ранните прототипи на системата Molar Mic вече са били подложени на полеви изпитания от членове на 131-ва спасителна ескадрила от Въздушната Национална Гвардия (Air National Guard 131st Rescue Squadron), базирана в Маунтин Вю, Калифорния, както и в Хюстън по време на урагана Харви, миналата година. „Поставянето на устройството върху зъбите използва самото тяло на потребителя, за да блокира външния шум, когато говори и посредством зъбите и челюстната му кост създава нов начин за чуване”, поясняват от компанията. Устройството се свързва чрез магнитна индукционна технология с малак обсег към тактическа висулка за врат, която е свързана с радио, а безжично дистанционно имитира действието push-to-talk на радиото. Въвеждането на системата в американските военновъздушни сили се очаква да бъде последвано от други клонове на американските отбранителни сили. Sonitus заявява, че системата също може да се използва от охранители, спасителни екипи и индустриални работници.", "date": "2018.09.17", "title": "Система за безжична комуникация в устата"}
{"url": "https://www.monitor.bg:443/bg/a/view/zapochva-speshnoto-ukrepvane-na-cherkvata-v-selo-chernozemen-144475", "text": "До 3 месеца трябва да започне спешното укрепване на напуканата и застрашена от самосрутване черква в калояновското село Черноземен, съобщи кметицата на населеното място Тоня Христозова. Това става ясно от писмо, което е получено преди дни в кметството от Министерството на културата (МК), уточни тя. По думите й спешното укрепване и аварийният ремонт ще струват около 300 000 лева, които Христозова се надява да бъдат осигурени от МК, тъй като сградата е паметник на културата. Православният храм „Св. Георги” в село Черноземен е на 170 години. Преди 2 години се срути навесът на входа на черквата и като по чудо не уби или нарани човек. Тогава стана ясно, че през 2010г. е имало проект за възстановяването на старата църква с европейски пари. Първоначално епархийският съвет дал одобрение и едва след това бил подаден проектът. Когато обаче парите – 790 000 лева, били одобрени за отпускане, от митрополията в Пловдив отказали да подпишат документите и ремонтът на черквата не се състоял. Само преди няколко месеца куполът на олтара се е сгромолясал на пода. Пукнатини има по цялата 170-годишна сграда. Красивият иконостас също е застрашен, ако черквата се срути, да бъде погубен под руините. Голяма цепнатина има и по средата на стенописа „Тайната вечеря” на възрожденския автор Георги Данчов. Една от камбаните, която тежи 600 килограма, се е наклонила и заплашва да бутне сградата. След срутването на навеса през юли 2016г. тогавашният министър на културата Вежди Рашидов издаде заповед църквата да бъде запечатана с оглед на безопасността на хората. Оттогава кметицата на селото Тоня Христозова се бори да осигури финансиране за спешното укрепване на православния храм. Това лято храмът е бил огледан от експерти от МК, които са преценили, че сградата трябва да бъде укрепена по най-бързия начин. Проектът за ремонта и реконструкцията на храма е бил одобрен от МК още през 2013г., но не е изпълнен от собственика пловдивската митрополия. „Състоянието на храма се е влошило още повече, като следствие от системното неподдържане и естественото износване. В момента сградата е в много лошо техническо състояние и е застрашена от саморазрушаване. Необходимо е спешно укрепване преди да настъпят неблагоприятните есенни и зимни периоди”, се казва в писмото от МК до село Черноземен.", "date": "2018.09.17", "title": "Започва спешното укрепване на черквата в село Черноземен"}
{"url": "https://www.monitor.bg:443/bg/a/view/fandykova-sofija-e-grad-graden-kamyk-po-kamyk-144479", "text": "София е град граден камък по камък, улица след улица, растящ и неостаряващ. С тези думи кметът на София Йорданка Фандъкова откри празничното заседание на Столичния общински съвет, на което се награждават почетните граждани на града. Тя подчерта, че София съчетава хилядолетна историята и модерен град на високите технологии и отбеляза, че предизвикателството, с което трябва да се справят общинарите е да не превърнат София и обектите, по които се работи в заложник на партийни битки. “Знам, че за много от вас предизборните кампании вече са започнали, но нека тази зала бъде място за дебат на идеи, а не за дребни политически сметки”, призова градоначалникът и допълни, че промяната не е в лозунги, а в работа. Фандъкова заяви, че днес столицата е с най-много млади хора, училища, университети и най-много фирми. “Нашите усилия трябва да гледат хоризонта на младите, които създават София, като град на дигиталните технологии и мобилността”, каза Фандъкъва. Тя отбеляза, че детските градини, училищата, улиците, метрото, парковете, новите пешеходни пространства са здравата основа върху, която се гради. По думите й София съчетава хилядолетна историята и модерен град на високите технологии. “Вярвам, че тази софийска комбинация разкрива новите възможности пред града”, обяви Фандъкова. На празничното заседание бяха удостоени със званието “Почетен гражданин на София” 13 известни творци, учени и музиканти. Сред тях са любимите изпълнители на поколения българи Васил Найденов, Богдана Карадочева и Мими Николова, актьорите Владимир Пенев и Филип Трифонов, режисьорът Пламен Карталов, кинокритикът Божидар Манов, композиторите Димитър Симеонов и Валентин Бобевски. Най-голямото признание на София получиха и писателката Рада Москова, археологът Николай Овчаров, създателят на най-големия цирк у нас Александър Балкански и дългогодишният директор на Класическата гимназия Гергина Тончева.", "date": "2018.09.17", "title": "Фандъкова: София съчетава хилядолетна история и високи технологии"}
{"url": "https://www.monitor.bg:443/bg/a/view/spipaha-fermer-da-krade-teletata-na-sysed-144474", "text": "25-годишен жител на радневското село Тополяне е задържан след сигнал за кражба на четири женски телета от ферма в  стопанския двор на някогашното ТЗКС. Сигналът на телефон 112 е бил подаден на 15 септември от 55-годишният Радослав Динев, който констатирал липсата на животните от обора призори в събота. Ден по-късно белезниците щракнали около китките на Добрин Янев, а животните били открити в гориста местността недалече от фермата. Задържаният също е животновъд, оборът му се намира на метри от стадото на Динев, двамата от доста време били във влошени взаимоотношения, коментира кметът на Тополяне Динко Динев. Образувано е бързо досъдебно производство, очаква се до дни Янев да се изправи пред Темида за посегателството. В ход е и досъдебно производство по сигнала на фермера от Кънчо Кутев, който обяви парична премия от 20 000 лв за информация относно въоръженото нахлуване в имота му край град Шипка, където отглежда върху площ от 3 000 дка 800 телета от месодайната порода Абърдийн Ангус. Неизвестни вандали са произвели 12 изстрела с ловна пушка и са унищожили соларните тракери за захранването на електропастирите, щетата е за над 8 000 лв. Стрелците са били с мотор и са избягали по черни пътища малко след полунощ на 15 септември, на този етап все още липсвала конкретика относно самоличността им, уточни началникът на РУ „Полиция“ Стойчо Крачолов.Той не изключва нападението да е в резултат на влошени взаимоотношения с ловци от местна дружинка.", "date": "2018.09.17", "title": "Спипаха фермер да краде телетата на съсед"}
{"url": "https://www.monitor.bg:443/bg/a/view/ilajza-dushku-se-omyji-tajno-144472", "text": "Актрисата Илайзу Душку се е разходила тайно до олтара. Звездата от сериала \"Бъфи, убийцата на вампири\" е казала заветното „да“ на бизнесмена Питър Паланджиан още миналия месец. За щастливото събитие стана ясно от снимки в социалните мрежи. гласи текстът към кадрите, който издава датата на сватбата. Душку и 53-годишният й избраник, който е бивш професионален тенисист, се сгодиха през юни месец миналата година. Екранната ясновидка Тру пази ревностно личния си живот от зоркия поглед на папараците и рядко издава информация. За Паланджиан се знае, че е възпитаник на Харвардския университет и към момента ръководи компанията за недвижими имоти, основана от баща му. Той възпитава четири деца от предишни връзки. За Душку това е първи брак.", "date": "2018.09.17", "title": "Актрисата Илайза Душку се омъжи тайно"}
{"url": "https://www.monitor.bg:443/bg/a/view/dunav-ostana-bez-trenior-144478", "text": "„Дунав“ остана без треньор, след като Малин Орачев подаде оставката си след загубата от „Етър“ с 2:4, а ръководството я прие. Президентът на „драконите“ Симеон Симеонов благодари на Орачев за професионализма, коректността и отдадеността му към клуба и му пожела бъдещи успехи. „Въпреки лошите резултати съм убеден, че той остави една добра основа за развитието на отбора. Пожелавам му успехи в новите предизвикателства пред него”, заяви Симеонов, като допълни, че утре ще има официално становище на клуба за това кой ще е заместника на поста старши-треньор. Засега спряганите имена са две, като с най-големи шансове да поеме „драконите“ е Милен Радуканов. Другото име е Валентин Илиев, който до съвсем скоро бе начело на ЦСКА 1948. Докато новият наставник встъпи в длъжностръководството на „Дунав“ повери тренировъчния процес в ръцете на досегашните помощници на Малин Орачев - Цветомир Младенов, Емил Иванов и Любомир Петков.", "date": "2018.09.17", "title": "„Дунав“остана без треньор"}
{"url": "https://www.monitor.bg:443/bg/a/view/svetofar-v-sofija-sveti-22-dni-zeleno-za-koli-i-peshehodci-144461", "text": "Светофар в София свети 22 дни зелено за коли и пешеходци. Това е причината жители на София искат оставката на Димитър Петров - служител на Столичната община, заради регулацията на  бул. \"Никола Мушанов\" и бул. \"Възкресение\". Цветан Фиков е един от организаторите на протест, който ще започне в 11:00 часа днес, съобщи \"България он еър\". В него ще се включат жители на \"Квасна поляна\" и родители на деца, които учат в 28 СУ \"Алеко Константинов\". Фиков обяви в ефира на \"България сутрин\", че исканията на хората са адекватна и постоянна поддръжка на маркировката и светофарните уредби на кръстовищата, които са в близост до училища и детски градини. \"Интегрираната светофарна система в София да работи в полза на пешеходците и да ги предпазва, а не да ги пуска тогава, когато пуска и автомобилите, както беше на този светофар и най-вече оставка на Димитър Петров\", настоя Цветан Фиков пред камерата на Bulgaria ON AIR. По думите му служителят от Центъра за управление на трафика към общината се е подиграл на жителите на района, защото първо е обяснявал за това, че светофара работи по европейски практики и световни стандарти, а след това през нощта е бил променен режимът му на работа. Пред Bulgaria ON AIR самият Димитър Петров заяви, че са правени няколко проверки на работата на светофара и по думите му те са показали, че той работи по всички законови и нормативни изисквания, а също и че отговаря на добрите практики. Въпреки това Петров не отрече, че е сменен режимът на работа на светофара. \"Като отговорна институция, ние зачитаме и ценим мнението на гражданите, в дадената ситуация екипът от експерти, който работи за организацията на движение на светофарните уредби, прецени, че е удачно да се върне старата организация на движение\", добави Димитър Петров. Служителят на Центъра за управление на трафика към общината подчерта, че не е чакано 22 дни да се оправи светофара, защото проблем с работата му не е имало, а е сменен само режимът на работа.", "date": "2018.09.17", "title": "Светофар в София свети 22 дни зелено за коли и пешеходци"}
{"url": "https://www.monitor.bg:443/bg/a/view/otkriha-probodena-klosharka-na-spirka-v-gorna-orjahovica-144463", "text": "Прободена клошарка беше открита в безпомощно състояние на автобусна спирка в Горна Оряховица. 46-годишната жена е от село Дряновец, но от известно време се подвизава в района на железничарския град, като се изхранва от контейнерите. В събота тя е намерена да лежи окървавена на една от спирките в града от минувачи. При направения преглед е установено, че жената е с прободна рана в гърба. Настанена е в болница, няма опасност за живота и. Работата по изясняването на случая продължава, информират от Областната дирекция на полицията във Велико Търново.", "date": "2018.09.17", "title": "Откриха прободена клошарка  на спирка в Горна Оряховица"}
{"url": "https://www.monitor.bg:443/bg/a/view/depardijo-shte-stava-turchin-144469", "text": "Известният френски актьор Жерар Депардийо иска да стане турски гражданин. През октомври филмовата звезда ще се срещне по този повод с турския президент Реджеп Тайип Ердоган. Това посочва самият актьор в интервю за турски вестник. Интервюто за в. \"Айдънлък\", печатен орган на извънпарламентарната Работническа партия на Догу Перинчек, е взето по време на посещение на Депардийо в Пхенян по случай 70-ата годишнина от създаването на Корейската народнодемократична република (КНДР) на 9 септември. Актьорът отиде на тържествата с група на Дружеството за приятелство и сътрудничество КНДР-Франция. В. \"Айдънлък\" откроява скромното поведение на Депардийо в Пхенян. Противно на други филмови звезди той не капризничел, хранел се на обща маса с другите гости, отказал лека кола и пътувал с групата в общ автобус. Като изтъква, че освен френско Депардийо има също и руско гражданство, кореспондентът на \"Айдънлък\" пише, че сега актьорът желае да стане и турски гражданин. \"През октомври ще бъда в Турция и ще разговарям по този въпрос с президента Ердоган\", е заявил той, като отбелязал, че притежава също и алжирско гражданство.", "date": "2018.09.17", "title": "Депардийо ще става турчин "}
{"url": "https://www.monitor.bg:443/bg/a/view/deutsche-bank-planira-da-iztegli-aktivi-za-450-mlrd-ot-london-zaradi-brexit-144459", "text": "Най-голямата немска финансова група Deutsche Bank иска да преведе от Лондон във Франкфурт активи на банката на стойност 450 млрд. евро, пише Financial Times. Изданието уточнява, че все още 75% всички активи на банката са в столицата на Острова. След завършване на процедурата по Brexit, филиалът на Deutsche Bank в Лондон ще трябва да съответства на всички критерии на ЕЦБ за поделенията на европейските банки, намиращи се в страни извън ЕС. В публикацията се подчертава, че преговорите между Великобритания и Евросъюза по условията на Brexit се планира да завършат до края на ноември, а Обединеното кралство трябва да напусне Общността официално на 29 март 2019 г., след което започва преходният период до 31 декември 2020 г.", "date": "2018.09.17", "title": "Deutsche Bank планира да изтегли активи за €450 млрд. от Лондон заради Brexit"}
{"url": "https://www.monitor.bg:443/bg/a/view/jena-na-22-godini-i-2-godishno-dete-zaginaha-pri-katastrofa-144462", "text": "Жена на 22-години и 2-годишно дете загинаха при инцидент с автомобил на пътя между град Бяла Слатина и село Полица, съобщи \"Фокус\".  Те се возели на предната седалка на автомобил, управляван от 35-годишен мъж без книжка. Той губи управлението над колата се блъска в крайпътно дърво. Шофьорът е транспортиран в болницата в града с множество наранявания.", "date": "2018.09.17", "title": "Жена на 22-години и 2-годишно дете загинаха при катастрофа"}
{"url": "https://www.monitor.bg:443/bg/a/view/baba-dade-pari-i-zlato-na-alo-izmamnicite-144464", "text": "77-годишна жена от Велико Търново е поредната жертва на ало мафията. . На 14 септември бабата получила обаждане по телефона от мъж, представящ се за полицай. Той и казал, че в района се провежда акция по залавянето на телефонни измамници, в която тя трябва да участва. За целта жената трябвало да предостави всичките си пари и ценности на издирвания измамник, който след това щял да бъде заловен от полицията, а парите щели да и бъдат върнати. Старицата се „вързала” на уловката и събрала 30 хил. лв. и няколко златни бижута, които дала на непознат мъж. Едва на следващия ден тя разрала, че е станала жертва на измама и подала сигнал в полицията. Извършителят на наглата измама се издирва.", "date": "2018.09.17", "title": "Баба даде пари и злато  на ало измамниците"}
{"url": "https://www.monitor.bg:443/bg/a/view/moody-s-potvyrdi-rejtinga-na-evrosyuza-144460", "text": "Moody's потвърди дългосрочния рейтинг на Европейския съюз (ЕС) на ниво \"ААА\", а прогнозата за показателя е стабилна, се казва в съобщение на рейтинговата агенция. Решението в частност отразява голямата степен на финансова подкрепа на страните членки. Отбелязва се високото равнище на кредитоспособност на повечето държа ви в Общността и политиката им на стабилни финанси. Освен това, според експертите на Moody's, потвърденият рейтинг на ЕС отразява консервативния подход на управление на бюджета на Евросъюза. От рейтинговата агенция смятат още, че ЕС ще може да преодолее всякакви отрицателни последствия от излизането на Великобритания от ЕС.", "date": "2018.09.17", "title": "Moody's потвърди рейтинга на Евросъюза"}
{"url": "https://www.monitor.bg:443/bg/a/view/rosen-jeljazkov-shte-e-novijat-transporten-ministyr-144467", "text": "Росен Желязков ще бъде новият транспортен министър. Това стана ясно след заседанието на коалиционния съвет между ГЕРБ и патриотите в МС. Новината съобщиха лидерът на Атака и шеф на парламентарната група на патриотите Волен Сидеров и зам.-шефът на ГЕРБ Цветан Цветанов. Сидеров определи Желязков като човек технократ.  Относно президентския указ за освобождаване на Младен Маринов като главен секретар на МВР, Сидеров посочи, че този случай се е „позаплел”. По думите му липсата на диалог между институциите не е добре за държава. Именно затова коалиционният съвет предлага на Румен Радев да се проведе среща в удобно за него време, на която да обсъдят всичко свързано с освобождаването на Маринов. Всички сме готови на дебат, каза Сидеров и уточни :„Другото е напрежение и ескалация”. Той поясни, че правят това предложение за среща чрез медиите, но ако трябва ще го направят и писмени и дори да присъстват юристи, за да разтълкуват процедурата и кога се иска съгласуване.  На свой ред Цветан Цветанов обясни,  че се надява Радев да подпише указа, особено след като има лично волеизлеяние на Маринов.  Указът обаче още не е подписан, каза още той и допусна, че явно се цели нещо различно. Цветанов разясни, че се има съгласуване при назначаването на овакантения пост на главен секретар на МВР, ни когато има личната негова воля за напускане, то хипотезата е друга.  Въпреки това той поясни, че не желаят конференция с държавния глава. „Надяваме се на разумът да надделее”, каза още той.  Планира се рокадите в  правителството да бъдат гласувани в четвъртък от НС, като това да бъде точка първа от дневния ред.  Цветанов обаче се обърна към БСП, които да също да се обърнат към „своя президент” и да подпише указа за освобождаване на Младен Маринов.  Цветанов даде да се разбере, че е било възможно трите оставки и назначаването на новите министри да бъдат гласувани още миналата седмица от НС и без указ на Радев. Цветанов обаче разясни, че така главният секретар изпадал в „невъзмижност” да изпълнява задълженията си и в конфликт на интереси, а указът трябвало да се издаде в рамките на 1 месец и да се изчисти всичко .  Наред с това коалиционният съвет е решил всеки месец да се прави отчет за свършеното. В тази връзка всеки месец те ще правят допитване до всички министри. Така всеки месец ще излизаме с ясни и отчетни данни, разясни Сидеров.  Коалиционният съвет е одобрил още да се осиурят пари за шкафчета във всички школа в страната, като парите ще за сметка на бюджета, каза Сидеров. Цветанов пък уточни, че днес ще има решение на МС на съгласувателна процедура на подпис за целево осигуряване на средствата за шкафчетата за първолаците. Според него това ще реши част от проблемите, които има някои от училищата.  Наред с това са коалиционните партньори са удобрили и 10% скок на заплатите в бюджетния секрор от януари догодина. ", "date": "2018.09.17", "title": "Росен Желязков ще е новият транспортен министър (ОБНОВЕНА)"}
{"url": "https://www.monitor.bg:443/bg/a/view/kamion-i-avtovoz-se-udariha-na-avtomagistrala-trakija-144466", "text": "Камион на куриерската фирма DHL и автовоз са се ударили на автомагистрала „Тракия“ в района на 68-ия километър. Инцидентът е станал на разклона за Велинград при пътен възел Церово, като единият камион е спрял заради авария, а другият се е ударил в него, съобщи говорителят на пазарджишката Областна дирекция на МВР Мирослав Стоянов.Щетите по двете тежки машини са значителни, като автовозът е изхвърчал извън пътното платно. Движението в района е силно затруднено, като колите минават само през изпреварващата лента. В момента има огромно задръстване. В района е станал и друг инцидент между две коли, като при него няма пострадали. Той е станал рано тази сутрин  като автомобил с платформа е превозвал друг лек автомобил. Движеща се зад него лека кола се удря в гърба на платформата, в резултат, на което превозваният лек автомобил пада и се обръща на пътното платно на магистралата. За радост няма пострадали хора. При инцидента са нанесени само материални щети, коментира Стоянов.  ", "date": "2018.09.17", "title": "Камион и автовоз се удариха на автомагистрала“ Тракия“"}
{"url": "https://www.monitor.bg:443/bg/a/view/udariha-uchilishten-zvynec-na-antichna-ulica-144468", "text": "На античната улица в археологическия резерват „Верея Августа Траяна“ удари звънецът за първия учебен ден в старозагорската  елитна гимназия с преподаване на чужди езици „Ромен Ролан“.   На античната улица в археологическия резерват „Верея Августа Траяна“ удари звънецът за първия учебен ден в старозагорската  елитна гимназия с преподаване на чужди езици „Ромен Ролан“. Необичайният избор е бил на самите възпитаници на школото, след като станало ясно, че ремонтите в сградата им ще продължат поне още две седмици. В  санирането на сградата и класните стаи са инвестирани 2,2 млн лв, които са част от проекта  „Обновяване на образователната инфраструктура в Община Стара Загора“ на обща стойност 15,2 млн лв, осигурени по оперативната програма „Региони в растеж“. С известно забавяне в сроковете тече и обновяването на базата в училище „Железник“, до няколко седмици предстои да започне ремонт в професионалната гимназия по строителство и архитектура „Лубор Байер“. Сред прекрачващите  за пръв път прага на „Ромен Ролан“ е доскорошната журналистка Боряна Бочукова, който решила да се отдаде на преподаването по география и през тази година ще бъде ръководител на  десетокласници. Над 14 500 са учениците в Стара Загора и селата в общината, 141 са първолаците, те са с 96 по-малко в сравнение с преходната година.", "date": "2018.09.17", "title": "Удариха училищен звънец на антична улица"}
{"url": "https://www.monitor.bg:443/bg/a/view/400-bona-danyk-nagrada-nad-30-leva-vliza-v-haznata-144447", "text": "3897 души за миналата година са декларирали получени печалби в размер на 3,8 млн. лева от предметни подаръци, които подлежат на деклариране и облагане с данък общ доход. Това става ясно от справка на Националната агенция по приходите (НАП) предоставена на „Монитор“. От началото на годината е в сила промяна в законодателната рамка за това кои подаръци при онлайн и офлайн игри подлежат на деклариране и облагане с данък общ доход. Накратко, когато има награда с пазарна стойност над 30 лева, тя което означава, че организаторът е задължен да изготви служебна бележка за стойността на наградата. Тези подаръци се счита че са получени чрез знания, умения и др. Най-често срещаните игри са с коментари във Facebook, въвеждане на промокодове за получаване на гарантирана награда или за подарък за най-харесваната снимка. Тук се включват и награди, получени при събиране на точки от игрите на веригите хипермаркети и бензиностанции или при участие във викторини. За изминалата година подобни обявени от длъжниците в годишната им данъчна декларация. Но реално данъчните няма как да разберат колко души са получили награди, защото това зависи от обявеното от търговеца. Обичайно липсата на декларация от спечелилите се установява при ревизия на организатора на игрите, който е декларирал разход за награди. Ето защо финансовото министерство се готви да промени съществено модела на деклариране с цел повече постъпления в хазната. От следващата година ведомството на министър Владислав Горанов иска да се уеднакви статутът на данък „награда над 30 лева“ с тези на игрите на късмета. Вече на игрите и сумата от 30 лева необлагаем данък ще увеличи на 100 лева. Така и на печелившия няма да се налага да декларира и да плаща нищо за получената награда. По този начин ще се избегнат и фрапантни случаи, при които печеливши получават предметни награди за 50 лева и заради незнанието си, че id длъжни да я декларират получават още една неприятна „награда” - 500 лева глоба от данъчните. Сега вместо да плати 5 лева данък, санкцията му е от над 100 пъти повече от спечеленото, следствие на проверка на НАП в търговеца, организирал наградата.", "date": "2018.09.17", "title": "400 бона данък „награда\" влиза в хазната"}
{"url": "https://www.monitor.bg:443/bg/a/view/tanja-mihajlova-veche-ima-preves-na-profesionalnoto-obrazovanie-144434", "text": "Ще предложим смяна на времетраенето на модулите на матурите по английски език и география и икономика, казва в интервю пред \"Монитор\" зам.-министърът на образованито и науката. - Очакваме около 60 хиляди ученици, но точната цифра ще знаем на 17 септември. Дотогава образователните институции подават данни не само за очакваните ученици, а и за това колко са влезли в класните стаи в първия учебен ден. Има различни причини деца, които трябва да са в училище, да не бъдат. Има такива, които напускат страната ни с родителите си, и ние не можем да ги спрем. - Говорим за очакван брой. От една страна, той е функционално зависим от демографията на випуска, от друга – ние знаем броя на децата, които са били в подготвителни групи. Също така знаем и броя на децата, които не са били част от системата на предучилищното образование. - Това е първият випуск, който завършва по новите учебни програми. На 17 и 19 юни ще се проведе НВО след 7-и клас. Много често това оценяване, както и след 4-ти клас, са наричани малки матури, но те не са. Матурата е зрелостен изпит, тя е една-единствена и е след 12-и клас. С нея се удостоверява правото на учениците да имат допълнително образование, тя показва, че младите хора са достатъчно узрели да поемат своя път в живота. НВО обаче в определени моменти предизвиква доста по-голямо и неоснователно притеснение, най-често у родителите, а не толкова при учениците, защото се явява вход за желаното училище. Тази година НВО в частта по литература ще обхваща само материала след 7-и клас, следващата 6-и и 7-и, на третата 5-и, 6-и и 7-и. Създадохме тази възможност за учениците, които сега са 7-и клас, тъй като имаше много полемики, че не се знае предварително какво ще се подготви като изпитен материал. Макар да не е точно така - наредбата, спрямо която полагат това външно оценяване, е издадена, преди децата да влязат в 5-и клас. Моето мнение е, че чрез едно произведение, което може дори да не е изучавано, могат да се проверят компетентности, които са свързани с езиковата грамотност и работата с литературни текстове. - Няма от какво да се притесняват. Този, който учи, учи с разбиране и натрупва трайни знания, винаги ще се справи. Да се замислим колко от нас си спомнят за материала, който е учил в малките класове. По същия начин, ако не си отделял достатъчно внимание, няма да получиш желания и очакван резултат. Когато говорим за компетентности, те са зададени, от една страна, от изискванията в учебните програми и, от друга страна, са пресътворени в самите програми. Учебните програми, по които се работи в 5-и, 6-и и 7-и клас, са разработени на база компетентностния подход, което означава, че по български език първо са зададени социокултурните, но аз бих подчертала и езиковите компетентности, както и комуникативните. По литература освен тях имаме и литературни компетентности, което означава владеене на съответните граматични норми, разбиране на литературния текст, възможност да се създаде текст. Те ще бъдат проследявани през външното проследяване, неговият модел е публично обявен на сайта на МОН. Аз бих дала пример с математиката за 6-и клас в частта алгебра. Един ученик трябва да извършва действие степенуване, да сравнява рационални числа, да пресмята числово изрази, съдържащи до четири действия, да решава линейни уравнения (от първа степен). Математиката остава малко в страни, но тя е много важен изпит, защото показва начина на мислене на учениците. - За ваканция винаги се мисли, още от 15 септември. Учебната година не е удължена сега, заложено е да е 36 учебни седмици в 7-и клас. Бих искала да се знае, че през следващата година четвъртокласниците ще бъдат първите, които са завършили по новите учебни програми. При тях учебната година ще бъде 34 седмици. Това също е заложено в наредбата от преди това. Това, че НВО е две седмици преди края на учебната година, е по-добрият подход. Години наред имаше упреци, че оценяването е изтеглено по-рано и учениците нямат време за усвояване на материала и съответните упражнения. Това също е една възможност материалът да е по-добре усвоен. Най-важно е умението за учене, което е заложено във всяка учебна програма. - Предстои ни да обсъдим дали да направим промени. Тази година и двете сесии минаха спокойно. Формално погледнато септемврийската сесия минава по-встрани, но тя също е тежка. На нея се явяват учениците, които не са успели на юнската или през годините. Не смятам, че ще имаме драстични промени, но втора година наблюдаваме и анализираме времетраенето. Най-вероятно ще се предложи промяна в модулите по английски език и география и икономика (б.а., в момента те са с три модула – първият е 60 минути, вторият и третият по 90 минути). Те са с различна продължителност спрямо другите езици (б.а., те са с два по 60 минути и един 120 минути). По нашите наблюдения и информацията, които сме изискали като време за работа на учениците, има възможност модулите на чуждите езици да бъдат структурирани по един и същи начин. Това предстои да бъде взето като решение, за да могат сегашните 12-класници да са на ясно от по-рано. Матурите по английски език и география и икономика ще станат с продължителност като по история и цивилизация (б.а., два по 60 минути и един 120). Голяма част от учениците напускат много по-рано втория модул по английски език. От него ще се прехвърли време в третия, когато се създава текст, първият ще остане 60 минути. - Все още се утвърждава държавният план-прием. По наши данни към момента 190 професионални и 55 профилирани паралелки са закрити след първо и трето класиране. По-важно е, че към момента отношението на реализираните професионални спрямо профилирани паралелки е 54% към 46%. Имаме превес на професионалното образование, което е разбираемо, защото в много средни училища, които са в райони, където няма професионални гимназии, се дава възможност учениците да усвоят и професия. Важно е освен диплома за средно образование, да имаш и професионална квалификация, която дава възможност за бърза реализация. - След утвърждаване на план-приема ще знаем точния брой. Тези от списъка с очакван недостиг са над 30, защитените - около 18. Искам да подчертая, че се увеличава списъкът с паралелки, които са в дуално обучение. Още от 2014 г. с изменение на Закона за професионалното обучение и образование дуалната форма или обучението чрез работа стана факт. В момента имаме предложение за изменение и допълнение, което е свързано със създаване на по-ясни условия за осъществяване на дуалната система на обучение. От една страна, е възможността за разграничаване между защитените професии и тези с очакван недостиг на пазара на труда. От друга страна, ясни изисквания за това кой може да бъде наставник, учителите методисти и какви са изискванията към техния професионален опит, какви са техните правомощия. Важно е, че се създава и изискване за осъвременяване на учебните програми. В момента имаме рязък скок на технологиите, въз основа на които се упражняват някои професии. Често давам за пример, че днес стругарят се различава от този преди 30 години, който обслужва машината ръчно, оставя детайла, настройва оборотите. Днес стругарят е човек, който управлява една сложна машина, трябва да въведе програмата, често се изисква тя да се напише. Професиите се променят благодарение на развитието на техниката и технологиите. Не случайно STEM направлението за нас е водещо, защото там са техниката и технологиите. Тази промяна е силно изразена и в производствените бази, и в изискванията към учениците. - Няма да се допусне да стартират учебните занятия, без да бъдат назначени учители, които да влизат в класните стаи. Където не достигат, се канят учители, които са се пенсионирали, имаме резерв. Постепенно този процес ще бъде регулиран с мерките, които МОН предвижда да стартира през 2019 г. - възможността за придобиване на педагогическа правоспособност на специалисти от сфери, които са близки до предметите, които ще преподават. Така те ще могат да влязат в класната стая. Смятам, че да бъдеш учител е призвание, когато имаш осъзнато желание, е необходима само допълнителна квалификация да се реализираш. Аз лично имам колеги, които по този начин идват в учителската професия. Мотивацията е различна при всеки, но при тях е много ясно осъзнато защо са тръгнали по този път. Заместник-министър на образованието и науката с ресор предучилищно и училищно образование от май 2017 г. Следвала е в Техническия университет в София, специалност „Автоматизирано оборудване на машиностроенето“ към катедра „Автоматизация на дискретното производство“ Има допълнителни квалификации по мениджмънт и маркетинг и по оптична и медицинска техника Работила е в Националната професионална гимназия по прецизна техника и оптика „М. В. Ломоносов“, където последователно заема длъжностите учител, помощник-директор и директор", "date": "2018.09.17", "title": "Таня Михайлова: Вече има превес на професионалното образование"}
{"url": "https://www.monitor.bg:443/bg/a/view/avtobus-na-39-godini-vozi-uchenici-144450", "text": "Училищен автобус на стряскащата възраст от 39 години вози деца към школото им. Това сочи справка, предоставена на „Монитор“ от Изпълнителна агенция „Автомобилна администрация“. Оттам вече са проверили возилата, собственост на МОН и на по-голямата част от общините, осигуряващи транспорт на ученици, живеещи в по-отдалечени населени места, до школото, в което се образоват. но с автобусите, собственост на частни образователни институции. Според данните дотук са били проверени общо 664 транспортни средства, като от агенцията отчитат, че като цяло се наблюдава подобряване на техническото състояние на возилата. Средната им възраст е 10-12 години и много рядко се среща превозно средство, което не е преминало задължителния технически преглед или не е оборудвано с пожарогасител или изискваните по закон знаци „Внимание! Деца!“, твърдят от екипа на Бойко Рановски. Вследствие на инспекциите твърдят от ИААА. През проверки минават и шофьорите, като при инспекцията се изискват всичките им документи, в това число за стаж и дали имат нужните години, за да могат да превозват деца. При тях нарушенията били преди всичко по редовността на документите. Броят на автобусите, превозващи ученици, не е постоянен, отчитат още от ИААА, като посочват, че бройката варира в зависимост от сключените контракти между превозвачите и директорите. От агенцията уточниха също, че по закон те трябва да проверяват абсолютно всички транспортни средства, с които се превозват деца. В това число и тези, принадлежащи на частни училища, както и автобусите, които са собственост на образователното министерство и са предоставени от ведомството за ползване от образователни институции и общини.", "date": "2018.09.17", "title": "Автобус на 39 години вози ученици"}
{"url": "https://www.monitor.bg:443/bg/a/view/uvolniha-direktor-na-uchilishte-za-zloupotrebi-144458", "text": "Директорът на плевенското спортно училище „Георги Бенковски” Пламен Георгиев е уволнен, заради сключване на фиктивни договори за лагери на учениците и ремонти, съобщи Нова телевизия. „Той искаше да подписваме фалшиви документи и да лъжесвидетелстваме”, каза учителят по футбол Ботьо Ботев. Асен Митев е ученик в 12-и клас и по документи той и съучениците му от двете футболни паралелки, са ходили на тренировъчен лагер в Горна Оряховица две поредни години. Момчетата обаче твърдят, че в същото време са били в Плевен. Подали са сигнал в прокуратурата. „Когато този уж лагер се е провеждал, аз съм си записал в дневника, че съм бил на лагер в град Плевен. Децата са се хранили в стола тук. Той в неговия кабинет ми каза: „Подпиши ми, защото без командировъчно за дадения лагер, той не може да съществува”. Аз отказах, разбира се. Каза, че ако решим да кажем, че сме били, да кажем, че сме били в хотел „Раховец” и да предадем това и на децата. Както и да го сметнем, помалко от 5000 лв. този лагер не може да струва за едната и за другата година, ако е минимум по 20 лв. на човек на ден”, разказва пред Нова телевизия треньорът по футбол Милко Гаврилов. Вместо с автобус, в отчета пишело, че цял клас футболисти пътували до Горна Оряховица с лек автомобил -личният, на директора, който се оказал бракуван, обясняват от спортното министерство.", "date": "2018.09.17", "title": "Уволниха директор на училище за злоупотреби"}
{"url": "https://www.monitor.bg:443/bg/a/view/slynchevo-vreme-za-pyrvija-ucheben-den-144455", "text": "Времето днес за първия учебен ден ще е слънчево с температури до 29 градуса. След обяд ще има кратка облачност, но валежи не се очакват. Ще духа до умерен североизточен вятър и с него температурите слабо ще се понижат. Минималните температури ще са от 10-12 градуса в котловините на Западна България до 17-19 градуса в източните райони от страната, сочи прогнозата на синоптиците от НИМХ. Максималните температури ще са предимно между 24 и 29 градуса. По Черноморието ще бъде слънчево, с временни увеличения на облачността, но ще е почти без валежи. Ще духа до умерен вятър от север-североизток. Максималните температури ще са 23-25 градуса, близки до температурата на морската вода. Вълнението на морето ще е 2-3 бала. Над планините ще бъде предимно слънчево, с временни увеличения на облачността, но само на отделни места ще превали. Ще духа умерен до силен вятър от север-североизток. Максималната температура на височина 1200 метра ще е около 18 градуса, на 2000 метра - около 11 градуса.", "date": "2018.09.17", "title": "Слънчево време за първия учебен ден"}
{"url": "https://www.monitor.bg:443/bg/a/view/vylchev-s-pozdrav-za-pyrvija-ucheben-den-144371", "text": "Образователният министър Красимир Вълчев поздрави учениците, техните родители и учители по повод първия учебен ден. Публикуваме целия текст без редакторска намеса. Скъпи ученици, Уважаеми учители, Уважаеми родители,   Поздравявам Ви по повод първия учебен ден. Това е празник, който отбелязваме с радост и надежда. Надежда за бъдещето, което е свързано с децата ни. Образованието е най-важната инвестиция за развитието на обществото ни, то ни обединява. Именно затова разговорът за образованието е разговор за бъдещето. Уважаеми родители, ние с Вас имаме обща мисия - да образоваме децата си, да бъдат знаещи, можещи, добри и креативни хора. Само заедно можем да постигнем това. Подкрепяйте децата си и възпитавайте у тях уважение към учителя. Това е начинът да успеем в партньорство да изпълним своята мисия. Уважаеми учители, обществото разчита на Вас да се справим с най-важните предизвикателства, пред които сме изправени. Няма друга професия, от която толкова много да зависи бъдещето ни, духовното и социално-икономическото развитие на страната. Можем да имаме добро образование само с добри и мотивирани учители. Затова полагаме всички усилия да гарантираме политическия и бюджетен избор за повишаване на учителските заплати. Същевременно е важно да оправдаваме този избор с реални възходящи образователни резултати. Големите предизвикателства пред Вас учителите са да мотивирате децата да учат, да провокирате въображението им, да ги възпитате и дори да ги вдъхновите да станат утрешното поколение учители. На Вас разчитаме и Ви се доверяваме. Скъпи ученици, това е преди всичко Вашият празник. Стъпките по пътя на знанието са бавни и трудни, но винаги носят видим и траен резултат. Той е гарант за Вашето развитие и успех. Вие сте тези, които създават утрешното общество, които ще съхраните България и българското. Мили първокласници, радвайте се на Вашия първи учебен ден! Пожелавам Ви нестихващо любопитство към новото и познанието. Умението да четете, пишете, смятате и разбирате ще отвори пред Вас нови врати и ще Ви съпътства през целия житейски път. Бъдете здрави и ученолюбиви! Честит празник на всички и на добър час!", "date": "2018.09.17", "title": "Вълчев с поздрав за първия учебен ден"}
{"url": "https://www.monitor.bg:443/bg/a/view/dara-ekimova-sybra-ariana-grande-i-toto-144453", "text": " Младата певица Дара Екимова зарадва феновете си със свой кавър на хитовете God Is А Woman на поп старлетката Ариана Гранде и „Чужди усмивки” на Тото от „СкандаУ“, както и с артистично видео към парчето. Аранжиментът е дело на композитора Светлин Къслев, а за заснемането и монтажът на видеото е отговорен Борил Петров. Чаровната тийнейджърка признава, че е вложила цялата си емоция и любов в проекта и дава заявка, че това е само началото. Преминах през моменти, в които не знаех откъде да започна, за да реализирам мечтата си. Това ме караше да се замислям, дали да не се откажа. Истината е, че сърцето иска това, към което има страст и в правилното време, на правилното място се появи човек, който да ме върне в пътя и да ме мотивира.“, споделя дъщерята на пиар експерта Ива Екимова и Дими от „Сленг“. Дара ще направи официална видео премиера на mash up-версията на „God Is A Woman X Чужди усмивки” в рамките на Седмицата на модата в София на 18-и септември. С изпълнението си 16-годишната красавица ще открие втората вечер на модния форум.", "date": "2018.09.17", "title": "Дара Екимова събра Ариана Гранде и Тото"}
{"url": "https://www.monitor.bg:443/bg/a/view/60-000-pyrvoklasnici-trygvat-na-uchilishte-144457", "text": "Около 60 000 първокласници се очаква да влязат днес на първия учебен ден в класните стаи в училищата в страната. Випускът, който влиза в първи клас през тази учебна година, е основно от деца, родени през 2011 г., които са по-малко от родените деца през 2009 и 2010 г., обясни министърът на образованието и науката Красимир Вълчев. Той информира, че през новата учебна година всички ученици в страната ще са 680 000, от които около 60 000 ще са първокласниците. Учителите във всички училища, в детските градини и в центровете за подкрепа за личностно развитие са 89 000. Ресурсните учители в образованието са 1397, а психолозите са 763-има, съобщи БТА. Новата учебна година ще започне във всичките 2367 училища в страната, в 1844 детски градини и в над 100-те центрове за подкрепа на личностното развитие, каза министър Вълчев.", "date": "2018.09.17", "title": "60 000 първокласници тръгват на училище"}
{"url": "https://www.monitor.bg:443/bg/a/view/dicho-tedi-kacarova-i-rdmk-se-izpravjat-sreshtu-agresijata-v-uchilishte-144454", "text": "С песен Дичо, Теди Кацарова и хип-хоп квартетът RDMK се обявиха срещу агресията в училище и на улицата. Музикантите се присъединиха на драго сърце към инициативата на асоциация „Докосни дъгана“ и създадоха парчето „Агресия“ специално за проекта „Младите хора - Бъдещето на България - това сме ние“. Видеото също е факт, а снимките протекоха миналата седмица в спортно училище “Ген. Владимир Стойчев”. Младежите, които се разписват с участие в клипа, са ученици в паралелките по джудо, гребане и волейбол към същото учебно заведение.  „Агресия“ е по текст и музика на Дичо, Теди Кацарова,  Руди, Дули, Муден и Кукушев, а на режисьорския стол за клипа сяда Тодор Велев - Токо, Уви, виждаме я всекидневно, но най -засегнати пряко и не пряко са децата, защото те усвояват модела на подражание и това което се налага за мода, а именно грубост в език и действия, като проява на сила и надмощие над по-слабия. Децата са отражение на обществото ни. Ако искаме промяна, тя трябва да стартира от подрастващото поколение.“, коментираха за „Монитор“ Теди Кацарова и Дичо. „Искам да благодаря специално на всички деца, взели участие в клипа. Желанието на целия екип беше те да са главните действащи лица и те се справиха отлично. Действаха като отбор независимо от ролята си и това е всъщност идеята - без значение от различията им да се обединят.“, допълни Дули. Асоциация \"Докосни дъгата\" и Министерство на младежта и спорта от няколко месеца работят над проекта \"Младите хора - Бъдещето на България - това сме ние\". Сред основните му акценти са здравословния начин на живот, превенция на различните форми на зависимости и борбата срещу агресията. Проектът обхваща градовете Плевен, Варна, Шумен и Кърджали, където в продължение на няколко месеца се провеждаха различни форуми и инициативи. Част от проекта е и добилият популярност през това лято конкурс „Спортувай с послание“, в който се включиха младежи на възраст от 15 до 19 години от цялата страна, както и успели български спортисти. Водещите футболни клубове у нас и асоциацията пък казаха \"Да на спорта, не - на агресията\" през август, когато се проведе третото издание на Националния детски диабетен лагер \"Докосни дъгата\" в СОК \"Камчия\". Левски, ЦСКА, Лудогорец, Славия, Дунав, Черно море и Ботев се обединиха и дадоха нагледен пример за толерантност, заставайки рамо до рамо в името на каузата на асоциацията.", "date": "2018.09.17", "title": "Дичо, Теди Кацарова и RDMK се изправят срещу агресията в училище"}
{"url": "https://www.monitor.bg:443/bg/a/view/novo-otravjane-v-solsbyri-144456", "text": "Паника в британския град Солсбъри след като на мъж и жена, вечеряли в италианския ресторант \"Прецо\" (Prezzo) снощи, им прилошало. Полицията отцепи района. Заведението се намира на 300 м от ресторант \"Зизи\" (Zizzi), където в деня на отравянето им са обядвали бившият руски шпионин Сергей Скрипал и дъщеря му Юлия. Тази сутрин Новичок беше изключен като причина за \"медицинския инцидент\" в италианския ресторант в Солсбъри снощи, предаде Ройтерс. На страницата си в Туитър полицията на графство Уилтшър съобщи, че е била повикана на мястото от службата за спешна помощ в 18,45 ч. (местно време) след \"медицински инцидент\", който засегнал двама души. \"Като предпазна мярка ресторантът е затворен, околните улици са блокирани, докато полицаите на място установят обстоятелствата, довели до влошаването на състоянието на пострадалите\", уточни полицията. Пациентите са в съзнание и са получили медицинска помощ на място, заяви говорителка на спешната помощ пред британската агенция Прес асосиейшън. Службата за спешна помощ на Югозападна Англия съобщи, че на мястото на инцидента са изпратени четири линейки и специализиран екип за реагиране в опасна зона. Според \"Дейли мейл\" може би на всички клиенти, които са се хранили в ресторанта, ще се наложи да дадат кръв за анализ в местната болница. Заведението се намира на 300 м от ресторант \"Зизи\" (Zizzi), където в деня на отравянето им са обядвали бившият руски шпионин Сергей Скрипал и дъщеря му Юлия. По-късно полицията на графство Уилтшър съобщи, че двамата са изследвани в окръжната болница в Солсбъри поради опасения, че са били \"изложени на действието на неизвестно вещество\". \"Сега можем да потвърдим, че няма нищо, което да сочи, че веществото е Новичок\", заяви говорителка на полицията, цитирана от Ройтерс. По думите й на този етап още не е ясно дали е извършено престъпление и разследването продължава. Двамата остават в болницата под наблюдение. Единият от тях е руски гражданин, съобщи телевизия \"Скай нюз\", като се позова на собствени източници. Посетителка на заведението - Аманда Нютън, разказва, цитирана от \"Дейли мейл\", че е седяла до \"двама руснаци\", на които им прилошало по време на вечерята. В Солсбъри на 4 март бившият двоен агент Сергей Скрипал и дъщеря му Юлия бяха отровени с нервнопаралитичното вещество Новичок. На 30 юни британката Доун Стърджес и партньорът й Чарлз Роули бяха хоспитализирани в критично състояние в съседния град Еймсбъри. На 8 юли бе съобщено, че Стърджес е починала в болницата. Роули бе изписан на 20 юли, но в средата на август отново беше хоспитализиран заради проблеми със зрението. През септември Организацията за забрана на химическите оръжия потвърди в доклад, че двамата британци са имали контакт със същото вещество, от което са пострадали бащата и дъщерята Скрипал.", "date": "2018.09.17", "title": "Ново отравяне в Солсбъри"}
