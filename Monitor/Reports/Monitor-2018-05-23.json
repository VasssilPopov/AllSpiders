{"url": "https://www.monitor.bg:443/bg/a/view/lubo-kirov-snima-nov-klip-na-jazovir-pchelina-100445", "text": "Спиращи дъха гледки и красотата на българската природа ще са основните герои в новия клип на Любо Киров, към песента му „Още от теб“. Преди ден певецът и екипът му разпънаха базовия си лагер на брега на язовир Пчелина, близо до София, а бившият треньор в X Factor побърза да сподели с приятелите си в социалните мрежи магията на локацията, която са избрали с режисьора на видеото Кирил Киров – Кико (който е и режисьор на „Като две капки вода“).     който ще е на пазара на 7 юни, точно седмица преди първия концерт от националното турне за представянето му. Заветният лайф на 14 юни ще е в Античния театър в Пловдив, в който Киров ще изнесе самостоятелен концерт за пръв път и ще използва случая да провери качеството на новата си продукция. За най-нетърпеливите меломани Любо е дал още една опция – да си закупят на предварителна продажба албума не само на диск, но и на уникален червен винил. Това е третият му самостоятелен албум, който съдържа общо 11 композиции, от които 8 нови песни, ремикси на синглите „Още от теб“ и „Целият живот си ти“ и радио версия на „Още от теб“. Всички текстове са писани от Любо, който е и съавтор на музиката и аранжимента на композициите заедно с Маестро Живко Петров и Ангел Дюлгеров.   За новата тава музикантът каза пред „Монитор“: „Нито една от песните не е пълнеж, всяко парче е сингъл. Аз, Ангел и Живко се събрахме за около 4 дни и записахме целия албум в къщата ми. Записвахме по цяла нощ и по цял ден, дори в 6 сутринта. Вдъхновението беше толкова голямо, че текстовете, музиката и аранжиментите се раждаха по едно и също време“. В снимките на клипа на „Още от теб“ се включиха разбира се и другите двама виновници за новия албум Ангел Дюлгеров и Живко Петров, както и перкусионистът Калин Вельов, който ще пътува с Любо по време на предстоящото турне из цяла България. „Още от теб“ ще прозвучи на живо и по време на финала на музикалното риалити „Гласът на България“ по bTV през юни.", "date": "2018.05.23", "title": "Любо Киров снима нов клип на язовир Пчелина"}
{"url": "https://www.monitor.bg:443/bg/a/view/ima-li-spasitelen-pojas-v-moreto-ot-lichni-danni-100492", "text": "Машина за пропаганда, през която изтекоха данните на близо 50 милиона потребители. Именно през Facebook. Точно това си казаха повечето от нас след избухналия скандал преди време с „Кеймбридж Аналитика”. А един от специалистите по анализи на база данни там призна публично, че това е било един неетичен експеримент. „Играхме си с психологията на цяла държава“, каза тогава Кристофър Уайли. И наистина става дума за психология. Години наред данните ни изтичаха отвсякъде. Получавахме мейли и обаждания за десетки промоции и в същото време се чудехме откъде тези хора имат телефонния ни номер. Съгласявахме се на какво ли не, подписвахме договори, без да четем ситния шрифт. Затова не можехме да оспорваме правата си, тъй като бяхме дали съгласието си под въпросните условия. Теглихме какви ли не приложения, а впоследствие се оказа, че продават данните ни. А сега Зукърбърг дава обяснения. Уж съжалявал. В същото време фирми продължават да заливат с мейли свои потенциални клиенти. Причината е, че остават броени часове до 25 май, когато влиза в сила новия регламент и ние можем да откажем да ползват данните ни. Банки също бързат да ни предложат да попълним формуляри, с които даваме съгласието си да ни изпращат за в бъдеще информация за различни промоции по продуктите им. Казвам го и от личен опит, защото вече ми се случи. И служителката отсреща заяви, че масово клиенти отказват да подпишат. И след разразилия се в последно време скандал е напълно очаквано. Защото наистина беше дискредитиран един от символите на съвременния свят. Сега вече всеки има едно наум, когато ползва социалните мрежи. Но въпросът е какво наистина ще се случи от тук насетне. Дали данните ни ще бъдат опазени или просто компаниите се страхуват от евентуални глоби и ще го правят проформа? Наясно сме, че интернет е необятно море, в което има опасност да се удавиш. Затова може би е време да сложим спасителния пояс и да се предпазим. Вярно е, че въпросът със сигурността може би никога не може да бъде решен напълно. Но поне трябва да се научим да сме по-внимателни, когато подписваме нещо или попълваме някакви приложения в социалните мрежи. Отдавна трябваше да се въведе строг контрол в това отношение. Тепърва ще видим как фирмите спазват изискванията, как ще работи въпросният регистър за обработка на личните данни. Ще видим и дали клиентите на дадени компании ще бъдат затруднени при подписването на нови договори, както твърдят някои експерти. Въпрос на съвсем мъничко време е. А дотогава нека все пак да внимаваме за какво даваме съгласието си. Вярно е, че промоциите са примамливи, но в повечето случаи евтиното излиза по-скъпо впоследствие.        ", "date": "2018.05.23", "title": "Има ли спасителен пояс  в морето от лични данни"}
{"url": "https://www.monitor.bg:443/bg/a/view/ulija-skripal-napisa-pismo-do-sveta-na-ruski-i-anglijski-100511", "text": "Дъщерята на бившия шпионин Сергей Скрипал, Юлия отказа помощ от руското посолство във Великобритания, като съобщи това чрез заявление пред Ройтерс, написано на руски и английски език и подписано от нея. Тя оцеля след опит за убийство, за което британските власти обвиняват Русия. В специалното изявление за „Ройтерс”, придружено със снимки и видеозапис, Юлия посочва, че иска да се върне в родината си в бъдеще. Ето и пълния текст на изявлението: „Добър ден, казвам се Юлия Скрипал. Дойдох във Великобритания на 3-ти март, за да посетя баща си – нещо, което съм правила и преди. След 20 дни в кома се събудих с новината, че и двамата сме били отровени. Все още ми е трудно да осъзная, че бяхме нападнати по този начин. Фактът, че нервопаралитичен агент е бил използван, за да направят това, е шокиращ. Късметлии сме, че оцеляхме. Не искам да описвам подробности, но клиничното лечение е инвазивно, болезнено и депресиращо. Нашето възстановяване беше бавно и изключително болезнено. Благодарна съм на всички прекрасни и приветливи служители в болницата в Солсбъри – място, което опознах твърде добре. Благодаря и на тези, които ни помогнаха на улицата в деня на атаката. Бях изписана от болницата на 9-ти април и продължих с лечението си, но животът ми се обърна с главата надолу. Докато се опитвам да се справя с опустошителните промени и натиска върху мен, физически и емоционално, отделям време да помагам за пълното възстановяване на баща си. В дългосрочен план се надявам да се върна у дома в моята родина. Искам да коментирам няколко въпроса директно, поради което реших да прекъсна рехабилитацията си, за да направя това изявление. Умолявам всички да уважават неприкосновеното пространство на мен и баща ми. Нуждаем се от време, за да се възстановим и да свикнем с всичко, което се случи. Благодарна съм за предложената помощ от руското посолство. Но в момента не желая да се възползвам от техните услуги. Също така искам да повторя това, което казах в предишното си изявление, че никой не говори вместо мен или баща ми. Накрая искам да благодаря още веднъж на всички, които бяха ангажирани с грижата за мен в този труден период от живота ми. Оставам фокусирана върху възстановяването си, както и здравето на баща ми.”", "date": "2018.05.23", "title": "Юлия Скрипал написа писмо до света на руски и английски "}
{"url": "https://www.monitor.bg:443/bg/a/view/plateni-pionki-na-povikvane-chernjat-bylgarija-pred-us-kongresa-100508", "text": "Писмо, изпълнено с лъжи, рисуващо страната ни във възможно най-черните краски, изпратиха до US Конгреса платени пионки на повикване, чието най-малко общо кратно са финикийските знаци, щедро раздавани им в миналото, а на част от тях и в настоящето от банкера беглец Цветан Василев. „Възванието“ бе публикувано от финансирания от БГ Мадоф сайт на агента на ДС Академик Огнян Стефанов - „Фрогнюз“, и веднага бе разпространено от сайтове от периферията на Фабриката за фалшиви новини, създадена от другарчетата на Василев олигарси Иво Прокопиев, Огнян Донев и Сашо Дончев. Самият Стефанов е сред осмината, подписали се в писмото, като сред останалите, сложили парафите си, са също Асен Йорданов от сайта на рекет на кметове „Биволъ“, „личният писач“ на Цветан Василев, който след бягството му се преквалифицира в блогър, списващ „Трансмедия“ - Мирослав Иванов, и Люба Кулезич – печално известната водеща, станала скандално позната с хонорарите си от 50 бона на месец от Цветан Василев и пластичните операции, поети за сметка на финансирани от него медии. Компанията е „обогатена“ от Весислава Танчева, която според статията е журналист, а всъщност е известна само като гост, и то под наслова „пиар експерт“ на предавания на BiT във времената, в които те бяха финансирани от Василев. Както и от председателя на НПО-то на хранилка при Българския Мадоф „Боец“ - Георги Георгиев. Георгиев, по чиято инициатива всъщност е изпратено посланието, стана известен със снимката си във Фейсбук на кафе с Василев в Белград. Въпреки скандалната си слава, компрометираните си физиономии и липсата на настояща реална практика в медиите, в писмото си до US Конгреса тази компания се представя за „водещи журналисти“, твърдейки, че България е „фасадна демокрация“, а нещата едва ли не са по-зле от времената преди старта на демокрацията. Затова според бляновете на авторите на писмото трябвало да бъде върнато у нас Радио „Свободна Европа“. Безработните към момента писачи не пропускат да си предложат и услугите при връщането му, като компанията пробва да направи удар 2 в 1. Хем да излъже US институцията за състоянието в страната ни, хем да атакува мишена №1 на тартора си, другарите му олигарси и Фабриката им за фалшиви новини – депутата и наш издател Делян Пеевски. В изпълнение на тази цел и напълно в стил „крадецът вика: дръжте крадеца“, насред памфлета те са замесили и името на Пеевски с добре познатите опорки на олигархията, че той бил олицетворение на задкулисния модел и работел в симбиоза с правителството, макар да е депутат от опозицията. Което само издава, че задачата на пионките на повикване е да дадат отчаяно рамо на тартора си Цветан Василев в измисления му иск по акта „Магнитски“ срещу Пеевски, като се пробват с лъжи да повлияят на US Конгреса.  ", "date": "2018.05.23", "title": "За да удрят Пеевски: Платени пионки ни чернят пред US Конгреса"}
{"url": "https://www.monitor.bg:443/bg/a/view/bylgarija-shte-poluchi-helikopter-dofin-ot-eyrbys-100504", "text": "България ще получи хеликоптер „Дофин“ от френската компания „Еърбъс Хеликоптерс“ за ползване от Военноморските сили. Военният министър Красимир Каракачанов и вицепрезидентът на „Ербъс Хеликоптерс“ Серж Дюран подписаха спогодба, с която се урежда спор по арбитражно дело по договор от 2005 година между компанията и ведомството за доставката на хеликоптери „Кугар“ и „Пантер“, съобщиха от МО. По думите на Каракачанов така сътрудничеството се издига на по-високо ниво. Спогодбата предвижда френската страна да осигури стратегически инвестиции в България за изграждане на завод за производство на високотехнологични продукти за самолети „Ербъс“. Първата копка на завода е направена вече в Пловдив. През първите три години ще бъде осигурена заетост на до 300 души като е възможно в следващите осем години тази бройка да нарасне на до 800 души. Наред с инвестициите, от френската компания „Еърбъс Хеликоптерс“ ще предоставят един хеликоптер „Дофин“ на родните ВВС. На церемонията присъства и френския посланик Ерик Льобедел, зам.- министрите на отбраната и икономиката Анатоли Величков и Лъчезар Борисов, както и зам. - началникът на отбраната генерал-лейтенант Пламен Атанасов, командирът на ВМС контраадмирал Митко Петев и представители на „Ербъс“.", "date": "2018.05.23", "title": "България ще получи хеликоптер \"Дофин\" от \"Ербъс\""}
{"url": "https://www.monitor.bg:443/bg/a/view/firmi-s-bonusi-za-da-ni-prodavat-egn-to-100507", "text": "Фирми заливат електронните пощи на свои потенциални клиенти и контрагенти с мейли. Магазини за дрехи, техника, банки и туроператори са подели акция преди 25 май с предложения за участие в томболи и отстъпки само и само да се съгласим да получаваме оферти и след влизането на новия регламент за защита на личните данни (GDPR). В противен случай фирмите ще трябва да спрат да ползват данните ни, да ги заличат цялостно или частично, както и преноса им. В момента тече кампания да се запазят данните на преминалите през физическите и онлайн каси на магазините. В търговска верига ни предлагат да се включим в томбола за телевизор с 4К качество на картината, за да може да ни пращат рекламни съобщения. Търговските вериги с карти за лоялни клиенти искат да ги презаверим отново преди утре, за да продължим да пазаруваме захар и тоалетна хартия с отстъпки. Намаление от 5 на сто в голям магазин за техника може да ползваме при следваща покупка, ако кажем „да“ да ползват информацията, показа проверка на “Монитор“. Най-често в условията на компаниите е посочено, че при наше съгласие, предоставяме за ползване следните лични данни – име, фамилия, адрес, мейл, телефон и ЕГН. Трябват им, за да ни агитират чрез различни канали, но не само търговците на стоки и услуги, но и техните партньори. Така веднъж дали разрешение дадена фирма да има достъп до изброената по-горе информация, ние се съгласяваме да ги ползват още банки, куриерски фирми и др. Оказва се, че данните ни могат да бъдат изпращани и в други страни в рамките и извън ЕС за целите на обработката, за които сте предоставили съгласие. Изпълняващите обработката на данните в рамките на ЕС се задължават да спазват регламента за личните данни, както и тези извън съюза. Съгласно родните закони фирмите са задължени да съхраняват вашите документи за период от 10 години. След този период личните ви данни трябва да бъдат „необратимо унищожени“. Но можете и по-рано да се откажете да бъдат ползвани за маркетинг, ако уведомите ползвателя им. Ако смятате, че личните данни, които притежават за вас, са неточни или непълни, имате възможност да поискате да видите тази информация, да я поправите или да я изтриете. При по-големите компания това става с формуляр за заявка за достъп до данни на физически лица. Бланката ще получите на пощата си, рядко може да я намерите налична на сайтовете на търговците. В случай че искате да подадете оплакване от начина, по който са обработили личните данни, трябва да се свържете с т.нар. отговорници, които трябва да разгледат жалбата и да вземат конкретни мерки. Ако и след това смятате, че вашите лични данни не са били обработени по законосъобразен начин, можете да се свържете с Комисия за защита на личните данни (КЗЛД) и да подадете жалба до тях. Новият регламент ще ограничи измамите с единния граждански номер в Имотния регистър, но и ограничават достъпа до публична информация, твърдят експерти пред „Монитор“. Измамите, при които престъпници с ЕГН-то ни стигат до имотната партида, вече ще бъдат трудно осъществими. Същевременно НПО-та критикуват новите правила, разписани в Закона за личните данни, които в момента са на обществено обсъждане. Изискванията ще доведат до затваряне на публични регистри. Тези публични бази данни са гаранция за сигурността на бизнеса, но и източник на информация (виж карето) Притесненията са заради написания чл. 25г от Проектозакона за изменение на Закона за личните данни. Той гласи буквално следното: \"Публичен достъп до ЕГН се предоставя само ако закон изисква това. В тези случаи законът определя реда и условията с цел недопускането на неговата общодостъпност\". На Агенцията по вписванията, както и на други публични регистри са дадени организационно-технически препоръки в становище на Комисията за защита на личните данни, коментира членът на КЗЛД Цанко Цолов. В новия Закон за защита на личните данни препоръките ще бъдат подробно разписани и задължителни. Системите ще трябва да имат допълнителни защити, което ще доведе до по-висока идентификация на лицата, които достъпват регистрите, твърди Цолов, което ще намали и злоупотребите. В частния сектор експерти мислят, че премахването на ЕГН-то за достъп до информация може да се случи много бързо и лесно. За да отговорят на изискванията на регулацията, администраторите може просто да премахват критерия ЕГН в търсенето и то да отпадне, твърди председателят на Асоциацията на сертифицираните експерти по разкриване на измами в България Владимир Икономов.", "date": "2018.05.23", "title": "Фирми с бонуси срещу ЕГН-то"}
{"url": "https://www.monitor.bg:443/bg/a/view/bylgarija-prodyljava-da-pokriva-chislovite-kriterii-za-chlenstvo-v-evrozonata-100506", "text": "В Конвергентните доклади, които оценяват готовността на държавите за членство в еврозоната, България продължава устойчиво да покрива четирите числови критерия за членство, а именно тези за ценова стабилност (инфлация), стабилност на публичните финанси (бюджетно салдо и държавен дълг) и за дългосрочния лихвен процент.  Това се посочва в периодичните Конвергентни доклади за 2018 г. на Европейската централна банка (ЕЦБ) и на Европейската комисия. Потвърдени са заключенията на предходните доклади от 2016 г., че страната ни покрива всички числови критерии на еврозоната, съобщиха от Министерството на финансите. България успешно изпълнява критерия за ценова стабилност, като с данни до март 2018 г. стойността на 12-месечната средна инфлация е 1,4 %, при референтна стойност от 1,9 %. Бюджетното салдо през 2017 г. е положително в размер на 0,9 % от БВП, при дефинирано ограничение за дефицита на сектор „Държавно управление“ до 3 % от БВП, а съотношението на брутния държавен дълг към БВП от 25,4 % е значително под референтната стойност от 60 %, като сме на трето място сред страните в ЕС с най-ниска държавна задлъжнялост. Средният дългосрочен лихвен процент на България за периода април 2017 – март 2018 г. е 1,4 % и също е под референтната стойност от 3,2 %. По отношение на критерия за динамиката на валутния курс, българският лев не участва в механизма на обменните курсове на Европейската парична система - Валутен механизъм II (ВМ II), но е фиксиран в рамките на действащия режим на паричен съвет при официален разменен курс от 1,95583 лева за едно евро, поради което за периода от 4 май 2016 г. до 3 май 2018 г. не показва отклонение. Страната ще покрие този критерий, когато българския лев се присъедини във ВМ II. В контекста на пълноправното ни членство в еврозоната, препоръчва се България да продължи стъпките си към осигуряването на стабилна среда за устойчива конвергенция чрез структурни реформи и икономически политики, ориентирани към стабилност. В Конвергентните доклади има констатации по отношение на съответствието между българското законодателство, от една страна, и Договора и Устава на ЕСЦБ, от друга: Националното законодателство предвижда допълнително основание за освобождаване на член на управителния съвет на БНБ, което не съществува в европейското право. Това е възможността, предвидена в Закона за противодействие на корупцията и за отнемане на незаконно придобитото имущество, член на управителния съвет на БНБ да бъде освободен от длъжност при наличие на установен конфликт на интереси. Националното законодателство не предвижда изрична възможност членовете на управителния съвет на БНБ да обжалват пред национален съд решения за тяхното освобождаване. Националното законодателство забранява на централната банка да финансира българското правителство и други органи и институции. Според ЕЦБ тази забрана трябва да бъде разширена, като изрично включи и забрана за финансирането на публични институции и органи на ЕС или други държави членки. Същите констатации бяха включени и в предходните Конвергенти доклади, с препоръката че съответните части на българското законодателство следва да бъдат приведени в буквално съответствие с правото на ЕС. Позицията на българската страна, с която ЕК и ЕЦБ са запознати по повод на този доклад и при предишните доклади, е следната: Посочените разпоредби в българското законодателство отразяват по-високата степен на консерватизъм и спецификата на националното право по отношение на основанията за освобождаване от длъжност на членове на Управителния съвет на БНБ. Общите разпоредби на българското национално право дават възможност за обжалване на решенията за освобождаване на всички членове на Управителния съвет на БНБ, както ЕЦБ сама отбелязва в доклада си, макар да няма изрична разпоредба за това в Закона за БНБ или в други специални закони. Забраната за финансиране на други органи и институции включва и тези на ЕС или на други държави членки, макар това изрично да не е записано в Закона за БНБ. Изменения в българското законодателство, които да създадат допълнителна правна сигурност в съответствие с тълкуванията на ЕЦБ, биха могли да бъдат извършени в кратък срок в периода, предшестващ присъединяването на България към еврозоната.", "date": "2018.05.23", "title": "България продължава да покрива числовите критерии за членство в еврозоната"}
{"url": "https://www.monitor.bg:443/bg/a/view/lekarite-v-obshtinskite-bolnici-bez-zaplati-ot-april-100495", "text": "Здравната каса не е привела парите за заплати на лекарите в общинските болници и те работят без възнаграждения от месец април. Не е плащано и на психиатричните отделения, които се финансират чрез Министерството на здравеопазването. Това съобщи д-р Неделчо Тотев по време на дискусия по проблемите на здравната система, организирана от омбудсмана Мая Манолова, в която участваха и представители на пациентските организации. Всички договорни партньори на Националната здравноосигурителна каса ще получат парите си навреме, увери управителят на институцията Йорданка Пенкова. По думите й в вече трети месец болниците получават парите си до 25-о число. Въпреки това лекарите изразиха опасения, че ще има забавяния, тъй като едва сега започва подписването на новите си договори с касата по условията на новия Национален рамков договор, който влезе в сила от миналия месец. Според Пенкова проблемите в системата са стари и приличат на лавина. Искаме да говорим за качество, за оценка на труда на лекарите, но нямаме основополагащите медицински стандарти. Трябва да се изработят стандарти, но не напаснати, а такива, каквито очаква обществото, каза още тя. въпреки увеличените средства, като една от причината е свръхрегулацията, която се налага в тази система, каза Стойчо Кацаров, председателят на Центъра за защита правата в здравеопазването. По думите му трябва да се прецени дали негативите от нея не са повече от позитивите. Кацаров препоръча да се премахне монопола на НЗОК, както и да се приватизират непечелившите болници. Омбудсманът Мая Манолова подкрепи предложението му. Тя настоя за изплащане на надлимитната дейност на лечебните заведения,която е за над 150 млн. лева. Освен това, Манолова поиска и финансова подкрепа от държавата за тези в тежко състояние. Рекорден брой са жалбите за първите пет месеца на годината, като те са свързани с влошен достъп до медицинска помощ, лекарства и медицински изделия, с качеството на медицинската помощ, каза по време на дискусията омбудсманът. Към момента те надхвърлят 500, като са цялата 2017 г. те са били общо 494. Тя уточни, че освен от граждани, жалби постъпват и от съсловни организации и лечебни заведения. и доста от тях остават нерешени, но е важно да се отчете какъв процент от жалбите са основателни, каза председателят на здравната комисия в парламента д-р Даниела Дариткова. Тревожна тенденция за намаляване на медицинските специалисти бяха съобщени по време на дискусията. България е единствената страна в Европа, в която лекарите са повече от медицинските сестри. Това заяви Милка Василева – председател на Сдружението на професионалистите по здравни грижи, позовавайки се на доклад, изнесен на авторитетна конференция в Женева неотдавна. за по-малко от десет години те са намалели от 55 000 на 25 715, като 2 500 от работещите са в напреднала пенсионна възраст. Василева бе категорична, че при заплати 510-530 лева медицинските сестри не могат да бъдат привлечени в болниците. Като вариант за привличане на лекари в районите с дефицит на медици пък, заместник-председателя на Българския лекарски съюз д-р Галинка Павлова предложи работещите доктори в тези места да бъдат повишени във ІІ-а, а не в ІІІ-а категория труд, както е сега. Тя поиска и създаване на фонд, който да плаща бонуси на тези, които отидат да работят в отдалечени райони.", "date": "2018.05.23", "title": "Лекарите в общинските болници без заплати от април"}
{"url": "https://www.monitor.bg:443/bg/a/view/106-000-se-javiha-na-zrelostni-i-nvo-100503", "text": "Над 106 000 седмокласници и дванадесетокласници положиха изпити. 51 107 са зрелостниците, които са положили втория държавен зрелостен изпит, а 55 289 са учениците, които са имали национално външно оценяване по математика. Най-много зрелостници са се явили на матурата по английски език – 13 524, като са следвани от тези по биология – 12 380. Първоначално желаещите да се явят на матура по биология (13 820 ) бяха повече от тези по английски език (13 744). Нещата се разменят след провеждането им. 1440 не са се явили на тест по биология, а 220 са пропуснали изпита по английски. Броят на анулираните работи също е по-малко от този на български език, като този път те са 8. Повторно матура по английски и биология ще трябва да положат по двама зрелостници. По физика анулираните работи са три. Компания през септември ще им прави и един зрелостник, явил се на матура по география. Разликата с броя от явилите се на матура по български език и тези, които са решавали втория изпит, се дължи на това, че над 10 000 зрелостници предпочетоха вместо втора матура в дипломата им да бъде вписана средната оценка от държавните изпити за придобиване на професионална квалификация. Изпитът по математика на седмокласниците им носи точки за балообразуващата им оценка, с която ще кандидатстват за гимназия. Те могат да съберат най-много 100 точки. 65 от тях са от първия модул, който бе с 20 задачи със затворен и със свободен отговор. Останалите 35 са от втория, състоящ се от 4 задачи - 2 с кратък числов, символен или словесен отговор и 2 с описание и аргументация на решението. Резултатите от матурите трябва да бъдат обявени до 13 юни, докато НВО-то трябва да е готово до 6 юни.", "date": "2018.05.23", "title": "106 000 се явиха на зрелостни и НВО"}
{"url": "https://www.monitor.bg:443/bg/a/view/chernata-kutija-se-otkriva-s-premiera-na-plovdivskija-teatyr-100491", "text": "С премиерната постановка на пловдивския театър „Наемателят“ на 30 май се открива 12-тото издание на Международния фестивал за театър и съвременен танц „Черната кутия“. Фестивалът продължава до 6 юни 2018 г. в Пловдив.  В рамките на 8 дни ще бъдат представени 10 международни събития от 9 държави - Англия, България, Израел, Италия, Корея, Малта, САЩ, Украйна и Чехия. Програмата включва театър, пърформанс, съвременен танц, творчески срещи и др. Партньори на 12-ото фестивално издание са Министерство на културата, Община Пловдив, Посолството на Израел, Посолството на САЩ, Италианският културен институт, Почетно консулство на Чехия, Драматичен театър – Пловдив, Националната гимназия за сценични и екранни изкуства и Фондация „Пловдив 2019“. Почетен гост на 12-тото издание фестивала е водещият български театрален режисьор Диана Добрева. От създаването през 2007 г. до момента община Пловдив традиционно застава зад фестивала „Черната кутия“. Той е част от Календара на културните събития на Пловдив за 2018 г., финансовата подкрепа е в размер на 36 000 лв. За селекцията тази година са подадени над 600 заявки от цял свят, избраните представления са 10.    ", "date": "2018.05.23", "title": "„Черната кутия“ се открива с премиера на пловдивския театър"}
{"url": "https://www.monitor.bg:443/bg/a/view/skandal-prekysna-basketbolen-mach-v-zala-universiada-100509", "text": "Огромен скандал се разрази по време на втория мач от финалния плейоф за баскетболната титла между „Левски Лукойл“ и „Балкан“ в зала „Универсиада“. След като в края на първото полувреме играта беше прекъсната за спречкване между феновете, три минути преди края на срещата агитката на „сините“ скочи на бой на отбора на „Балкан“ по време на тайм-аут. Полетяха бутилки от агитката към скамейката на гостите и обратно, а един от феновете хвърли и дървен кол по баскетболистите от Ботевград. След ново дълго прекъсване съдиите на мача решиха, че той няма да бъде доигран, докато цялата публика не напусне залата. От полицията обаче повикаха подкрепление, заради опасения да не се стигне до стълкновения между феновете и извън залата. В последствие привържениците на „Балкан“ отказаха да напуснат с искане да им върнат парите за билети. В крайна сметка се реши, че последните три минути и една секунда от мача ще се доиграят утре,  24 май.Това обяви дежурният делегат на срещата Борислав Пелтеков пред медиите в зала \"Универсиада\". Началният час е 18:00, а резултатът до момента е 66:59 в полза на „Левски Лукойл“. Оставащото време от мача ще се играе пред празни трибуни.", "date": "2018.05.23", "title": "Скандал прекрати баскетболен мач в зала „Универсиада“"}
{"url": "https://www.monitor.bg:443/bg/a/view/mikrobiolozi-presyzdavat-kartinite-na-van-gog-s-bakterii-100497", "text": "Родни учени показват красивата страна на бактериите и плесените. Това не е първото нещо, за което човек се досеща при мисълта за вредните за човешкото тяло микроби. Художествената страна на „рисуването” с бактерии и плесени обаче е темата на изложбата „Агар Арт”, която се открива на 1 юни в Регионалния природонаучен музей – Пловдив. Експозицията ще трае един месец и включва 40 творби от микроорганизми. Изложбата пристига в Пловдив след едномесечно гостуване в Националния природонаучен музей при БАН. В България началото на тази необичайна форма на изкуство е поставено през 2016 г., когато списание „Българска наука“ и RIDACOM организират първия в страната конкурс „Агар Арт“ по аналог на Agar Art Contest на Американското общество по микробиология. Той, от своя страна, е вдъхновен от първата в света рисунка с микроорганизми на редактора на списание „Българска наука“ Росица Ташкова и огромния интерес, който предизвика нейната бактериална елхичка. Първото издание на конкурса предизвика голям интерес и в България и той се проведе отново през 2017 г., като 25 екипа от микробиолози от цялата страна приеха предизвикателството да покажат своята креативност и умения и представиха140 произведения от различни бактерии. „Да рисуваш в петри е вдъхновяващо, защото микробите са активна част от творческия процес. Тези произведения не само приличат на живи, те са живи и отнемат време да станат видими с просто око, да придобият форма и да разкрият цветовете си. А най-голямото предизвикателство е да гледаш как създаденото от теб на платното постоянно се променя“, коментира Росица Ташкова. Изложбата се организира от списание „Българска наука” с финансовата подкрепа на RIDACOM и със съдействието на Регионален природонаучен музей - Пловдив и ARUNA PR Advisory. Куратор на изложбата е Милена Радева.", "date": "2018.05.23", "title": "Микробиолози пресъздават картините на Ван Гог с бактерии"}
{"url": "https://www.monitor.bg:443/bg/a/view/ostaviha-komandosa-ubil-policaj-v-lubovna-svada-v-aresta-100500", "text": "Командосът от 68-ма Бригада \"Специални сили\" Ангел Желязков, обвинен в убийството на полицая Добромир Лазаров заради красавицата дознателка Люба Алексова, остава в ареста. Това реши след над 7-часово заседание по мярката за неотклонение на арестувания военният съдия Величка Влашева.  Спречкването между Желязков и Лазаров станало пред дома на първия на бул. \"Александър Стамболийски\" в Пловдив около 23,30 часа на 20 май. Полицаят от РУП Карлово, който живеел в Сопот, пристигнал с колата си пред блока на военния и го причакал да се върне. Желязков не бил сам, а с Люба, с която се събрали след близо година и половина раздяла. Шофирала дознателката, тъй като Ангел бил пил.  Между двамата мъже настанало спречкване, което бързо преминало в сборичкване. Полицаят не бил въоръжен, но тъй като в предишните дни заплашвал командоса с убийство по телефона, пловдивчанинът извадил тактически нож. Раните по тялото на Добромир Лазаров били много, като при аутопсията станали ясни няколко неща. Едно от тях било, че военният се опитал да ръга ченгето в шията, където има важни кръвоносни съдове. Добромир Лазаров се опитвал да се защитава и по дланите на ръцете му съдебните медици открили също рани. Ударът, от който издъхнал, бил един. Ножът пронизал сърдечната камера, твърди прокуратурата. Според адвоката на обвиняемия Ангел Желязков Красимир Елдъров трябва да бъде назначена комплексна съдебно-медицинска експертиза, която да установи механизма на нараняването. Причината за искането му е, че наръганият в сърцето полицай е вървял още 10-15 метра преди да почине и през това време е говорил с килъра си.  Определението на Военния съд в Пловдив не е окончателно и може да бъде обжалвано във Военно-апелативния съд в София. Датата на процеса в столицата е 30 май. ", "date": "2018.05.23", "title": "Оставиха командоса, убил полицай в любовна свада, в ареста"}
{"url": "https://www.monitor.bg:443/bg/a/view/70-mln-leva-poluchavat-bioproizvoditelite-100487", "text": "60-70 млн. лева се очаква да получат биопроизводителите в седмицата от 3 до 8 юни. През юни и юли пък ще бъде готов регистърът, в който контролиращите лица да въвеждат онлайн информацията за всеки един от над 8000 биопроизводители. Това съобщи земеделският министър Румен Порожанов по време на фермерския пазар с продукти, произведени в зоните от „Натура 2000“. Заедно с министър Порожанов беше и министърът на околната среда и водите Нено Димов. Двамата министри разгледаха продукцията на земеделците и поздравиха всеки един от тях. По думите на Порожанов екипът на министерството заедно с производители, дестилерии и института по розата ще започне от следващата седмица работата по нов закон за розите. Бъдещият закон има за цел да регулира връзката между производителите и дестилериите, както и да защити българското розово масло. В него изрично ще бъде упоменато, че маслото може да се произвежда само от цвят на роза Дамасцена. „Очаквам следващата година да не е по-лесна от тази за производството на рози, ако няма катаклизми с реколтата добивът може да е още по-голям.“, каза министърът. На въпрос защо родните продукти не са само с български имена, той коментира, че не може да се забрани продажбата на един или друг продукт. „Наименованието, което един или друг производител е избрал за своя продукт, няма как да се администрира на национално ниво. Опитваме се да промотираме българския продукт като цяло. В момента сме привилегировани от това, че идва реколтата. Лошият пример дойде със свръхреколтата в розите, сега очакваме много хубава с черешите. Надявам се празникът на черешата да мине под друго мото, не с „Дайте ни помощ“, допълни той.", "date": "2018.05.23", "title": "70 млн. лева получават биопроизводителите"}
{"url": "https://www.monitor.bg:443/bg/a/view/ne-se-syrdi-choveche-100490", "text": "Размисли и страсти предизвика и тазгодишната матура по български език. Заради спорен въпрос както обикновено. И това породи спор - между родители и експерти, но и с БАН. Та БАН и МОН не успяха много да се разберат. И за да се намери златната среда и да няма сърдити, от просветното министерство решиха да отменят спорния 7-и въпрос, който предизвика бурни реакции. Така всеки зрелостник ще получи точка, независимо как е отговорил. Уж нямало грешка, но щом въпросът поражда съмнения, от ведомството решили да го отменят. Лошото е, че стана традиция всяка година матурите да са свързани с напрежение и съмнения, с изтичане на информация, с откриването на грешки. И щом експертите не са сигурни, как тогава децата да решат въпросните задачи. Явно отново е необходим сериозен анализ. И този път случилото се наистина да е обеца на ухото. Защото никой няма нужда всяка година да пеем същата песен на нов глас. И да стресираме децата.  ", "date": "2018.05.23", "title": "Не се сърди, човече!"}
{"url": "https://www.monitor.bg:443/bg/a/view/levski-vdiga-mitrev-za-macha-na-sezona-100479", "text": "Треньорът на „Левски“ Делио Роси ще може да разчита на своя капитан Божидар Митрев за мача на сезона срещу „Черно море“ днес от 20:30 часа на „Герена“. Двата тима влизат в пряк сблъсък за място в евротурнирите, като баражът ще излъчи третия ни участник в Лига Европа след ЦСКА-София и „Славия“. Титулярният страж на „сините“ имаше заболяване, което го изкара от двубоя с „Верея“ в Стара Загора, но Митрев е стиснал зъби и е готов да излезе за важния двубой. Нападателят Серджиу Буш пък от няколко дни също работи усилено, за да се възстанови напълно от травмата си и да помогне на своите съотборници. В лагера на съперника треньорът на „Черно море“ Илиан Илиев взе 19 футболисти за двубоя в София, като от списъка отпаднаха контузените Мариян Огнянов, Дани Кики и Ертан Томбак, както и наказаният Стефан Станчев и Николай Минков. Сред избраниците на специалиста попаднаха младите Емил Янчев и Лъчезар Йорданов, а в състава след контузия се завърна Мехди Фенуш. Варненци пристигнаха с редовен полет от Варна вчера и проведоха занимание на софийска земя преди днешната среща. Своята прогноза преди двубоя пък направи бившият треньор на двата отбора Ясен Петров. Според специалиста отборът на „Левски“ е фаворит срещу състава на „Черно море“, тъй като са домакин на срещата. „Знаем амбициите на „Левски“, който сега играе бараж за Европа. Има едно но все пак и то се корени във факта, че „Черно море“ е неудобен съперник за „сините“ и играе много успешно срещу тях. Очаквам един интерес бараж. Голямото напрежение ще е в столичани и за тях това ще е психически тест, след като загубиха финала със „Славия“. Това е нов финал за тях, както и последен шанс за участие в Европа\", сподели Петров пред БНР. Главен съдия на баража между „Левски“ и „Черно море“ ще е Георги Кабаков, а негови асистенти ще са Мартин Маргаритов и Диян Вълков. За четвърти рефер е определен Георги Георгиев.", "date": "2018.05.23", "title": "„Левски“ вдига Митрев за мача на сезона"}
{"url": "https://www.monitor.bg:443/bg/a/view/operen-pevec-stana-zamgubernator-100478", "text": "Възпитаник на държавната музикална академия „Панчо Владигеров“, специалност „Оперно пеене“ зае вакантното до сега място на трети заместник-областен управител в Стара Загора. Възпитаник на държавната музикална академия „Панчо Владигеров“, специалност „Оперно пеене“ зае вакантното до сега място на трети заместник-областен управител в Стара Загора. Със заповед на премиера от 22 май на поста е назначен досегашният зам.-директор на старозагорската оперна трупа Красимир Червилов, който преди това е работил и в Радио Стара Загора.53-годишният управленец има завършена магистратура по публична администрация при великотърновския университет „Св. Св. Кирил и Методий“.Червилов е общински лидер на ВМРО, другите двама заместници са от квотата на ГЕРБ, а областният управител Гергана Микова е от НФСБ.", "date": "2018.05.23", "title": "Оперен певец стана зам-губернатор"}
{"url": "https://www.monitor.bg:443/bg/a/view/mon-kachi-otgovorite-po-matematika-na-sedmoklasnicite-vijte-gi-tuk-100481", "text": " Министерството на образованието и науката качи на сайта отговорите и въпросите от националното външно оценяване по математика за учениците в седми клас. Изпитът се състои от 2 модула. Първият е с 20 задачи със затворен и със свободен отговор. За него имаха на разположение 60 мин., а максималният брой точки, който могат да получат учениците, е 65. Във втория модул седмокласниците трябваше да решат 4 задачи - 2 с кратък числов, символен или словесен отговор и 2 с описание и аргументация на решението. Продължителността на този модул е 90 мин., а правилното решение на задачите носи 35 точки.", "date": "2018.05.23", "title": "МОН качи отговорите по математика на седмокласниците (ВИЖТЕ ГИ ТУК)"}
{"url": "https://www.monitor.bg:443/bg/a/view/sydyt-otstrani-ivancheva-ot-kmetskija-post-100501", "text": "Задържаната за подкуп Десислава Иванчева бе отстранена от спецсъда от длъжност кмет на столичния район \"Младост\", тъй като от ареста със свои заповеди е уволнила зам.-кмета архитект Румен Русев, без да има законово право. Заедно с нея бе отстранена и заместничката й Биляна Петрова, с която споделя килията си. Според прокуратурата това е сплашване и Русев губи работата си, тъй е свидетелствал срещу Иванчева. Тя съставила собственоръчно заповед за освобождаването на Русев и я дала на Анелия Кехайова, която я посетила на свиждане. Кехайова занесла заповедта в общината и я входирала в деловодството. Вече стана ясно, че пак от ареста Иванчева назначила своя пиар Петър Кърджилов за неин заместник, като тя твърди, че е управлявала с подписани от там документи общината, а дистанционно е извършвала само рокади в екипа си. \"Имам официално становище от Столичния общински съвет и Елен Герджиков, че имам право да освободя Владимир Клисуров или да не го освободя, както и че имам право да си освобождавам и назначавам зам.-кметовете. Това си е официално и легално\", защити се тя. Иванчева уточни, че Кърджилов е назначен за заместник на мястото на задържаната с нея Биляна Петрова. Самата Петрова пък изплака, че условията в ареста са изключително лоши, пада мазилка. „Ние сме в една килия с Иванчева, по 24 часа заедно. От падащата мазилка лицето й се изрина“, през сълзи каза Петрова. Съдията Иво Хинов изцяло прие аргументите на прокуратурата, че въпреки че двете са задържани, те могат да повлияят на свидетели по делото. Решението за отстраняването на Иванчева и Петрова може да бъде обжалвано пред апелативния спецсъд.", "date": "2018.05.23", "title": "Съдът отстрани Иванчева от кметския пост"}
{"url": "https://www.monitor.bg:443/bg/a/view/naemame-po-lesno-rabotnici-ot-treti-strani-100498", "text": "Работници от трети държави вече могат да се наемат у нас с облекчени процедури, след като промените в Закона за трудовата миграция и трудова мобилност влязоха в сила днес. Улесненията са свързани с условията за пребиваване на граждани с цел провеждане на научно изследване, следване, стаж, доброволческа дейност, програми за ученически обмен или образователни проекти и работа по програми au pair.  Регламентират се правата и задълженията на научните работници, студентите и стажантите, като се облекчава достъпът до българския пазара на труда на посочените групи мигранти. Агенцията по заетостта въвежда за улеснение на работодателите контролни листове за проверка на окомплектованост на документите, публикувани към всяка конкретна процедура. Всъщност с промените в закона се дава възможност делът на служителите от трети страни да нарасне от 10 на 35% за малки и средни предприятия, което на практика означава, че всеки трети служител може да е чужденец. Освен това задължителният пазарен тест за синя карта отпадна и работодателите вече не са длъжни да доказват, че в продължение на 6 месеца не са успели да си намерят нужния кадър у нас. Най-често става дума за ИТ специалисти и инженери от Русия, Украйна и Индия.  ", "date": "2018.05.23", "title": "Наемаме по-лесно  работници от трети страни"}
{"url": "https://www.monitor.bg:443/bg/a/view/freshovete-i-mljakoto-promenjat-dejstvijata-na-lekarstvata-100499", "text": "- Различните лекарства се съхраняват по различен начин. Това е описано върху опаковките и в листовките им. Затова, пациентите трябва да ги четат внимателно. Там е предоставена цялата информация, свързана с употребата му. Освен това, ако той не разбира нещо, да попита магистър-фармацевта в аптеката. Преди да се одобри листовката, тя преминава през т. нар. тест за читаемост сред целева група пациенти с конкретното заболяване. Целта е да се оцени, доколко тя е подходяща за тяхното ниво на медицински знания и правилна употреба. Листовката трябва да се съхранява до изчерпване на количеството медикамент. Ако хората получат не цели опаоковки, а блистер, фармацевтът в аптеката е длъжен да копира от сайта на Изпълнителана агенция на лекарствата най-актуалната листовка за съответното лекарство. Всеки пациент също може да си я намери сам в електронната страница на ИАЛ. - Лекарствата се съхраняват обикновено при стайна температура – около 25 градуса. В никакъв случай те не бива да са изложени на пряка слънчева светлина и задължително да са поставени в оригиналната вторична опаковка – картонената кутийка. Тя я предпазва от влиянието на директната слънчева светлина. Много от веществата, използвани в лекарствата са светочувствителни. Предвид това, те не бива да се съхраняват в жабката или на задното стъкло на автомобила. По време на пътуване се препоръчва те да бъдат в чанта. - Твърдите дозирани лекарствени форми, каквито са таблетките, са най-стабилни и не се променят от температурата. Но, например, някои инжекционни разтвори, детски суспензии и сиропи, особено на основата на захар, след отварянето им трябва да са в хладилник. Когато остане детски сироп или медикамент, той трябва да се изхвърля, в никакъв случай да не се пази за друго дете. Дори, ако са две у дома, медикаментите им трябва да се надписват, тъй като те се изписват от лекаря индивидуално. Не е редно с лекарството на каката да се лекува впоследствие по-малкото братче или обратното, както и да не се преотстъпва на съседското дете. - Принцип е, че лекарствата трябва да се приемат с вода. Не се перпоръчва пиенето им с фрешове, мляко или други напитки. И дума не може да става в случая за алкохол. Освен това, лекарството трябва да бъде приемано с достатъчно количество вода. Една от причините от това е, че химичуските вещества се делят на водно и маслено разтворими. По отношението им към водата те са хидрофилни и хидрофобни. Тя е универсален разтворител, поради което аз препоръчвам на пациентите задължително да ги пият с чаша негазирана хладка вода. Това правило е универсално. - Вярно е особено, ако фрешът е от грейпфрут. Препоръчва се сокове да бъдат пити поне два часа преди или два часа след приемането на медикаменти. Млякото, независимо дали е прясно или кисело, има също променят ефект върху действието им. Мит е, че антибиотик трябва да се взима с чаша кисело мляко. И той, както и всяко друго хапче, трябва да се пие с чаша вода и нищо друго. В противен случай ще се промени действието на антибиотика. - Пациентите вече са много информирани за действието им, много четат и знаят. Те обаче не са наясно в достатъчна степен за това с какво и как те трябва да се пият, т.е. да спазват тнерапевтичния режим. Например, не бива да се приемат лекарства, действащи въхрху централната нервна система след 15.00 – 16.00 часа след обяд, защото могат да провалят нощния сън. Много важно е те да се пият на равен часови интервал. Когато е предписано три пъти на ден, това не означава три пъти в светлата част на деня, а три пъти в денонощието, като се спазва и точен час, за да има равен интервал. Антиалергичните лектарства предизвикват сънливост. Те трябва да се пият вечер, за да е човек бодър през деня.  Затова, колкото и да знае човек за медикаментите, е редно да попита магистър – фармацевтът в аптеката, ако нещо не му е ясно.", "date": "2018.05.23", "title": "Фрешовете и млякото променят действията на лекарствата"}
{"url": "https://www.monitor.bg:443/bg/a/view/i-skatov-se-celi-vyv-vyrha-pogubil-bojan-100483", "text": "Следващият връх, към който ще тръгне Атанас Скатов най-вероятно ще е Шиша Пангма, под който изчезна Боян Петров. Алпинистът веган се завърна след успешно изкачване на Чо Ою (8201 м) и след като не бе допуснат до Еверест заради новите изисквания за сигурност. „Нямам идея за следваща експедиция, призна Скатов. - Най-привлекателен от всички осемхилядници ми се струва най-ниския от тях – Шиша Пангма, защото всъщност там са 2 върха – основен и главен. За да стигнеш до главния, трябва да преминеш по дълъг леден ръб“. Скатов призна, че за Чо Ою се е готвил по различен начин - най-вече с планинско бягане за издръжливост. Под върха обаче е загубил своя партньор в катеренето - корееца Шин. „ С него бяхме близо 45 дни. При атаката на върха той изоставаше значително зад мен, но бях сигурен, че ще стигне до крайната цел. Но в един момент той се отказа и се върна в Лагер 2. Там пренощувахме заедно, след като аз слязох. Виждаше ми се безсилен. На следващия ден трябваше да слезем в Лагер 1. Той отново не тръгна с мен. Каза да вървя. Информирах спасителите, че е останал горе и те веднага предприеха акция. Същите хора, които търсиха и Боян Петров. Намерили са го в Лагер 2 напълно изтощен. Тръгнали да го свалят, но някъде между Лагер 2 и Лагер 1 е издъхнал... Беше ми много мъчно. Предишният ден бях чул за Боян...“, не скри тъгата си Скатов и призна, че именно заради Петров е искал отново да се качи на Еверест. „В плана ми беше и трето изкачване на Еверест, също без шерп и без кислород. След инцидента с Боян Петров не ми разрешиха да продължа сам. Казаха ми, че изрично имат инструкции от най-високото място, че без шерп не могат да ме пуснат, защото аз не трябва да загивам тази година. Още един българин не може да остане там...“ „На три експедиции съм бил рамо до рамо с Боян. В началото, като чух, че е изчезнал, помислих, че е станала грешка. Не можех да повярвам... Помага ли сме си много. Според спасителите, с които говорих, 99,9% е паднал в цепнатина“, сподели още Атанас Скатов.", "date": "2018.05.23", "title": "И Скатов се цели във върха, погубил Боян"}
{"url": "https://www.monitor.bg:443/bg/a/view/retro-tramvaj-stava-biblioteka-na-24-maj-100482", "text": "По случай деня на писмеността Центъра за градска мобилност пуска ретро трамвай, в който пътниците да почетат книга. Инициативата е под мотото „Пътувай и чети“. „Каним всички пътници да се качат в трамвая с книга в ръка и като знак за уважение към празника. В ретро-трамвая ще намерите флаери с информация за кампанията на ЦГМ и Младежки театър \"Николай Бинев\", която предоставя 50% намаление от цената на билет за спектаклите на наши клиенти с дългосрочно заредени карти за градски транспорт. Може да получите и красив разделител за страници, напомнящ ви, че четенето на книга в градския транспорт може да превърне пътуването в удоволствие“, заявиха от ЦГМ. Трамваят ще тръгне в 16 и в 17 часа на пл. „Възраждане“ с маршрут по бул. „Ботев“, „Витоша“, НДК до кв. „Ив. Вазов“.          ", "date": "2018.05.23", "title": "Ретро трамвай става библиотека на 24 май"}
{"url": "https://www.monitor.bg:443/bg/a/view/dvama-ostavat-v-aresta-100486", "text": "Шефът на КАТ – Благоевград Данаил Стоицов и регистраторът на коли Бойко Шарков остават в ареста, съобщиха изпълняващата длъжността  Окръжен прокурор Николина Сачкова и говорителят на Окръжна прокуратура - Благоевград, Веселка Стоилова. На Стоицов са повдигнати 3 обвинения - за незконно притежаване на оръжие и патрони, второто е затова,  че е изискал и приел от различни лица 5300 лева, както и вещи и услуги с имуществен характер, изразяващи се в предварително запазване на комбинация от цифри за  регистрационни табели, като е получил облага от определени лица. Третото престъпление е по служба за това, че на 4 май тази година си превишил правата,  като осигурил конвой на тежкотоварен камион да стигне от Дамяница до село Бело поле без за това да е уведомено Областно пътно управление, като по този начин е спестено плащането на пътна такса. На вторият обвиняем Бойко Шарков, който притежава пункт за регистрация и застраховане на коли е повдигнато обвинение за помагачество на ше фа на КАТ Стоицов. Той е подведен под наказателна отговорност, че го е улеснявал  да приеме пари, вещи и услуги с имуществен характер. Двамата остават в ареста за 72 часа, в рамките на които ще бъде внесено искане в съда за постоянна мярка “задържане под стража”.  От Окръжна прокуратура  уточниха, че на този етап това са обвиняемите,  като по преценка на прокурора могат да бъдат повдигнати обвинения и на други лица. По-рано в сряда говорителят на Главния прокурор Румяна Арнаудова съобщи, че се касае за трайна престъпна дейност, касае се за корупционна схема, която се е развивала на територията на КАТ – Благоевград на върхът на която стои началникът на сектора: „За него са събрани доказателства, че е искал и е получавал парични средства, за да наруши служебните си задължения изразяващи се в издаването на специални номера на хора, желаели такива. Имам предвид две по две еднакви цифри или няколко последователни цифри, или три еднакви цифри, както и бърза и незабавна регистрация именно в деня на подаване на заявлението на различни моторни превозни средства. Задържаните по Закона за МВР към този момент са 4 лица. От тях 1 е полицейски служител и това е началникът на сектор КАТ „Пътна полиция“ – Благоевград, а останалите са търговци, които считаме, че са подпомагали дейността на корупционната дейност на началникът на сектор КАТ – Благоевград“, каза още Арнаудова.", "date": "2018.05.23", "title": "Двама остават в ареста за подкупите в КАТ"}
{"url": "https://www.monitor.bg:443/bg/a/view/izvadiha-3-pirona-ot-kraka-na-stivyn-petkov-100477", "text": "Голмайсторът на „Ботев“ (Пловдив) през сезона Стивън Петков се подложи на операция в столична клиника. На нападателя бяха извадени три пирона от глезена, поставени преди година, когато юношата на „Левски“ носи екипа на „Монтана“ и получи счупване. Възстановяването на Петков ще продължи около две седмици. Той успя да вкара 15 гола за „канарчетата“ през сезона, въпреки че влизаше предимно като резерва. Силните му изяви пък веднага привлякоха вниманието на грандовете. Към Петков има огромен интерес от страна на ЦСКА-София, като шансовете да се стигне до сделка не са никак малки. Към момента проблем се оказва трансферната сума – 350 000 евро, като преговорите продължават. Иначе „Ботев“ започва подготовка за новия сезон на 11 юни. Първото занимание ще е от 18 часа, а в предходните два дни играчите ще минат медицински тестове. Към момента въпросът с привличането на нови попълнения е замразен, тъй като няма яснота около бюджета. Както е ясно, в клуба очакват трансфер в чужбина на голямата си звезда Тодор Неделев и според финансовите постъпления ще се мисли за селекция.", "date": "2018.05.23", "title": "Извадиха 3 пирона от крака на Стивън Петков"}
{"url": "https://www.monitor.bg:443/bg/a/view/abiturient-zastava-pred-temida-za-vandalizym-100476", "text": "Абитуриент от казанлъшка гимназия ще застане пред Темида по обвинение във вандализъм, съобщиха от районната прокуратура. Абитуриент от казанлъшка гимназия ще застане пред Темида по обвинение във вандализъм, съобщиха от районната прокуратура. Случаят е от нощта на 27 януари т.г., когато наскоро навършилият пълнолетие Александър А. в нетрезво състояние и в компанията на още 6 свои връстници след излизане от дискотека се покатерил върху триметров сух  фонтан в центъра на градския парк и го съборил като едва не е загинал, падайки от високо. След случилото се съучастниците на Сашо, сред които имало и две ученички съвсем невъзмутимо са се отдалечили от местопроизшествието.Кадри от вандалщината , заснети от монтираните в близост охранителни камери бяха качени в социалните мрежи и предизвикаха буря от възмущение. Щетата е в размер на 1 227 лв, тя и до момента не е възстановена, което може да докара на извършителя и ефективна присъда, въпреки чистото му съдебно минало, коментират запознати. 4 месеца по-късно от община Казанлък отстраниха потрошената конструкция и направиха промени в предназначеното за отдих и релакс пространство.", "date": "2018.05.23", "title": "Абитуриент застава пред Темида за вандализъм"}
{"url": "https://www.monitor.bg:443/bg/a/view/prevryshtat-manastirskija-kompleks-na-karaach-teke-v-turisticheska-atrakcija-100465", "text": "Община Варна е поискала от държавата манастирския комплекс в местността „Караач теке“. Културната ценност с национално значение ще й бъде предадена за безвъзмездно управление за 10 години. Местната администрация планира да превърне княжеския манастир, който в момента е недостъпен за туристите, в атрактивна туристическа дестинация. По идея на Варненския и Великопреславски митрополит Йоан и кмета на града Иван Портних се подготвя проект за реставрация на светата обител и за включването й в поклонически маршрут. Комплексът е строен в края на IX век и е уникален по своята планова схема и размери, без паралел в българската и византийската строителна традиция. Имал е размерите на царските дворци в Плиска и Преслав и със своите над 10 дка. дори е бил по-голям от този в Константинопол. Манастирът е развивал огромна книжовна дейност, бил е център на българската книжовност. В него са работили учениците на Кирил и Методий – Климент, Наум и Ангеларий. Откривател на светата обител е Карел Шкорпил – бащата на българската археология, който прави първите проучвания през 1921 г. Той изказва предположението, че ктитор е княз Борис I – Покръстителя на българите. През 1995 година разкопките са продължени от проф. Казимир Попконстантинов, доц. Росина Костова и проф. Валентин Плетньов.    ", "date": "2018.05.23", "title": "Превръщат манастирския комплекс на „Караач теке“ в туристическа атракция  "}
{"url": "https://www.monitor.bg:443/bg/a/view/edna-chetvyrt-skok-v-prodajbite-na-imoti-po-moreto-100484", "text": "С една четвърт или с 26% са се увеличили продажбите на имоти в Слънчев бряг и Несебър за една година. Това каза Полина Стойкова, изпълнителен директор на Bulgarian Properties по време на форума „Шумът на парите“. След няколко години спад, има раздвижване, категорична е тя. Продажбите тръгнали нагоре от средата на миналата година и в ски курортите. Пример за това е Банско, като експертите очакват този ръст да продължи и тази година. За първото тримесечие на 2018 г. обемът на продажбите в Разложко е 20%. Има много нови и разнообразни клиенти. Ръстове са отчетени още в София и Пловдив. Покачване на цените на имотите пък се наблюдава в Русе, Перник, Благоевград, Велико Търново и Разград. По отношение на съвременните купувачи, Стойкова заяви, че сега те се интересуват от всичко – от вложените материали, планирането и управлението на сградата. По думите й, наличието на осигурена поддръжка на имотите и сертификацията правят продукцията по-лесно продаваема. Неслучайно продаваме такива сгради успешно, отчете експертът. Наблюденията й сочели, че старите сгради, които нямат осигурена такава поддръжка, се предлагат на по-ниска цена. Пример за това са жилища в Банско без поддръжка, чието цена е 200-250 лв./кв. метър. Според Стойкова, налице е промяна в мисленето на купувачите. Ако преди те са отдавали предпочитание на сградите без такса поддръжка или без каквато и да е поддръжка, то сега това не е така.", "date": "2018.05.23", "title": "Една четвърт скок в продажбите на имоти по морето "}
{"url": "https://www.monitor.bg:443/bg/a/view/zadyrjaha-za-72-chasa-turskija-tiradjija-ot-trakija-obzor-100485", "text": "Софийска районна прокуратура задържа шофьора на товарния автомобил, станал причина за катастрофата на автомагистрала „Тракия“, при която пострадалха 12 души, 9 от които бяха хоспитализирани. Разследването е установило, че Гьокхан Кахриман е виновен за инцидента, при който тираджията завлече в канавката рейс, пълен с пътници. На седем от тях са причинени средни телесни повреди. Предвид високата обществена опасност на деянието, наблюдаващият прокурор е постановил задържане на Кахриман за срок до 72 часа, след изтичането на които е разпоредено привеждането му в сградата на СРС – за разглеждане на искане за вземане спрямо него на мярка за неотклонение „Задържане под стража“. Камионът на Гьокхан ударил рейса, движещ се по линията Долни Лозен – Гара Искър на автомагистрала „Тракия“ и го изкарала извън пътя. При сблъсъка, който стана в сряда около 7,20 часа сутринта, пострадаха 14 души, а девет от тях са хоспитализирани. В рейса под номер 7 се возели общо 25 човека.  Веднага след инцидента към мястото потеглили шест-седем линейки, които започнали да извозват пострадалите към най-близките лечебни заведения.  Най-сериозно било състоянието на двама от тях – мъж на 60 години, който е с черепно-мозъчна травма и гръдна травма, както и жена на 54 години. Тя е с тежка лицева травма и фрактура на челюстта. Пострадалите са настанени в болница „Св. Анна“. Други четирима пациенти, които са предимно с гръдно-коремни травми и различни наранявания на долни крайници, са хоспитализирани в Клиниката по неврохирургия и Клиниката по хирургия. Един е прегледан и освободен за домашно лечение на болницата. Двама от другите пострадали пък били оставени в „Пирогов“. Това са 4-годишно момче със счупен крак. То е оставено за лечение в детската травмотология на спешната болница. Другата пациентка - 25-годишна жена, е с фрактура на едната подберица. Тя също остава в пироговската травматология. 47-годишна жена от пострадалите е с комоцио и навехнати шийни прешлени. На нея й е поставена мека шина на врата. Тя е отказала писмено да бъде хоспитализирана и си е тръгнала. Майката на пострадалото дете го придружава, но отказала да бъде прегледана. Искала да е до детето си. Най-леко раненият от катастрофата е шофьорът на турския ТИР. Той обяснил, че е задрямал и не знае как се е стигнало до инцидента.  „Удари ни със 100 км/час“, каза пред Канал 3 един от пътниците в автобуса Йордан. „Шофьорът ни караше бавно, дори в аварийната лента. Той овладя рейса. После имаше жена с избити зъби, един човек лежеше до вратата - не знам жив ли е или не. Ние започнахме да си помагаме да излезем от рейса“, допълни още Йордан.  Според него линейките са пристигнали много бързо - до 3-4 минути след удара. Д-р Луков от „Света Анна“ разказа, че лекарите от нощната смяна са останали доброволно с дневната, за да помагат за обслужването на транспортираните в болницата пострадали. „Буквално минути след катастрофата докараха първите тежко пострадали пациенти. От спешното отделение блестящо са се справили - буквално за един час са извършили всички процедури“, разказа д-р Луков.  По-късно през деня автобусът беше изкаран с кран от канавката, а камионът – изтеглен.  ", "date": "2018.05.23", "title": "Задържаха за 72 часа турския тираджия от „Тракия“ (ОБЗОР)"}
{"url": "https://www.monitor.bg:443/bg/a/view/mon-objavi-otgovorite-na-dneshnite-maturite-vijte-gi-tuk-100472", "text": "От министерство на образованието и науката качиха въпросите и отговорите на втория задължителен зрелостен изпит по предмет. Явилите се имаха право на избор между 13 учебни предмета, от които най-желани бяха изпитите по биология и английски език, за които и заявиха участие съответно 13 820 и 13 744. Зрелостниците работиха по вариант I.", "date": "2018.05.23", "title": "МОН обяви отговорите на матурите (ВИЖТЕ ГИ ТУК)"}
{"url": "https://www.monitor.bg:443/bg/a/view/bez-bylgarski-sblysyk-na-rolan-garos-100461", "text": "Сесил Каратанчева отпадна още на старта на квалификациите за “Ролан Гарос” и с това сложи край на надеждите за български сблъсък на кортовете в Париж. Софиянката отстъпи с 1:6, 6:2, 2:6 пред №140 в света Онс Жабьор от Тунис. Ако Сесил и Виктория Томова постигнеха по две победи в пресявките, то в двете щяха да се изправят една срещу друга в спора зя място в основната схема. Първата ни ракета Томова все още има шанс да пробие, след като в първия кръг в квалификациите победи с 6:1, 6:3 Даниела Сегел от Чили. От надпреварата отпадна и третата българка. Елица Костова загуби от германката Тамара Корпач с 4:6, 6:2, 3:6 и остави Томова сама да брани българската чест в женския тенис в Париж. Както е ясно, Григор Димитров ще е поставен под №4 на „Ролан Гарос“ и очаква да разбере първия си съперник в основната схема при мъжете. Преди ден той заяви, че се надява на по-добро представяне в тазгодишното издание на турнира. Първата ни ракета никога не е достигал до втората седмица в Париж, като балансът му е отрицателен – пет победи и седем загуби. През миналата година Гришо отпадна в третия кръг след загуба от испанеца Пабло Кареньо Буста. „Знам, че с \"Ролан Гарос\" никога не сме били в добри отношения, но се надявам това да е останало в миналото“, коментира българинът, който от понеделник вече тренира на кортовете във френската столица. Южнокореецът Хьон Чун обаче се отказа от участие във втория за годината турнир от „Големия шлем“ заради травма в глезена.  ", "date": "2018.05.23", "title": "Без български сблъсък на „Ролан Гарос“"}
{"url": "https://www.monitor.bg:443/bg/a/view/vkaraha-v-aresta-trafikant-na-zlato-100473", "text": "Ямболската окръжна прокуратура задържа за 72 часа турски гражданин по обвинение, че е се е опитал да внесе контрабанда в страната голямо количество златни и сребърни накити Ямболската окръжна прокуратура задържа за 72 часа турски гражданин по обвинение, че е се е опитал да внесе контрабанда в страната голямо количество златни и сребърни накити. Мураз С. е бил окован в е белезници към 02,30 часа на 22 май при навлизане в ГКПП Лесово с лекия си автомобил. На различни места в кухините на Порше Кайен дизел митничарите от дежурната смяна са открили и иззели 2,1 кг златни и 630 г сребърни украшения, които не са били декларирани от водача.Очаква се от прокуратурата да поискат постоянна мярка за неотклонение на нарушителя „задържане под стража“.", "date": "2018.05.23", "title": "Вкараха в ареста трафикант на злато"}
{"url": "https://www.monitor.bg:443/bg/a/view/ivancheva-razvyrtja-metlata-v-kilijata-100470", "text": "Задържаната за подкуп кметица на столичния район \"Младост\" Десислава Иванчева е развъртяла метлата в килията, като в общината вече текат уволнения и назначения по нейно разпореждане. Иванчева е успяла да назначи със заповед от 21 май за зам.-кмет пиара на кметството Петър Кърджилов, разказа самата тя преди да стартира делото за отстраняването от поста й по искане на прокуратурата. Иванчева уточни, че Кърджилов ще заеме мястото на арестуваната заедно с нея зам.-кметица Биляна Петрова. В същото време тя призна още, че е издала заповед за уволнението на друг от зам.-кметовете-Румен Русев, която пък е с дата 15 май. По-рано стана ясно, че тя е подписвала документи в килията и така на практика е упражнявала дистанционно функциите на кмет от там. Кметицата обаче отрича да е управлявала общината от ареста, а според думите й тя само правила рокади в екипа си. Междувременно стана ясно, че Иванчева, която заедно с Петрова и бившия кмет на \"Младост\" Петко Дюлгеров е обвинена за искане на подкуп в размер на 250 000 евро от предприемача Александър Ваклин, за да му придвижи преписка в общината, е изпратила заявление до главния прокурор Сотир Цацаров, след отказ на наблюдаващия делото й за подкуп прокурор да й разреши среща с медиите. Същото искане е отправила и Петрова, съобщи пиарът на района във Фейсбук.", "date": "2018.05.23", "title": "Иванчева развъртя метлата в килията"}
{"url": "https://www.monitor.bg:443/bg/a/view/obshtina-stara-zagora-napuska-drujestvo-iska-1-4-mln-lv-100474", "text": "1 435 000 лв е поискала община Стара Загора за акциите си в създаденото през далечната 1996 година дружество „Борса Стара Загора“ АД, съобщи председателят на местния парламент Таньо Брайков 1 435 000 лв е поискала община Стара Загора за акциите си в създаденото през далечната 1996 година дружество „Борса Стара Загора“ АД, съобщи председателят на местния парламент Таньо Брайков. Дружеството е с предмет на дейност финансиране проектиране и изграждането на пазар на производители , стоково тържище и стокова борса.При учредяването му общината е апортирала 242 дка земеделски земи в непосредствена близост до квартал „Кольо Ганчев“, сред учредителите и акционерите е било министерството на земеделието. В момента мажоритарен акционер е частното „Нова индустриална компания“ АД, което притежава 54,47 на сто от акциите. През изминалите  22 години борсата не е развивала никаква дейност, няма приходи и не са раздавани дивиденти, коментира председателят на старейшините. Съакционерите са изразили съгласие за раздяла, но са предложили изкупуването на акциите да стане при цена от 20,52 , която според независими оценители е занижена с поне 10 лв. Предложението за джиросването на акциите на „Нова индустриална компания“ АД предстои да бъде обсъждано и евентуално прието от старозагорските съветници на редовното им заседание от 31 май.", "date": "2018.05.23", "title": "Община Стара Загора напуска дружество, иска 1,4 млн. лв."}
{"url": "https://www.monitor.bg:443/bg/a/view/dve-nositelki-na-titlata-mis-bylgarija-minavat-pod-venchilo-100464", "text": "Едни от най-красивите българки са се засилили през глава това лято да облекат булчинските рокли. Доскорошните госпожици вече стягат последните детайли от тържествата и раздават покани. Мис България 2013 г. Нанси Карабойчева ще събере националите по волейбол да слушат Менделсон, след като на Стефанов ден каза заветното „Да“ на любимия си Добромир Димитров, който е част от представителния ни тим.     Двете двойки са изключително близки приятели от години и не пропускат случай да се съберат в компания. Нанси, която грабна короната след ожесточена конкуренция в риалити формат, и Добри са заедно от дълги години, още когато красавицата също е част от волейболния свят. Те са неразделни и ослепителната блондинка от село Юнаците дори пътуваше с любимия си в Италия и Румъния, когато се състезаваше за Перуджа, Мунисипал Залъу и ЦСМ Букурещ . В името на любовта тя дори смени формата си на обучение и от редовна студентка в УНСС завърши образованието си дистанционно. Големият ден за двамата съвсем наближава, но пазят точната дата в пълна тайна. Вече раздават покани на най-близките си, като са избрали стилни бели картички с перлена украса и инициалите им. Бъдещата булка най-вероятно ще се спре на сватбени одежди от дизайнера Христо Чучев, в чието ателие беше засечена да мери рокли преди време. Възможно е да се довери и на майсторката София Борисова, която я облече за конкурса Мис Свят през 2013 г. и двете си станаха близки. Предшественичката ѝ     с щастливеца Георги Захариев. Носителката на короната от 2012 г. подсказа това в социалните мрежи, където написа, че чака да запише дата за граждански брак. С бъдещия й съпруг са заедно от около година, като не спират да обикалят света заедно. Тяхната сватба обаче най-вероятно ще е след тази на Нанси, защото Габи не е толкова напреднала с подготовката. Възможно е двете носителки на титлата „Мис България“ да не могат да се преборят за първенството в сватбения сезон, след като Николета Лозанова ги изпревари не с една, а с няколко обиколки. Плеймейтката шокира всички в социалните мрежи като преди часове пусна снимки от почивката си с футболиста Николай Михайлов в Доменикана, на които е запечатала подредени сватбени маси с пищна украса. На друг фотос пък е документирала голям диамантен пръстен върху безимения си пръст. Това досущ напомня тайната ѝ сватба с бившия ѝ съпруг Валери Божинов, която си спретнаха през 2012 г. в Бора-Бора. Дали обаче Николета наистина е казала „Да“ на Ники Михайлов, не е съвсем сигурно, защото пищната плеймейтка е добре известна с интернет закачките си.", "date": "2018.05.23", "title": "Две носителки на титлата „Мис България“ минават под венчило"}
{"url": "https://www.monitor.bg:443/bg/a/view/uajt-pritiska-kobrata-nareche-go-strahlivec-100471", "text": "Дилиън Уайт направи опит да притисне Кубрат Пулев ден преди промоутърите на двамата да разиграят търга за боя помежду им. Целта е българинът да отстъпи от условията си за подялба на хонорарите и къде да се играе мачът, което се оказа препъни камъкът при преговорите. Търгът е назначен за 24 май. Победителят от този бой ще стане задължителен претендент за титлата на IBF, която държи Антъни Джошуа (Вбр), заедно с поясите на WBA, WBO и IBO. Уайт е готов да излезе на ринга още на 28 юли в лондонската зала \"О2 Арена\". \"Пулев не иска да се бие, каза Уайт за “Скай Спортс”. - Мисля, че той се надява на това, което казах, а именно че ще се бия с Луис Ортис. Така той ще може да срещне Александър Димитренко в следващия си мач.” Уайт е убеден, че Кобрата и промоутърите му нарочно протакат преговорите, след като търгът не се състоя на 10 и 17 май и беше насрочен чак за 24-и. \"Той просто ни губи времето, продължава Уайт. - Аз съм за провеждането на този мач, той казва същото. Пулев обяви, че аз съм перфектният противник за него, но по някаква причина той и промоутърът му Кале Зауерланд протакат. Мразя бокса в тежка категория, пълен е със страхливци! Търгът е в четвъртък, така че в следващите няколко дни ще разберем какво става и дали Пулев е достатъчно мъж, за да се бие или не.\" През миналата седмица Кобрата обяви в социалните мрежи, че никой до този момент не е говорил с него за битка с Уайт. Той обаче също така каза, че е много заинтересован да се изправи срещу Уайт при правилните условия. Промоутърът му Кале Зауерланд поиска 75% от наградния фонд за Пулев и мачът да се играе в София. От щаба на Уайт отказаха. Кобрата трябваше да се бие с Джошуа през октомври миналата година, но отказа заради контузия на рамото. Тогава беше заменен от Карлос Такам, когото Джошуа спря в десетия рунд. Междувременно стана ясно, че Костотрошача, както е известен Уайт, буквално е подарил $50 000 от хонорара си на нокаутирания от него Лукас Браун. В договорите им имало кауза, че ако някой не се яви на допинг контрол, другият взема от него тази сума. Браун обаче не е бил в състояние да дава проби. Уайт обаче се отказал от парите и помолил промоутъра да ги приведе по сметката на новозеландеца. “Той се би мъжки и показа, че е мъж на честта. Уважавам го, затова се отказах от парите и му ги дадох”, разкри Костотрошача.", "date": "2018.05.23", "title": "Уайт притиска Кобрата, нарече го страхливец"}
{"url": "https://www.monitor.bg:443/bg/a/view/60-hiljadi-razgadavaha-misterii-s-nadja-petrova-v-kileryt-100469", "text": "Над 60 хиляди зрители са проследили пилотния епизод на първия мистъри уеб сериал родно производство „Килерът“ за първите 24 часа от появяването му във Vbox7. В центъра на събитията, породили интереса на тийнейджърската аудитория, застава бившата вокалистка на Deep Zone Project Надя Петрова и героинята й Зара, страдаща по загубата на любимия (Иван Тишев). За двойката, която планира сватба извън екрана, това не е първо участие в уеб продукция. Тишев и Петрова са част и от първия български digital first сериал “Не така, брат“. Именно за да се разсеят от смъртта на своя приятел, група младежи се отправят към страховита хижа, домакин на който е фронтменът на D2 - Деян Каменаров-Дидо, за когото това е и актьорски дебют. „Този сериал е гига-мега! Чакам новия епизод!“, „Само български таланти! Браво!“, „Аплодисменти за сериала! Само ще кажа едно голямо WOW“ са само част от реакциите на феновете онлайн. „Чисто продукционно „Килерът“ беше огромно предизвикателство, тъй като за първи път използваме специални ефекти, героите имат свръхестствени сили, има каскади, а екипът буквално живя в „Килерът“ 24/7 по време на снимките. Условията и местата на снимките също бяха много екстремни, но екипът се справи перфектно, а всички сме впечатлени от крайния резултат“, разкриха наскоро пред „Монитор“ продуцентите от 7Talents. Режисираният от Ники Илиев сериал ще се „излъчва“ два пъти седмично – всеки вторник и петък. „Много съм щастлив,че вече мога ви \"поканя\" в „Килерът“ Направих доста интересен персонаж, музиката също е моя“, похвали се от своя страна и Тишев, когото можем да видим на голям екран и в новия „Революция Х“.", "date": "2018.05.23", "title": "60 хиляди разгадаваха мистерии с Надя Петрова в \"Килерът\""}
{"url": "https://www.monitor.bg:443/bg/a/view/8000-siraci-s-pomoshti-dogodina-100454", "text": "8000 сираци, които нямат право на наследствена пенсия, от 1 януари догодина ще получават помощи от държавата. Те са предвидени в предложените промени в Закона за семейните помощи, публикувани за обществено обсъждане. Сега тези деца не вземат наследствена пенсия, защото починалият родител не е имал достатъчно стаж. Персонални пък не се отпускат, ако доходът на останалия жив родител надхвърля 75 лв. на човек от домакинството. Новата месечна помощ ще се предоставя само под формата на финансови средства. Тя ще бъде получавана от другия родител или попечителя независимо от доходите на семейството. Право на нея ще имат до навършване на 18-годишна възраст, а ако детето учи – до завършване на средно образование, но не повече от 20-годишна възраст. Ако подрастващият е завършил средното си образование преди навършване на 18 години, помощта ще продължи да се предоставя до навършването им. Размерът на новата помощ за сираци ще се определя всяка година с бюджета, като не може да бъде в размер по-малък от предходния. 29 992 е общият брой на децата до 20-годишна възраст с един жив родител, а 664 са с двама починали, сочат данните на Единната система за гражданска регистрация и административно обслужване на населението. Към края на миналата година 22 099 деца са получавали наследствена пенсия, а 2693 персонална.  ", "date": "2018.05.23", "title": "8000 сираци с помощи догодина "}
{"url": "https://www.monitor.bg:443/bg/a/view/mariana-popova-i-veselin-plachkov-izbraha-ime-za-bebeto-100452", "text": "На името Екатерина се спряха Мариана Попова и Веселин Плачков за рожбата си, която се очаква да се появи на бял свят в началото на октомври. Изборът всъщност бил по идея на дъщеричките им – актьорът възпитава Андрея, а за певицата най-скъпото нещо от отношенията й с италианския сомелиер Ханес остана 8-годишната Мария-Магдалена. Актьорът от „Дамасцена“ издаде наскоро пред „Монитор“, че Изпълнителката на Let Me Cry кара тежка бременност и макар да е вече в шестия месец, все още повръща. Звездната двойка обаче избяга от натовареното ежедневие и стреса в големия град и се премести да живее в село край Казанлък. заяви Плачков пред Нова тв. Половинката му вече се похвали в социалните мрежи с градината си от рози и черешите, които растат в двора на новата им къща. Попова ще се завърне в София за да роди, тъй като лекарите в столицата наблюдават бременността й от самото начало. Припомняме, че през март Мариана и Веселин се сгодиха и ще се разходят до олтара до края на годината. Междувременно те разкриха, че съдбоносния въпрос актьорът с поразяващо сини очи отправил във Виенската опера. Изненадата му почти пропаднала, тъй като той решил да се бори със страховете си и да пътуват до австрийската столица със самолет. Минута преди да излетят, Плачков слязъл от летателната машина и дори забавил полета. В крайна сметка влюбените стигнали до Виена с кола. Щастливата новина певицата потвърди със снимка на красивия пръстен в профила си във Фейсбук. гласят думите й към кадъра. Познанството на Мариана и Весо датира от преди две години, когато се срещат на откриването на пешеходна пътека край язовир „Кърджали“, като първоначално отношенията им са само приятелски.  ", "date": "2018.05.23", "title": "Мариана Попова и Веселин Плачков избраха име за бебето"}
{"url": "https://www.monitor.bg:443/bg/a/view/sistema-pozvoljava-na-robotite-da-se-uchat-ot-horata-100451", "text": "Ако роботите някога ще заместват хората, те ще трябва да се научат да работят. Ръководителите на фабрики имат по-важни задачи, от това да програмират сложни инструкции, като ще е много по-лесно, ако биха могли да покажат на роботите какво да правят, също както биха показали на нов служител. Изследователите на изкуствен интелект (AI) от Nvidia демонстрираха система, която позволява на роботите да се научат как да изпълняват конкретна задача, като видят, само веднъж, как някой извършва задачата. „За да могат роботите да изпълняват полезни задачи в реални ситуации, трябва задачата да се предава лесно на робота, като това включва както желания резултат, така и всички подсказвания за най-добрия начин за постигането на този резултат”, обясняват изследователите от Nvidia. „Чрез демонстрации потребителят може да сподели за задача с робота и да му даде указания за това как най-добре да изпълни задачата”. За новите експерименти изследователите са обучили редица невронни мрежи, които да работят заедно, за да изпълнят задача, демонстрирана от човек. Тези невронни мрежи се задвижват от графичните процесори Titan X на Nvidia и свързани с камера, която следи действията на човека, както и роботизирана ръка, която ги имитира.  Изследователите са обучили системата да разпознава четири цветни блока и автомобил играчка. Човекът инструктор ги подрежда по определен начин, след което ги размества. Тогава задачата на робота е да ги подреди отново, както му е било показано. За тази цел всяка от невронните мрежи извършва отделна работа. Първо, мрежата за засичане на обекти определя каква е целта на камерата. След това, мрежата за последствена връзка изчислява, как тези части пасват заедно, например синият блок е върху червения блок. После, мрежата за генериране на програми решава, какво трябва да се направи, за да се постигне целта и накрая планът се предава на мрежа за изпълнение, която контролира ръката, за да я извърши. Но преди да направи нещо, роботът описва своя план, така че да бъде разбираем от хора, което позволява на надзираващите работата му, да проверят дали робота е разбрал задачата правилно и да го обучат отново, ако е необходимо. Изследователите казват, че новата техника за обучение наистина трябва да помогне за ускоряване на процеса за обучаване на роботи, тъй като не е необходимо да се обучават посредством огромно количество написани данни.  Екипът ще представи изследването на Международната конференция по роботика и автоматизация (ICRA) в Бризбейн, Австралия тази седмица.", "date": "2018.05.23", "title": "Система позволява на роботите да се учат от хората"}
{"url": "https://www.monitor.bg:443/bg/a/view/edin-na-chetirima-gyrci-byrza-da-si-uredi-ipotekata-si-100455", "text": "Хиляди гърци са се втурнали към банките, за да погасяват ипотеките си поради страх да не загубят имотите си, съобщава Нюз.ин. Изданието цитира източник от финансово-кредитна институция, който казал, че организираните от властите онлайн търгове за \"лоши\" платци е накарало мнозина от тях да избързат с плащанията по ипотеките, за да изпреварят наддаванията, на които могат да им бъдат продадени имотите. Според същия източник един на всеки четири длъжници, които години наред не са погасявали ипотеките си, сега са започнали да обсъждат с банките възможности за уреждане на дълговете си. Желанието на тези \"лоши\" кредитополучатели е заставило системните банки да търсят начини и да предлагат по-изгодни програми за погасяване на техните задължения. В Гърция текат онлайн търгове, на които недвижимости на длъжници се продават на пазарни цени. Наддаванията се извършват от лицензирани нотариуси. Списъкът на продаваните имоти включва къщи, офиси, терени, складове и паркинги, а за тази година са планирани 17 хиляди такива търгове. Търговете бяха поискани от кредиторите на Гърция с цел да се облекчи натискът върху банките в момент, когато лошите кредити се изчисляват на близо 50 процента от всички раздадени от тях заеми.", "date": "2018.05.23", "title": "Един на четирима гърци бърза да си изплати висящата ипотека"}
{"url": "https://www.monitor.bg:443/bg/a/view/nad-700-drevni-moneti-vlizat-v-muzeja-mitnichari-gi-otkriha-na-letishteto-v-bagaja-na-chujdenec-100459", "text": "Колекция от над 700 древни монети, които чужд турист се опитал да изнесе през летище Варна, бяха предадени на Регионалния исторически музей от Митницата във Варна. Това е най-голямото количество антични и средновековни монети за последните 20 години, заловени във Варна при опит да бъдат изнесени от страната. Това съобщи началникът на териториалното митническо управление, Светлан Савов при предаването на иззетото съкровище. Такива случаи са изключителна рядкост, каза още митничарят. Преди време бе предадена колекция от керамични съдове от римската епоха, чийто износ зад граница също бе предотвратен от митничарите. Монетите са 709 и са от различни исторически времена. Те са задържани със заповед на министъра на финансите и предадени на РИМ-Варна. Чуждестранният гражданин, който се опитал да пренесе колекцията през граница обявил, че изнася юбилейни монети. При проверката на багажа му обаче се установило, че  са с историческа стойност. Сред тях има монети от еленистическата епоха, от македонски царе, Рим и Византия, две уникални монети на Цар Иван Александър и монети от Третото българско царство. „В момента нелегалният трафик на културни исторически ценности се нарежда на второ място, след контрабандата на наркотиците. На трето и четвърто място са продажбата на оръжия и фалшиви стоки, каза още Савов. За съжаление, в страната ни има доста иманяри, защото това е доходен източник на печалба. Нямаме информация къде са намерени тези монети. Ние сме си изпълнили задачата да спрем този опит за изнасянето на национално богатство“, добави началникът на Митница-Варна. „Нумизматичната колекция на варненския археологически музей е една от най-богатите в България. Тя е събирана в продължение на повече от 100 години и съдържа близо 40 000 гръцки, тракийски, скитски, македонски, римски, византийски, български, европейски и османски монети, византийски и български оловни печати и антични търговски пломби. Част от тях могат да се видят в експозиция на музея. Това монетно разнообразие позволява да се създаде вярна представа за парите, които са били използвани през вековете в района на днешния град Варна. Монетите обикновено се намират при археологически разкопки, но са в ужасно състояние. Тези, които агенция „Митници“ предоставя на музея, са в много добър вид и готови да бъдат изложени“, коментира шефът на РИМ-Варна, Игор Лазаренко.", "date": "2018.05.23", "title": "Над 700 древни монети влизат в музея, митничари ги откриха на летището в багажа на чужденец "}
{"url": "https://www.monitor.bg:443/bg/a/view/publichen-dom-s-bezplatna-oferta-kym-hokeen-tim-100453", "text": "Ръководството на хокейния отбор „Лас Вегас Голдън Найтс“ обеща странен бонус на тима при победа във финала за Купа „Стенли“. \"Рицарите\" вече чакат съперника си, който ще се реши в битката между „Тампа Бей Лайтинг“ и „Вашингтон Кепитълс“, а при титла, ще получат незабравим купон. В клуба е постъпила оферта от публичен дом в Невада за сериозно парти, в което освен храна и напитки, ще има и \"консумация\" на момичета. \"Ако спечелят титлата и дойдат да празнуват с нас, ще се погрижим за всичко. Могат да се отпуснат с нашите момичета. Могат само да си стоят, могат да танцуват, могат да правят и друго, като няма да плащат нищо. Надяваме се да им помогнем да се мотивират допълнително и да ни донесат трофея\", коментираха от публичния дом.", "date": "2018.05.23", "title": "Публичен дом с безплатна оферта към хокеен тим"}
{"url": "https://www.monitor.bg:443/bg/a/view/richard-giyr-gradi-medijna-imperija-v-serial-100456", "text": "Холивудският ас Ричард Гиър ще се завърне към телевизията след пауза от близо три десетилетия. Звездата от „Хубава жена“ ще облече костюма на бизнесмен, изградил медийна империя. Продукцията „Баща, майка, син“, в която ще видим Гиър, е на Би Би Си. Засега са предвидени осем части от по един час за драмата. се посочва в изявлението, направено от 68-годишния актьор. Клапата за сериала ще щракне в Лондон и Испания през лятото, а редом до Гиър ще застанат британските му колеги Хелън Маккрори и Били Хоул. „Развитието на тази история до голяма степен зависи от невероятните актьори, които подбрахме. Сред тях е Ричард Гиър, участвал в някои от най-известните филми на всички времена и превъплътил се в знакови и сложни образи“, допълни сценаристът на поредицата Том Роб Смит.", "date": "2018.05.23", "title": "Ричард Гиър гради медийна империя в сериал"}
{"url": "https://www.monitor.bg:443/bg/a/view/stotici-svedoha-glavi-pred-hristina-angelakova-100460", "text": "Стотици ценители, колеги и близки отдадоха последна почит на бележитото мецосопрано Христина Ангелакова на поклонението в Софийската опера и балет днес. Сред опечалените, дошли да изпратят 73-годишната прима в последния й път, бяха оперният певец доайен Павел Герджиков, по-младите ученици на Ангелакова - Даниела Дякова, Русалина Мочукова, Иво Йорданов, дори нейното откритие, сопраното от Косово Беса Лугичи. Прочутият цигулар Минчо Минчев, примабалерината и шеф на балета на Старозагорската опера Силвия Томова, бившият директор на Операта и на Музикалния театър – режисьорът проф. Светозар Донев, тенорът от Оперетата Марчо Апостолов, изкуствоведът Бисера Йосифова, политиците Александър Томов и Румен Петков, екс министърът на културата Георги Йорданов сведоха глави край закрития махагонов ковчег редом с артисти от по-лекия жанр, подвластни на изкуството на Маестрата – Йорданка Христова, Мая Нешкова, Дани Милев, актьорът певец Руслан Мъйнов и още много други. Росана – дъщерята на Христина Ангелакова, която е била   през двата месеца в болницата, не бе в състояние да сдържа сълзите си, оградена от останалите членове на покрусеното семейство. Малко по-встрани бе и нейният баща, бившият съпруг на голямата певица – бизнесменът Красимир Дачев. По-голяма част от екипа на Националната опера е на турне в Болшой театър в Москва и не можа лично да се прости с един от своите успешни директори, каквато беше Христина Ангелакова от 2001 до 2004 г. От името на трупата и сегашния й ръководител акад. Пламен Карталов съболезнования поднесе Красимира Филипова. Министърът на културата Боил Банов, който в момента е в Брюксел, беше представляван от шефа на дирекция \"Сценични изкуства и художествено образование\" Елияна Михайлова. „Христина Ангелакова получи всички аплодисменти, които заслужава, и спечели обичта на публиката, което е страшно важно за един творец. Но мога с болка да кажа, че тази невероятна гвардия от страшно можещи и успешни хора един по един си отива“, заяви световноизвестният цигулар Минчо Минчев. „Тя пееше с нас, готвеше с нас, хранеше ни, учеше ни, правеше всичко за нас. Днес няма какво да се каже, освен че я няма и ние осиротяваме“, сподели с мъка нейният възпитаник, баритонът Иво Йорданов. „Христина Ангелакова е голяма личност. Рядко морална, голям авторитет, голям педагог, голям борец...“, коментира солистът на Музикалния театър Марчо Апостолов. „Докато бях директор на Софийската опера, аз разчитах на нея, разчитал съм на нейните идеи, активност. Тя ми е асистирала даже и като режисьор, беше всестранно развита. След себе си тя водеше колектива, защото     Всички ние я обичаме“, категоричен бе проф. Светозар Донев. „Амазонката на българската национална опера отиде в своето безсмъртие. Бидейки грандама на сцената, Христина Ангелакова имаше чудното свойство да бъде земен човек, близък до нашия народен живот и до народната свяст. Нейният характер – сложен, драматичен, подобаващ на мощния мецосопран, който олицетворавяше същността й, е несъвместим с общата представа за капризна примадона“, изтъкна в прощалното си слово изкуствоведът Бисера Йосифова, дългогодишен директор на НХГ. Опелото на Христина Ангелакова се състоя по-късно в базиликата „Света София“, а погребението – в Алеята на творците в Софийски централни гробища. На 20 май голямата оперна дива си отиде от този свят след усложнения при ортопедична операция.  ", "date": "2018.05.23", "title": "Стотици сведоха глави пред Христина Ангелакова"}
{"url": "https://www.monitor.bg:443/bg/a/view/poiskaha-milion-ot-cska-sofija-za-goladjija-100457", "text": "ЦСКА-София е на път да се размине с голямата си трансферна цел. Нападателят на холандския „Грьонинген“ Ларс Велдвайк се сочеше за сигурно ново попълнение на „червените“. Той дори бе в София и изгледа победата с 1:0 над „Берое“, като бе чакан на „Армията“ за заместник на звездата Фернандо Каранга. Първоначалните информации бяха, че той е свободен агент и може да подпише с ЦСКА-София без трансферна сума. Това обаче не се оказа вярно. Велдвайк е ненужен в сегашния си тим „Грьонинген“, но има договор до 2020 година, разкри спортният директор на клуба Рон Янс. „Ако някой от българския клуб иска Велдвайк, трябва да се свърже с нас и да преговаряме, досега обаче никой не го е направил. Той има договор и няма как да си тръгне без пари“, сподели още Янс. По информация на „Монитор“ „червените“ все пак са изпратили официално запитване за правата на Велдвайк. На „Армията“ обаче са били изненадани неприятно от отговора – 500 хиляди евро, които от ЦСКА-София не са склонни да платят. Очаква се да има яснота до края на седмицата и, ако от „Грьонинген“ намалят финансовите претенции, трансферът ще бъде финализиран. Далеч по-сериозни изглеждат шансовете с друг холандец – Стивън Перейра. Защитникът на втородивизионния „Маастрихт“ се разбрал за личните си условия с ЦСКА-София, а има и договорка между двата клуба. Очаква се в близките дни трансферът му да бъде обявен официално и той да се присъедини към старта на подготовката след 2 седмици. Очакваният с огромен интерес от феновете развой на треньорския казус пък е повече от неясен. В последните седмици на „Армията“ водеха преговори с почти дузина специалисти, но по една или друга причина няма консенсус за името на новия треньор. Към момента единствено Красимир Балъков е дал съгласието си да поеме тима, но към него има сериозни резерви заради недоволство от страна на феновете. По информация на „Монитор“ Балъков по всяка вероятност ще получи пост в клуба, но на спортен директор. Така към днешна дата името на новия треньор на ЦСКА-София остава неясно, като се очаква до края на седмицата все пак да има раздвижване по въпроса.", "date": "2018.05.23", "title": "Поискаха милион от ЦСКА-София за голаджия"}
{"url": "https://www.monitor.bg:443/bg/a/view/sportnoto-uchilishte-v-pazardjik-shte-podgotvja-uchenicite-i-po-napravlenie-pomoshtnik-trenior-100440", "text": "Учениците в Спортното училище в Пазарджик от 8-ми клас започват обучение в професионално направление „ Помощник-треньор“, което им дава отлична перспектива за реализация след завършване на гимназиален етап. За нововъведението в учебния план съобщиха от ръководството на учебното заведение, което бе възстановено миналата година по инициатива на кмета на общината Тодор Попов. От 21 май т.г. Спортното училище започна прием на документи за новата учебна година. През 2018/2019 година учебното заведение разширява спортните дейности и учениците ще се обучават в дисциплините волейбол, джудо, бокс, модерен петобой, бадминтон, плуване, художествена гимнастика, футбол, тенис на корт, кикбокс, лека атлетика, колоездене, карате и баскетбол. Приемът на документи ще продължи до 20 юни 2018г.За следващата учебна година Спортно училище град Пазарджик ще приема ученици в V, VI, VII и VIII клас.Учениците могат да кандидатстват по един или два вида спорт, като за целта ще преминат през изпити за проверка на способностите по вида спорт, които ще се състоят в два последователни дни в периода  21 до 30 юни – по предварително изготвен график. Подробна информация за необходимите документи и изискванията кандидатите ще намерят на сайта на училището  http://www.sportnopz.com или в учебното заведение, което се намира на бул. „Христо Ботев“№38, ет. 1.  ", "date": "2018.05.23", "title": "Спортното училище в Пазарджик ще подготвя учениците и по направление “Помощник-треньор“"}
{"url": "https://www.monitor.bg:443/bg/a/view/udi-harelsyn-ojivjava-v-komiks-za-mejduzvezdni-vojni-100458", "text": "Уди Харелсън, който дебютира във вселената на „Междузвездни войни“ с предстоящия „Соло“, ще оживее на страниците на комикс. Това съобщиха от Marvel, като обясниха, че предстоящото издание ще се фокусира върху предисторията на Тобаяс Бекет – героят, с когото феновете ще се запознаят още тази седмица с премиерното заглавие на сагата. Именно той служи като ментор на младия бандит Хан Соло, в чиято роля влиза Олдън Ерънрайх. Комиксът ще се състои от 40 страници, дело на Джери Дуган и ще се появи на пазара през август. Междувременно Харисън Форд, когото обикнахме в ролята на Хан Соло одобри филмовата продукция, проследяваща историята на персонажа му, като го определи като „феноменален“. Той пропусна официалната премиера на „Соло: История от Междузвездни войни“, като обясни липсата си с нежеланието му да отклони медийния интерес от лентата към себе си. По думите на източник, цитиран от esquireme.com, 75-годишната звезда бил помолен да даде съвет на своя наследник в ролята - Олдън Еренрайх. На срещата между двамата обаче Форд казал единствено „Обясни им, че съм ти казал всичко необходимо, но то е поверително.“", "date": "2018.05.23", "title": "Уди Харелсън оживява в комикс за „Междузвездни войни“"}
{"url": "https://www.monitor.bg:443/bg/a/view/delev-nomer-1-v-polsha-gyrci-iskat-gadjev-100450", "text": "Българският нападател Спас Делев бе избран за №1 през сезона за своя „Погон“. Изявите на нисичкото острие от село Ключ бяха оценени като най-добри от сайта pogonsportnet.nl. Средната оценка на Делев е 5,80, която е най-високата сред всички играчи от състава на тима. Отборът от Шчечин завърши на трето място във втората осмица на полския елит, а българинът успя да отбележи 5 гола за 28 мача. Както вече стана ясно, други двама българи - Алекс Колев и Пламен Крачунов, изпаднаха със „Сандеция“ във второто ниво на полския футбол. Бившият съотборник на Спас Делев в националния отбор – Владимир Гаджев, пък е на път да смени клуба си това лято. Халфът има предложение от 9-ия от изминалия шампионат в Гърция „ПАС Янина“ и може да го приеме, ако не получи по-добра оферта. Преди дни Гаджев намекна, че е готов за пореден път да се завърне в „Левски“, но такъв вариант засега няма. Припомняме, че в „ПАС Янина“ преди години като треньор работи легендата на „сините“ Добромир Жечев.", "date": "2018.05.23", "title": "Делев номер 1 в Полша, гърци искат Гаджев"}
{"url": "https://www.monitor.bg:443/bg/a/view/osydiha-nikola-gruevski-na-2-godini-zatvor-100444", "text": "Бившият македонски премиер Никола Груевски бе осъден на 2 години затвор от съд в Скопие за покупка на луксозен правителствен мерцедес с цел лична изгода, предадоха македонските медии. Властта наказа и бившия помощник министър на вътрешните работи Гьоко Поповски на 6 години и 6 месеца затвор за злоупотреба със служебно положение по делото „Танк“ за покупка на мерцедес за 600 хиляди евро. Груевски бе посочен като подбудител на деянието. Съдът постанови в срок от 15 дни двамата обвиняеми да заплатят щетите, които са нанесли на държавния бюджет. Присъдата бе произнесена в отсъствието на Груевски, който бе представляван от трима свои адвокати. Поповски бе докаран в съда от следствения арест с белезници на ръцете. Той бе осъден по друго дело на 9 години затвор за злоупотреба със служебно положение при покупка на 300 автомобила за министерството през 2008 г., при която не е избрал най-изгодната оферта и е ощетил държавната хазна с над 450 000 евро. По делото \"Танк\" е обвинена и бившият министър на вътрешните работи Гордана Янкулоска, процедурата срещу която се води отделно поради рискова бременност. Според присъдата Груевски е оказал влияние на другите двама обвиняеми, като поискал от Янкулоска МВР да купи мерцедеса, а тя от своя страна подтикнала Поповски при покупката да даде предпочитание на определена фирма. Пред съда бе поставена ограда, а там се събраха около 30 симпатизанти на Груевски, сред които бившият кмет на Скопие Коце Траяновски. Съдът се охранява от полицейски кордон, а още от вторник движението около сградата е ограничено. Говорителят на правителството Миле Бошняковски каза, че процедурата за продажба на блиндирания мерцедес, за който се отнася делото, е спряна до приключване на процеса, а неговата по-нататъшна съдба ще бъде съобщена допълнително.     941402", "date": "2018.05.23", "title": "Осъдиха Никола Груевски на 2 години затвор"}
{"url": "https://www.monitor.bg:443/bg/a/view/chervenokosite-naj-dobri-lubovnici-100441", "text": "Мъжете с \"огнени\" коси като британския принц Хари и сънародника му, певеца и автор на песни Ед Шийран, са по-добри любовници. Допитване, направено във Великобритания, показва, че откакто изгря звездата на Ед Шийран, един на петима червенокоси мъже се радва на по-голямо внимание от страна на дамите. Същото проучване установи, че най-привлекателен сред рижавокосите мъже е принц Хари, следван от актьорите Юън Макгрегър и Деймиън Луис. Няколко научни изследвания също подкрепят тезата за сексуалното превъзходство на червенокосите. Гените MC1R, отговорни за червения цвят на косата, играят роля в други физически характеристики, които правят рижавите мъже шампиони в леглото. Въпросните гени правят носителите си по-чувствителни на допир в сравнение с представителите и на двата пола с рус или кестеняв цвят на косата. Хората с червени коси освен това реагират по-бързо на температурни промени и имат по-висок праг на болка. Заради повишената им чувствителност за червенокосите индивиди е по-лесно да получават оргазъм. Проучване на специалисти от университета на Хамбург, Германия, установи, че червенокосите мъже са по-активни сексуално от блондините и брюнетите, независимо дали са необвързани или имат сериозна партньорка. Индивидите с \"огнени\" коси освен това отделят специфични феромони, които им помагат по-лесно да привличат потенциални партньори. В интернет дори има форуми, посветени на привлекателния аромат на мускус, излъчван от червенокосите хора.    ", "date": "2018.05.23", "title": "Червенокосите - най-добри любовници "}
{"url": "https://www.monitor.bg:443/bg/a/view/ek-predstavi-doklada-za-napredyka-na-dyrjavite-ot-es-kym-evrozonata-100443", "text": "Европейската комисия (ЕК) представи днес доклада за напредъка на държавите от ЕС към въвеждане на еврото. Докладът обхваща България, Чехия, Хърватия, Унгария, Полша, Румъния и Швеция. В документа се посочва, че тези държави са постигнали значителна номинална конвергенция, но засега нито една от тях не отговаря на всички условия за присъединяване към еврозоната. България и Хърватия изпълняват всички изисквания за конвергенция, с изключение на изискванията за валутния курс, тъй като не са част от валутния механизъм (ERM II), се допълва в доклада на ЕК. Заместник-председателят на ЕК Валдис Домбровскис коментира: \"България вече изпълнява номиналните изисквания от Маастрихт за ценовата стабилност, обществените финанси и конвергенцията на дългосрочните лихвени проценти. Приветстваме настоящата работа на българските власти за включване във валутния механизъм (ERM II), така че да бъде изпълнено и изискването за стабилност на валутния курс\". Еврокомисарят по икономическите и финансовите въпроси Пиер Московиси отбеляза: \"Днешният доклад е преглед на постигнатия напредък към изпълнението на изискванияата за конвергенция - приемния изпит за присъединяване към еврозоната. Засега нито една от седемте оценявани държави не отговаря на всички правни условия за такова присъединяване. В същото време една от ключовите поуки от последните две десетилетия е, че за да има успешното присъединяване на държавите в еврозоната, действителната икономическа конвергенция е също толкова важна, колкото и номиналната. Затова е важно държавите, които желаят да се присъединят към еврозоната, да работят усилено за повишаване на производителността, увеличаване на инвестициите, подобряване на положението със заетостта и преодоляване на неравенствата. Комисията има готовност да окаже съдействие, включително чрез новия бюджетен инструмент, който ще представим следващата седмица\". Присъединяването към еврозоната е отворен и основан на правила процес. Докладът се основава на изискванията за конвергенция, наричани също \"критериите от Маастрихт\", които са посочени в член 140, параграф 1 от договора за Европейския съюз. Изискванията за конвергенция включват ценова стабилност, стабилни обществени финанси, стабилност на валутните курсове и конвергенция на дългосрочните лихвени проценти. Оценява се също съвместимостта на националното законодателство с правилата на икономическия и паричния съюз. В доклада се стига до заключението, че: Всички засегнати държави изпълняват изискванията за обществените финанси. България, Чехия, Хърватия, Унгария и Швеция изпълняват изискването за дългосрочните лихвени проценти. България, Хърватия, Полша и Швеция отговарят на изискването за ценова стабилност. Нито една от държавите не изпълнява изискването за валутния курс, тъй като нито една от тях не членува във валутния механизъм (ERM II): преди влизането в еврозоната се изисква участие в този механизъм за поне две години, през които да не се наблюдават значителни отклонения. В доклада се прави оценка на тези формални условия за присъединяване към еврозоната и се посочва, че с изключение на Хърватия, в никоя от посочените държави законодателството не е напълно съвместимо с правилата на икономическия и паричния съюз. Комисията разгледа и други фактори, посочени в договора, които следва да бъдат взети предвид при оценяването на устойчивостта на конвергенцията, и установи, че в икономическо и финансово отношение държавите извън еврозоната са добре вписани в ЕС. Някои от тях обаче все още изпитват макроикономически слабости и/или са изправени пред предизвикателства, свързани с тяхната бизнес среда и институционална рамка, които може да създадат заплаха за устойчивостта на процеса на конвергенция. Постигането на конвергенция и изграждането на стабилни икономически структури са от съществено значение за напредъка на ЕС и за безпрепятствената работа на еврото. Комисията е поела обещание да съдейства на държавите извън еврозоната да се подготвят за присъединяване към общата валута. Службата за подкрепа на структурните реформи помага при разработването и изпълнението на конкретни реформи и за укрепване на възможностите на държавите за реформи. Като част от своите предложения за задълбочаване на европейския икономически и паричен съюз ЕК предложи да се създаде работен процес в рамките на действащата програма за подкрепа на структурните реформи, за да може при поискване да се предоставя техническа помощ на държавите, които се подготвят за присъединяване към еврозоната. ЕК обяви намерението си да предложи създаването на специален механизъм за сближаване за държавите извън еврозоната, които желаят да се присъединят. Участието в този механизъм ще бъде доброволно и ще се предоставя техническа и финансова подкрепа. Според проучване на Евробарометър подкрепата за въвеждане на еврото в държавите извън еврозоната, обхванати от доклада, се е покачила с четири на сто спрямо данните от миналата година, като достига 51 на сто. Това следва представянето на проучване Евробарометър през декември 2017 г., което сочи, че подкрепата за еврото сред гражданите от еврозоната е на най-високото си равнище от 2004 година. Докладът за конвергенцията е основа за вземане на решение от Съвета на ЕС за това дали дадена държава в ЕС изпълнява условията за присъединяване към еврозоната. Такива доклади се представят на всеки две години, или когато има конкретно искане от държава за оценяване на нейната готовност да се присъедини към еврозоната, какъвто беше случаят с Латвия през 2013 г. Всички държави от ЕС, с изключение на Великобритания и Дания, са задължени да се присъединят към еврозоната.", "date": "2018.05.23", "title": "ЕК представи доклада за напредъка на държавите от ЕС към еврозоната"}
{"url": "https://www.monitor.bg:443/bg/a/view/zriteli-i-zvezdi-gledat-zaedno-finala-na-otkradnat-jivot-100442", "text": "Звездите от медицинската драма „Откраднат живот“ ще се присъединят към феновете си в Дома на киното, за да изгледат заедно финалния двоен епизод на петия сезон на продукцията „Критична точка“. Това ще се случи следващия вторник, на 29 май, а началният час на събитието е 19,30 ч. „Вече отворихме вратите на болницата „Свети Кирил“ за посетители, актьорите участваха в няколко внушителни срещи със зрителите и сега е време да се съберем заедно за едно специално събитие – финала на пети сезон. Всички зрители, които нямат възможност да присъстват на събитието, ще могат да проследят финала на пети сезон на сериала в телевизионния ефир – от 20.00 ч. по Нова тв“, коментира екипът на сериала. Следващите епизоди на „Откраднат живот“ ще проследят обтегнатите отношения между Наталия (Дария Симеонова) и Калин (Димо Алексиев), след като пиарката на „Свети Кирил“ получава неверна информация за изневяра на своя съпруг. Междувременно Иво Фотев (Васил Бинев) е напът да разбере за връзката между съпругата му Ина (Ирина Митева) и д-р Тасев (Наум Шопов-младши).", "date": "2018.05.23", "title": "Зрители и звезди гледат заедно финала на „Откраднат живот“"}
{"url": "https://www.monitor.bg:443/bg/a/view/uventus-chestiti-kupata-na-slavija-tituljar-napusna-belite-100446", "text": "„Ювентус“ изпрати специална честитка до „Славия“ за спечелването на Купата на България, похвалиха се от столичния клуб в официалния си сайт. Италианският шампион изпрати писмо на \"белите\", поздравявайки клубния президент Венцеслав Стефанов. \"Скъпи Венцеслав, за нас е удоволствие да Ви поздравим за целта, която сте достигнали през този сезон. С най-добри пожелания\", пише в поздрава на „Ювентус“ до „Славия“, който е подписан от двама от ръководителите на \"бианконерите\" Федерико Черубини и Клаудио Киелини. \"Белите\" спечелиха националната купа за първи път след 1996 година и отново ще участват в турнира Лига Европа. Отношенията между двата клуба пък са отлични, след като преди 8 години „Славия“ прати към торинския гранд вратаря Марио Кирев. В същото време халфът на „Славия“ Емил Мартинов вече не е част от тима. Опитният футболист се раздели с клуба по взаимно съгласие. Един от капитаните и основен играч в схемата на Златомир Загорчич, той записа 25 мача през този сезон в Първа лига, като успя да реализира едно попадение. Поливалентният футболист пристигна на “Овча купел” през сезон 2015/2016, а за този период изигра 80 мача в родния елит.", "date": "2018.05.23", "title": "„Ювентус“ честити купата на „Славия“, титуляр напусна „белите“"}
{"url": "https://www.monitor.bg:443/bg/a/view/zabraniha-korsetite-na-stadionite-v-rusija-100447", "text": "Фенките на футбола няма да могат да влизат с корсети на стадионите в Русия за мачовете от световното първенство това лято. Това е заложено в инструкции за поведение на феновете за срещите от Мондиал 2018, които бяха публикувани от ФИФА. От централата обявиха, че всички стадиони ще бъдат отваряни 3 часа преди началото на мачовете, а в забранителния списък са някои традиционни неща, сред които оръжие, остри предмети, стъклени бутилки и чаши и т.н. От ФИФА допълват списъка и с други по-нетрадиционни като забрана феновете да влизат с кучета на стадиона, да носят корсети, освен за медицински цели, както и да идват със скейтборд. \"Не носете много пари и ценности на мачовете. Консумирайте храни и напитки преди влизане на стадиона, защото няма да може да влезете с тях\", съветват още футболните босове. В същото време се разбра, че американският актьор и рап-изпълнител Уил Смит и музикантът Ники Джем ще изпеят официалния химн на първенството. Очаква се към тях да се присъединят албанската сензация Ера Истефи и US изпълнителят Дипло.", "date": "2018.05.23", "title": "Забраниха корсетите на стадионите в Русия"}
{"url": "https://www.monitor.bg:443/bg/a/view/beroe-izgoni-petima-tyrsi-napadatel-100448", "text": "Петима футболисти на „Берое“ няма да бъдат в състава за следващия сезон, стана ясно след срещата между ръководството и треньорския щаб. На нея треньорът Александър Томаш е обявил на кои играчи няма да разчита, като футболистите също са наясно с решението му. Фланелката на „Берое“ през следващия сезон няма да носят защитниците Веселин Пенев, Георги Динков и Павел Виданов, крилото Антон Карачанаков и нападателят Серджиу Негруц. Припомняме, че наскоро клубът се раздели и с още един бранител - Иван Иванов. Вече се работи по входящата селекция, като спортният директор на “Берое” Валентин Грудев заяви, че клубът има предварителен договор с двама футболисти, но не пожела да разкрие имената им. „Камен Хаджиев има договор и ще се постараем да го удължим”, каза Грудев по повод твърденията, че интерес към защитника проявява ЦСКА-София. - Приоритет ни е привличането на нападател, също така търсим задължително и централен защитник. Ще се опитаме да привлечем и външен футболист“, допълни директорът на „Берое“.", "date": "2018.05.23", "title": "„Берое“ изгони петима, търси нападател"}
{"url": "https://www.monitor.bg:443/bg/a/view/del-boske-vijda-razgrom-benites-izumen-ot-chervenite-na-klop-100439", "text": "Бившият селекционер на националния отбор на Испания и бивш наставник на „Реал“ (Мадрид) Висенте дел Боске, се изказа доста пренебрежително за играчите на „Ливърпул“ преди предстоящия финал в Шампионската лига. Според него нито един от тях не би направил от „белите“ по-добър отбор, в това число и нападателят Мохамед Салах, който реализира 32 гола във Висшата лига на Англия през този сезон. \"Реал има чудесен състав и е най-добрият отбор в Европа в момента. Те трябва да потвърдят това в събота. Очаквам да спечелят с 4:1\", заяви уверено 67-годишният Дел Боске, който като треньор изведе „Реал“ до две титли в Испания и две в Шампионската лига. На обратния полюс бившият мениджър на „Ливърпул“ Рафа Бенитес, който през 2005 година изведе тима до трофея в ШЛ срещу „Милан“, заяви, че сегашният тим на „червените“ е много по-силен от неговия. „Говорят ми за чудото от Истанбул, но сегашният отбор, е по-добър. Да, ние имахме Джерард, както и няколко други футболисти с класа и опит. Сега обаче отпред разполагат с трима футболисти, които могат да направят разлика срещу всеки един съперник. И не е един, а са трима\", заяви Бенитес.", "date": "2018.05.23", "title": "Дел Боске вижда разгром, Бенитес  изумен от „червените“ на Клоп"}
{"url": "https://www.monitor.bg:443/bg/a/view/maks-kavalera-vodi-soulfly-na-6-uli-100429", "text": "Титаничният Макс Кавалера е стегнал куфарите на супер бандата си Soulfly към България. Групата ще забие у нас на 6 юли в столичната зала „Универсиада“, а билетите са в продажба от днес, като първите 200 са на промоционална цена от 35 лв., след което пропуските ще струват 45 лв. На сцената до дългокосия бразилец ще се качи и синът му Зайън, който вече шест години сяда уверено зад барабаните в бандата, а ударната партия, която е записал за последната тава, е впечатлила дори баща му. Новият албум трябва да излезе съвсем скоро, за да отбележи 20-та годишнина от издаването на дебюта на бандата – едноименния “Soulfy” (1998). Той провокира и голямото европейско турне, част от което е и София. Албумът е продуциран от небезизвестния Джош Уилбър, познат от работата си с големи имена като Lamb Of God, Gojira, Hatebreed и Trivium. Самият Макс споделя за тавата, че стилът ще бъде „трайбъл траш“ - комбинация от трайбъл и груув парчета с перкусии, характерни за ранния Soulfly и бързи дет и траш метъл елементи, които чухме в последния албум на другата му банда Cavalera Conspiracy - „Psychosis“. По време на турнето Soulfly пътуват в състав Макс Кавалера, Зайън Кавалера (барабани), Марк Ризо (китара) и Майк Леон (бас).", "date": "2018.05.23", "title": "Макс Кавалера води Soulfly на 6 юли"}
{"url": "https://www.monitor.bg:443/bg/a/view/unosheskite-nacionali-padnaha-ot-syrbija-100449", "text": "Националният отбор на България за юноши до 16 г. (набор 2002 г.) завърши 0:0 със Сърбия в двубой от полуфиналите на международния турнир „Милян Милянич“, който се проведе в Белград. Според регламента на надпреварата крайният изход на двубоя трябваше да се реши чрез дузпи, които завършиха с успех за домакините с 4:2. „Възпитаниците на Марчо Дафчев демонстрираха силен колектив и добро физическо състояние, като на няколко пъти застрашиха вратата на съперника, но липсата на късмет и малко концентрация пред гола им попречиха да реализират попадение“, пише сайтът на БФС. В другия полуфинал Украйна се наложи над Черна гора с 2:0. Следващият съперник на България ще бъде Черна гора. Двата отбора ще се изправят един срещу друг в двубой за третото място в турнира на 24 май (четвъртък) от 18 часа в Стара Пазова. По същото време, но в Белград, Сърбия и Украйна ще определят носителя на трофея в петото издание на международната надпревара „Милян Милянич“.", "date": "2018.05.23", "title": "Юношеските национали паднаха от Сърбия"}
{"url": "https://www.monitor.bg:443/bg/a/view/pensiite-skachat-s-3-8-ot-pyrvi-uli-100433", "text": "С 3, 8 на сто ще се увеличат всички пенсии от 1 юли. Това припомни социалният министър Бисер Петков в кулоарите на парламента. Той обясни, че така всички пенсии, отпуснати до края на 2017 година, ще бъдат актуализирани и припомни, че това е заложено още с бюджета на Държавното обществено осигуряване за 2018 година. Така от началото на юли минималната пенсия ще се увеличи от 200 на 207,60 лева, а а средната ще се увеличи с около 14 лв. Петков дори даде пример, според който една пенсия от около 400 лева ще  вдигне с 15 лева. Министърът припомни, че преди ден е пуснато  за обществено обсъждане и предложение социалната пенсия за старост да стане 125,58 лева и при нея да има увеличение с 3,8 на сто. Малко преди депутатите проведоха разискване относно хората с увреждания, а Петков бе изслушан. В резултат НС реши Петков и социалното ведомство да информира депутатите до 30 юни за концепцията за нов Закон за социалните услуги., както и да направи отчет до къде сме стигнали с изпълнението на плана по Конвенцията за хората с увреждания. БСП бяха предложили свой проект на решение, с който предлагаха до края на август Петков да внесе готовия закон, а не само концепцията, както и ведомството да разработи регистъра за хора с увреждания. В крайна сметка обаче тяхното предложение не беше прието. По време на дебатите БСП обвини управляващите, че не вършат нищо в защита на хората с увреждания, а приемането на Закона за социални услуги е закъснял, като припомниха, че той трябва да се внесе едва през октомври 2018 година. Нямало и единен регистър на хората с увреждания, а концепцията за оценка на работоспособността била оттеглена под натиска на хората, но само, за да се внесе в по-удобен за властта момент. Надя Клисурска от БСП пък изтъкна , че парите за лични асистенти се увеличават, но обхвата на хората, които ги ползват намалява. Хасан Адемов от ДПС пък препоръча механизмът за оценка на работоспособността да бъде избистрен заедно с хората с увреждания, а начина на финансиране за личен асистент да се промени, тъй като сега Агенцията за социално подпомагане сключва договори с общините , които реално предоставят услугата. По думите му общините са а мандатно мислене и често хора с „червени флумастри” зачертвали неудобните хора и така те не получавали личен асистент. Адемов изтъкна, че парите за хората с увреждания са се увеличили с 82 млн. лева в сравнение с 2017 година, но недоволството не намалява. Затова според него трябва да има по-оптимално разпределение на средствата и по-ефективно разходване на парите. На свой ред ГЕРБ защити кабинета и министъра. Спас Гърневски упрекна БСП, че на моменти прекрачват границата на популизма и си играят със страховете на хората. На същото мнение бе и Павел Шопов от Обединени патриоти, който обвини БСП в евтин начин да се търсят политически дивиденти. В отговор Бисер Петков и Светлана Ангелов от ГЕРБ обвиниха, че забавянето на Закона за социални услуги е било заради НПО, които поискали оттеглянето на концепцията по него. В края на септември 2017 година е направена нова работна група със всички организации на хора с увреждания. В резултат през януари е направена пътна карта, с според нея първият вариант на закона трябва да е готов до края на юли,а окончателно готов до 15 октомври 2018 година.  По думите на Петков това е един реалистичен срок и до тогава законът ще бъде готов. Той коментира още, че хората с над 90 % увреждания получават добавка за чужда помощ от 90 лева. Това коства на бюджета около 90 мнл. на година и припомни, че ще се регламентира промяна, според която хората ще могат да избират дали да получат личен асистент или пари. В кулоарите на НС той добави, че в новия Закон за социални услуги ще посочи какво точно е социална услуга, финансирането, кои са доставчиците, а следващият месец концепцията от 23-30 страници по него ще бъде представена.", "date": "2018.05.23", "title": "Социалният министър: Пенсиите скачат с 3,8 % от първи юли"}
{"url": "https://www.monitor.bg:443/bg/a/view/zatvornik-iska-ot-syda-da-mu-razreshi-da-se-lekuva-v-chastna-bolnica-100436", "text": "Лишеният от свобода Д.С., излежаващ присъдата си в Пазарджишкия затвор, поиска чрез местния Административен съд позволение да се лекува в частна пловдивска клиника. Лечението се налагало заради деликатно заболяване на половия орган, което значително понижавало качеството му на живот. Това пише в молбата до магистратите. Както е обяснено до въпросното здравословно състояние се стигнало вследствие на подкожно инжектиране на маслени разтвори на лекарствени вещества. Практика при затворниците е въвеждането под кожата на пениса на различни вещества, които имат способност да се втвърдяват, с цел удължаване на половия акт и ерекцията. Обикновено се ползват вазелин, тетрациклинова маз или дори парафин. Нерядко обаче това води до възпаления, а образувалият се гранулом засяга дълбоки части на органа и води до еректилна дисфункция. Затворникът вече един път е бил опериран през юни 2016 г. и се налагало да продължи терапията си при същия специалист уролог. Лечението включвало всеки месец да се явява на преглед и да взима антибиотици, но според мнението на лекар-специалист била наложителна и втора операция, а болният държи тя да се направи в същото лечебно заведение и при същия уролог. Като придружаващи заболявания на лишения от свобода бяха посочени диабет и дископатия. Всеки човек има право да получи добро медицинско обслужване, а ако няма възможност да се извърши от затворнически лекари, най-уместно е лечението да продължи при специалиста, извършил първата интервенция. Това становище изрази съдия Георги Петров и задължи управата на затвора в Пазарджик в едноседмичен срок да осигури достъп на лишения от свобода до исканата специализирана консултация с посочения уролог д-р В. от УМБАЛ „Каспела“ в Пловдив.Разпореждането може да се обжалва в тридневен срок пред тричленен състав на Административния съд в Пазарджик.", "date": "2018.05.23", "title": "Затворник иска от съда да му разреши да се лекува в частна болница"}
{"url": "https://www.monitor.bg:443/bg/a/view/otkriha-polurazlojen-trup-na-myj-v-kustendil-100437", "text": "Откриха полуразложен труп на мъж в изоставена постройка в близост до бившия обувен завод в Кюстендил. На потресаващата гледка се натъкнали деца, които живеят в ромския квартал „Изток“. Първоначално те видели как бездомни кучета постоянно влизали във въпросната постройка, а при излизане едно от тях мъкнело главата на вече починалия мъж. „Сигналът постъпи при нас малко след 18 часа. На място е извършен оглед. Следи от насилие по тялото на мъжа не са открити. Закаран е за аутопсия в Кюстендилската болница, за да се установи точната причина за смъртта. Все още не е ясно кое е лицето. Преди няколко месеца един мъж от Кюстендил беше обявен за изчезнал, възможно е да е той, но тепърва ще го установяваме“, коментираха от пресцентъра на ОДМВР – Кюстендил. По случая е започнато досъдебно производство. Уведомен е дежурен прокурор.   ", "date": "2018.05.23", "title": "Откриха полуразложен труп на мъж в Кюстендил"}
{"url": "https://www.monitor.bg:443/bg/a/view/pak-osydiha-obshtina-dobrich-zaradi-padane-na-zaleden-uchastyk-100435", "text": "Община Добрич трябва да плати обезщетение от над 16 000 лв. на жител на града, пострадал при падане върху непочистен и заледен участък на площад „Свобода”, постанови Окръжен съд – Добрич. Инцидентът е станал на 17 януари миналата година, около 16.30 часа, когато мъжът се подхлъзнал и при падането се ударил в парче лед. Бил откаран до Спешно отделение при МБАЛ - Добрич, където било установено, че е получил сериозна фрактура на бедрена кост, която налагала оперативна интервенция. Съдът прецени, че местната управа трябва да плати на пострадалия обезщетение от 15 000 лв. за причинените му в резултат на падането неимуществени вреди - болки и страдания, и още 1 338 лева за направените от него разходи за лечение. Изводът на магистратите е, че единствената причина за възникване на вредите за пострадалия е непочистеният участък от площада - общинска собственост. Като собственик, Общината има задължението да стопанисва и управлява общинската собственост в интерес на населението и с грижа на добър стопанин. В случая дейностите по почистване и опесъчаване са били възложени на фирма за зимно поддържане, но и като възложител Общината носи отговорност за вредите, причинени на пострадалия, посочва съдът. За по-малко от десет дни това е втора присъда срещу община Добрич заради зимна поледица. На 15 май Окръжният съд осъди общината да плати обезщетение от 12 000 лв. на добричлийка, пострадала при падане на заледен тротоар. Инцидентът е станал на 2 февруари миналата година на силно заледен и непочистен тротоар по улица „Кирил и Методий” в Добрич. След падането пострадалата била откарана в Центъра за спешна медицинска помощ, където се установило счупване на бедрена шийка и на дясна лъчева кост. Периодът по възстановяването й продължил шест месеца, през които пострадалата е търпяла болки, ограничения и дискомфорт, които и понастоящем не са изчезнали напълно.", "date": "2018.05.23", "title": "Пак осъдиха Община Добрич заради падане на заледен участък"}
{"url": "https://www.monitor.bg:443/bg/a/view/gerb-za-24-maj-obrazovanieto-e-nash-prioritet-100438", "text": "Всички партии в НС излязоха с декларации по повод 24 май – Деня на българската просвета и култура. Образованието е наш приоритет и ние ще продължим да го отстояваме, заяви Милена Дамянова от ГЕРБ и изтъкна постигнатото до момента. \"По време на европредседателството показваме, че не само сме част от европейското семейство, а наследници на онези, които създадоха нашата писменост”, каза депутатът. Тя припомни, че започнали промяна в методиката за преподаване и че учителите са тяхна грижа. Тя обясни, че въпреки че не отговаряли на нападките на опозицията за хаос в системата. В тази връзка припомни, че от опозицията дадоха закона за училищното и предучилищното образование на КС, който обаче казал, че законът „не е кух и с недъзи”. Тя обвини БСП в популистки атаки и партийни заигравки. \"И нека помним написаното от Черноризец Храбър: \"Бог е дал разум на славяните, комуто слава и чест, и власт, и поколение сега и винаги в безкрайните векове, амин\", завърши Дамянова. Тома Томов от БСП пък припомни, че светите братя Кирил и Методий са били едни от първите просветители, когато в същото време По думите му Кирил най-вероятно е бил най-умния човек на своето време, а княз Борис I е водачът на дълбоката промяна в България. „България на княз Борис I е тази страна, в която славянската писменост и книжнина пускат дълбоки корени”, припомни депутатът. Той припомни битката на учениците на светите братя Кирил и Методий, които са били преследвани. „Ако тези хора са били убити, вероятно друга щеше да е съдбата на нашата страна и на нашата нация\", каза Томов.  На свой ред Ерол Мехмед от ДПС пожела на хората на 24 май съзнанието им да е „В такива дни животът не е борба, не е война за власт, а е знание, етика, естетика и смисъл”, изтъкна той. По думите му 24 май е най-истинския български празник. „24 май е празник на просветените хора, които от векове изграждат устоите на нацията и възпитават поколенията. 24 май отдавна се е превърнал в ден – символ на национално достойнство, стремеж за самоопределение, многовековни традиции“, заяви Мехмед. Патриотът Станислав Станилов пък припомни извършеното и от другите исторически личности – княз Борис I, цар Симеон и цар Петър. Той припомни, че българският книжовен език е проникнал в Русия, Румъния и Сърбия, а руският и украинският език са наследници на старобългарския и са много по-близки до него от нашия. Той призова за поклон към паметта на държавниците на Първото и Второто българско царство, които упорито и последователно са защитавали писмеността и книжовността на българите.  ", "date": "2018.05.23", "title": "ГЕРБ за 24 май: Образованието е наш приоритет"}
{"url": "https://www.monitor.bg:443/bg/a/view/7-postradali-ot-katastrofata-pri-lozen-sa-v-sv-anna-100432", "text": "Седем от пострадалите при катастрофата на Аавтомагистрала \"Тракия\" при село Лозен от тази сутрин са приети в Университетската болница \"Св. Анна\" в София (бивша Окръжна, б.р.), съобщиха от лечебното заведение. Двама от тях - мъж на 60 години и жена на 54 години са в тежко състояние. Мъжът е с тежка черепно-мозъчна травма и тежка гръдна травма и е раанимацията. Жената е с тежка лицева травма и фрактура на долната челюст. Тя е настанена в Клиниката по лицево-челюстна хирургия. Четирима пациенти са предимно с гръдно-коремни травми и различни травми на долни крайници и са хоспитализирани в Клиниката по неврохирургия и Клиниката по хирургия. Един е прегледан и освободен за домашно лечение.", "date": "2018.05.23", "title": "7 от ранените в автомелето при Лозен са в „Света Анна“"}
{"url": "https://www.monitor.bg:443/bg/a/view/dvama-postradali-v-katastrofata-ostavat-v-pirogov-100431", "text": "Двама пострадали от катастрофата на автомагистрала \"Тракия\" остават в \"Пирогов\", съобщи изпълнителният директор на болницата проф. Асен Балтов. Това са 4-годишно момче, което има фрактура в областта на едната подбедрица. Мястото на травмата е гипсирано. То остава за лечение в детската травмотология на спешната болница. Другата пациентка, 25-годишната жена, е с фрактура на едната подберица. Тя остава в пироговската травматология. Друга 47- годишна от пострадалите е с комоцио и навехнати шийни прешлени. На нея й е поставена мека шина на врата. Тя е отказала писмено да бъде хоспитализирана и си е тръгнала. Майката на пострадалото дете го придружава, но отказва да бъде прегледана на този етап.      ", "date": "2018.05.23", "title": "Двама пострадали в катастрофата на \"Тракия\" остават в „Пирогов“"}
{"url": "https://www.monitor.bg:443/bg/a/view/komandosyt-ubil-chengeto-s-noj-v-syrceto-se-razkaja-pred-syda-100421", "text": "„Ще те убия, педерастче малко”. По този начин се обърнал към мъжа, отмъкнал жената на сърцето му Люба, полицаят от Карлово Добромир Лазаров. Грозните закани били едва няколко дни преди фаталната дата 20 май, когато в късната вечер Лазаров пропътувал разстоянието от Сопот до бул. „Александър Стамболийски” в Пловдив, където живеели на семейни начала командосът от 68-а бригада „Специални сили” мл.сержант Ангел Желязков и дознателката от районното полицейско управление в Карлово Люба Алексова. Няколко часа по-късно между двамата съперници за сърцето на фаталната Люба се разразил конфликт. Той прераснал в сборичкване, при което Лазаров бил наръган в сърцето и починал минути по-късно. Обидите, които отправял полицаят към командоса, били по телефона. „Къде си бе нещастник? Къде си да те намеря и да те претрепя?” и „А, отивате да си спинкате?”, се ядосвал на връзката им полицаят. Той взел номера на мобилния телефон на Ангел Желязков от прекия му командир няколко дни преди да бъде убит. Започнал да му звъни и да му се заканва с убийство, разказа във Военния съд в Пловдив хронологията на случилото се адвокатът на Ангел Желязков Красимир Елдъров. Защитникът попита и какво е правил през нощта пред дома на обвиняемия полицаят и защо е пропътувал по нощите цялото разстояние от Сопот, където е живеел, до Пловдив. В нощта на 20 срещу 21 май полицаят причакал Ангел и Люба пред блока им и им се нахвърлил. Не бил въоръжен, но военните прокурори така и не установили до момента в разследването къде се намира служебният пистолет на ченгето, каза адвокат Елдъров. „Не сме служба КОС”, му отвърна наблюдаващият прокурор Ангел Узунов. Защитникът посочи на съдия Величка Влашева приликите и разликите с делото срещу д-р Иван Димитров, който уби с един изстрел крадеца Плъха, укри пистолета и се опита самият той да се скрие от правосъдието, а в момента е на свобода. В същото време Ангел Желязков е захвърлил тактическия нож, с който е наръгал полицая, на земята, а не го е скрил в кош за боклук. Той имал и втори нож – сгъваем, с 8,5-сантиметрово острие и с надпис „Гербер”, който предал на разследващите. Самият командос Ангел Желязков, който е командир на Второ бойно отделение в Първа рота в 68-а Бригада, се разкая пред военния съдия Величка Влашева по време на мярката си за неотклоние след убийството на полицая от Карлово Добромир Лазаров. „Не съм имал намерение за конфронтация. Всячески се опитах да избегна конфликта, но не успях. Защитавах се. Действах при самозащита. Моля за по-лека мярка за неотклонение. Съжалявам за случилото се”, заяви обвиняемият Желязков във Военния съд в Пловдив. Той и адвокатът му твърдят, че случилото се е самозащита. Наръганият Лазаров вървял около 15 метра след намушкването и дори говорел с килъра си. „Какво направи, бе, човек?”, попитал раненият. В отговор командосът му казал: „Нали ти казах да не идваш! Опропасти ми живота!”. Прокурорът под пагони Ангел Узунов настоя Желязков да остане за постоянно в ареста, а защитникът Красимир Елдъров поиска друга по-лека мярка за неотклонение. Съдия Влашева ще се произнесе в 15,30  часа.  ", "date": "2018.05.23", "title": "Командосът, убил ченгето с нож в сърцето, се разкая пред съда"}
{"url": "https://www.monitor.bg:443/bg/a/view/zatvarjat-doma-na-ujasite-v-borovan-100422", "text": "Центърът за настаняване от семеен тип във врачанското село Борован ще бъде закрит, ако в него не се създадат нормални условия за децата.   Това е становището на агенцията по социално подпомагане, съобщи шефът на регионалната дирекция във Враца Мария Търнавска. Центърът стана печално известен като дом на ужасите от публикуваните клипове за психически тормоз и насилие и след като едно от момичетата падна от тераса на втория етаж при опита си да избяга. Засега е прекратено настаняването на нови деца в дома, в който живеят 23. До края на годината ще бъдат изведени 10 от тях. Три ще бъдат настанени в приемни семейства, две при близки хора, две в преходни жилища, едно ще отиде в центъра в село  Бърдарски геран, едно при биологичните си родители и едно ще навърши 18 години и ще напусне. Според Търнавска причините за взетото решение са лошите битови условия и упражненото насилие над деца от хора от персонала. Центърът може да бъде спасен от закриване само ако общината в Борован подобри условията в него и ако намери по-мотивирани хора, които да работят там, поясни още Търнавска.", "date": "2018.05.23", "title": "Затварят дома на ужасите в Борован"}
{"url": "https://www.monitor.bg:443/bg/a/view/kristiano-v-ibisa-mesi-na-everest-predi-starta-na-podgotovkata-za-mondial-2018-100434", "text": "Футболните звезди оползотворяват по интересен начин краткия промеждутък между края на футболните първенства и старта на подготовката с националните отбори за Мондиал 2018. Кристиано Роналдо и половинката му Джорджина Родригес се порадваха на първите летни дни. Двойката бе забелязана на плаж на остров Ибиса, а папараците не пропуснаха да им направят много снимки. Звездата на „Реал“ (Мадрид) и любимата му, които станаха родители на малката Алана Мартина само преди шест месеца, демонстрираха голямата си привързаност един към друг и се отдадоха на целувки и прегръдки в морето. Впечатление за пореден път направи огромният диамантен пръстен на ръката на Джорджина, заради който се носят слухове, че двамата вече са сгодени. Голямото семейство и евентуална предстояща сватба въобще не са повод за финансови кахъри за футболиста, който за трета поредна година бе определен за най-популярен спортист в света от американската телевизия ESPN. Рейтингът се съставя според доходите от рекламни договори, последователи в социалните мрежи и търсене по име в интеренет. Призовата тройка се допълва от баскетболната звезда на „Кливланд“ Леброн Джеймс и острието на „Барселона“ Лионел Меси. Аржентинецът пък се озова на най-високия връх на планетата – Еверест (8848 м), без въобще и да е мислил да го изкачва. Националната фланелка на Аржентина с неговото име и номер бе качена от алпинист Дан Зенглуобу на Покрива на света. Жестът трогна петкратния носител на \"Златната топка\" и той благодари на катерача чрез социалните мрежи. Звездата на „Манчестър Юнайтед“ и националния тим на Франция Пол Погба пък използва едноседмичната си почивка преди старта на подготовката на „петлите“, за да отиде на поклонение в Мека. Той се включи в Хадж, който всяка година отвежда милиони мюсюлмани в Саудитска Арабия по време на Рамадан. Той осъществи същото пътуване и миналата година, когато пътува до Мека броени дни след триумфира в Лига Европа, побеждавайки „Аякс“ на финала.  ", "date": "2018.05.23", "title": "Кристиано в Ибиса, Меси на Еверест преди старта на подготовката за Мондиал 2018"}
{"url": "https://www.monitor.bg:443/bg/a/view/rusija-izstrelja-4-raketi-bulava-ot-bjalo-more-100423", "text": "Руското Министерство на отбраната /МО/ публикува в сряда видео от пуска на четири междуконтинентални ракети „Булава“, който се състоял на 22 май от подводния крайцер със стратегическо назначение  „Юрий Долгорукий“. Ракетите били изстреляни от акваторията на Бяло море и успешно поразили учебните цели, разположени на полигона „Курск“ на Камчатка. От МО отбелязват, че подобна залпова стрелба с такова количество носители се извършва за първи път от крайцера. Предишния път от „Юрий Долгорукий“ беше пусната само една „Булава“. Споменатата междуконтинентална ракета е предназначена за въоръжаване на атомни подводници, като е способна да носи няколко ядрени блокове. Ракети от този тип ще залегнат в основата на стратегическите ядрени сили на Русия до 2045 г., посочват медиите.  ", "date": "2018.05.23", "title": "Русия изстреля 4 ракети „Булава“ от Бяло море"}
{"url": "https://www.monitor.bg:443/bg/a/view/v-mizija-iskat-revizija-na-sredstvata-otpusnati-za-bedstvieto-100425", "text": "Жителите на Мизия настояват да бъде извършена проверка как са оползотворени средствата в размер на 1,7 млн. лева, отпуснати след бедствието.   Това съобщиха от щаба на народния представител от ГЕРБ Петя Аврамова, която заедно с областния управител Малина Николова проведе приемна в потопения през 2014-та година град. Хората са оплакали и от лошото качество на питейната вода, като за решаване на проблема ще се търси съдействие на ВиК – Враца. Четири години след наводнението един от основните въпроси, поставяни от жителите на града продължава да е свързан с предприетите мерки, осигуряващи тяхната сигурност и безопасност. По време на приемния ден е обсъдена възможността за изграждането на помощен отводнителен канал, по който да се оттича водата от река Скът. Депутатът Петя Аврамова е поела ангажимент да проучи възможностите за финансиране на предложението.", "date": "2018.05.23", "title": "В Мизия искат ревизия на средствата, отпуснати за бедствието"}
{"url": "https://www.monitor.bg:443/bg/a/view/patriotite-iskat-da-se-vyrnat-roden-kraj-i-rodinoznanie-100424", "text": "„Време е да върнем истинските, традиционни имена на обичаните от всички българчета учебни предмети „Роден край“ и „Родинознание“. Това се казва в позиция на Обединените патриоти от Враца, изпратена до медиите от народния представител Красимир Богданов. В нея се настоява за ревизия на учебниците в българските училища. „Децата ни се докосват за първи път до историята на България чрез учебните предмети със семплите, безлични и неангажиращи наименования „Околен свят“ и „Човекът и обществото“, подчертават патриотите. Те смятат, че трябва да се извърши спешна проверка на всички учебници в хуманитарните дисциплини. Това се отнася за предметите „История и цивилизация“, „География и икономика“, „Музика“, „Свят и личност“, „Околен свят“, „Човекът и обществото“. Врачани подкрепят откритото писмо на доц. Милен Михов до министър Вълчев за създаването на експертна комисия, която да преразгледа всичко, сътворено от Меглена Кунева и нейните предшественици и съобразяването на учебното съдържание с основните цели на предучилищното и училищното образование и съхраняването и утвърждаване на българската национална идентичност. „Ние уважаваме възможността да познаваш различията в културните особености на етносите в България, но когато историята се подменя и подчинява на политически цели в съвремието, налага се провалилата се в Европа теза за мултикултурализма, принизява се ролята на българския народ, като държавотворен, а съвременната държава като продукт на многовековните усилия на българската нация, това няма как да приемем” се казва още в позицията.", "date": "2018.05.23", "title": "Патриотите искат да се върнат „Роден край” и „Родинознание”"}
{"url": "https://www.monitor.bg:443/bg/a/view/stolichnata-obshtina-sybira-stari-elektrouredi-100430", "text": "Столичната община разкрива временен пункт за излезли от употреба електрически уреди до паметника на Васил Левски. От 28 до 31 май пунктът ще приема стари уреди, зарядни, кабели между 12 и 14 часа, за да бъде в максимално улеснение на работещите и живеещите в района, съобщиха от общината. От „Московска“ 33 напомнят, че изхвърлянето на електрическо и електронно оборудване в контейнерите за смесени битови отпадъци е забранено. „Столична община има сключени договори с организации по оползотворяване на излязло от употреба електрическо и електронно оборудване. Всички граждани, които имат уреди за изхвърляне, могат да се обадят на телефон 0800 14 100 или 0885 77 00 41 и уредите им ще бъдат взети от дома безплатно“, припомнят от кметството.", "date": "2018.05.23", "title": "Столичната община събира стари електроуреди"}
{"url": "https://www.monitor.bg:443/bg/a/view/v-kraja-na-uni-obsyjdame-s-rumynija-variantite-za-oshte-3-mosta-na-dunav-100426", "text": "На 29 юни ще имаме среща в Русе с румънския вицепремиер, министърът на регионалното развитие на Румъния и сигурно и с министъра на транспорта относно проектите за изграждане на нови мостове над река Дунав между двете страни. Това каза за „Монитор“ днес министърът на регионалното развитие и благоустройството Николай Нанков. На срещата ще бъде обсъдено създаването на работните групи по меморандума от 2014 г. По думите му трите места, където България ще предложи изграждането на мостове са Силистра-Калъраш, Никопол-Турну Мъгуреле и още едно съоръжение между Русе и Гюргево, защото там трафикът е най-голям. Тези варианти са включени и в меморандума. „Най-вероятно и трите моста ще бъдат предложим да се изграждат на концесия. Стъпките за реализация на проектите са сформирането на работни групи от експерти от двете страни, проектна компания и предлагането на концесия“, обясни строителният министър Николай Нанков. По време на парламентарния контрол той уточни, че в най-напреднала фаза са нещата за моста между Силистра и Калъраш. През 2014 г. и 2015 г. са изпълнени проекти с европейско финансиране по съвместна транс-гранична програма. По тях бе направена устройствената основа - изпълниха се парцеларните и подробните устройствени планове и екологичните съгласувателни процедури за бъдещото изграждане. Първите стъпки са направени. В останалите случаи - Русе - Гюргево, Никопол - Турну Мъгуреле или Оряхово - Бекет, сме само на етап идеи или първоначални разговори. Според него междуведомствената група между двете страни не е решаващият фактор за изграждането на този мост. „Най-важното за реализацията на мостовете е да се създаде съвместна българо-румънска проектна компания. Това ще бъде и основната тема на разговорите ни в края на следващия месец. На срещата ще се разгледат и бъдещите реални намерения от международни финансови институции и компании за реализиране на проекта за моста между Силистра и Калъраш“, добави той. Според него проучването на трафиците доказват икономическата изгода на проекта и от гледна точка на бъдещото концесиониране.", "date": "2018.05.23", "title": "В края на юни обсъждаме с Румъния вариантите за още 3 моста на Дунав"}
{"url": "https://www.monitor.bg:443/bg/a/view/emeri-oficialno-poe-arsenal-100419", "text": "Унай Емери официално е новият мениджър на „Арсенал“, който ще наследи на поста Арсен Венгер. Бившият наставник на „Севиля“ и „Пари Сен Жермен“ изпревари официалното оповестяване на новината от страна на английския клуб и още снощи сам обяви назначението си на \"Емиратс\". Емери използва за целта своя сайт, в който бе публикувана негова снимка с емблемата на \"артилеристите\" и следния цитат: \"Горд съм да бъда част от семейството на „Арсенал\". Малко по-късно въпросната публикация бе изтрита, а в момента дори няма достъп до самия сайт. Днес футболният клуб обяви официално назначението на Емери. Допреди няколко дни фаворит за поста бе бившият капитан на „Арсенал“ Микел Артета, който според \"Скай спортс\" е поискал гаранции за ролята си относно трансферната политика на клуба и това е накарало ръководството да се пренасочи към Емери.", "date": "2018.05.23", "title": "Емери официално пое „Арсенал“"}
{"url": "https://www.monitor.bg:443/bg/a/view/kejti-peri-razdava-bira-na-fenove-100427", "text": "Кейти Пери зарадва фенове на концерта си в родния си град Санта Барбара, като към края на шоуто предложи да купи по бира за всеки човек в публиката. „Имаше много мъже в аудиторията, които съм сигурна, че бяха там, за компания на своите съпруги, приятелки и деца“, откровена е изпълнителката на Dark Horse, като допълва, че след предложението й, всички представители на силния пол, включително съпругът на сестра й, отишли да се заредят с напитката. „Все още не съм получила сметката за тези бири обаче“, намигна още Пери. Междувременно певицата направи първия си опит да прекрати словесната си война с Тейлър Суифт, като й изпрати маслинова клотнка. „Стара приятелко, мисля си за миналите ни неразбирателства и наранени чувства...“, гласи писмото на Пери, придружило подаръка към изпълнителката на Shake It Off. Припомняме, че преди година половинката на актьора Орландо Блум потвърди слуховете за обтегнатите им отношения пред водещия Джеймс Кордън в Late Late Show. 33-годишната певица разясни, че всичко е стартирало след недоразумение с трима танцьори, която тя предполагаемо откраднала от екипа на Суифт.", "date": "2018.05.23", "title": "Кейти Пери раздава бира на фенове"}
{"url": "https://www.monitor.bg:443/bg/a/view/sprjaha-deloto-sreshtu-arh-zdravko-zdravkov-100428", "text": "Върховната касационна прокуратура спря делото срещу главния архитект на София Здравко Здравков. Миналата седмица прокурор от Софийска апелативна прокуратура образува наказателното дело срещу него заради отказа му да даде зелена светлина за строеж на небостъргач в кв. “Стрелбище”. От ВКП заявяват, че апелативната прокуратора се е произнесла при неизяснена фактическа обстановка, която не позволява да бъде направен обоснован извод относно това, налице ли е вече наложено административно наказание за същото деяние. Преди два дни арх. Здравков съобщи, че не е викан в прокуратурата и разбрал от медиите за делото. Строителната фирма НИКМИ иска да построи 44 етажна сграда до кръстовището на булевардите \"България\" и \"Петко Тодоров\". Издигането на високата сграда предизвика десетки протести на живущите в района. Стигна се дотам да премахнат оградата, която фирмата беше поставила, но тя отново се появи. НИКМИ получава терена след решение на СОС през 2006. От 2009 г. обаче статутът на терена е за зелена площ, като предназначението му е защитено с промяна в Общия устройствен план на града. Заради отказа си да издаде документ за започване на строежа на високата сграда Здравков бе глобяван два пъти от ВАС. Първата глоба бе на стойност 1000 лв., а втората 13 хил. лв. Като по-голямата сума бе събрана от Столичния общински съвет в знак на солидарност.  ", "date": "2018.05.23", "title": "Спряха делото срещу арх. Здравко Здравков"}
{"url": "https://www.monitor.bg:443/bg/a/view/vsichki-proceduri-za-2018-g-po-gorskata-mjarka-8-ot-prsr-sa-otvoreni-100412", "text": "В Информационната система за управление и наблюдение 2020 (ИСУН) стартира прием на проектни предложения по подмярка 8.3 „Предотвратяване на щети по горите от горски пожари, природни бедствия и катастрофични събития“.  Тя е част от мярка 8 „Инвестиции в развитие на горските райони и подобряване жизнеспособността на горите“ от Програма за развитие на селските райони (ПРСР) 2014-2020 г., съобщиха от земеделското министерство. С обявяването на тази процедура на 17 май, Министерството на земеделието, храните и горите изпълни заложеното в Индикативната годишна работна програма за 2018 г. по отношение на горския сектор, включително и предвидените извънредни приеми за инвестиции в общините Кресна и Симитли.  Те бяха засегнати от тежки пожари през изминалата година. Приемът ще продължи до 17:30 ч. на 22.08.2018 г. Финансовият ресурс, който подлежи на разпределение по процедурата е 33 363 992 лв. От тях 8 801 100 лв. за инвестиции на територията на община Кресна и община Симитли, 24 562 892 лв. са средствата за всички останали допустими дейности и кандидати.  Безвъзмездната финансова помощ за одобрени проектни предложения (максимален интензитет) е в размер до 100% от общия размер на допустимите за финансово подпомагане разходи. Припомняме, че на 15.05.2018 г., в ИСУН беше активирана процедура за подбор на проектни предложения по подмярка 8.4 „Възстановяване на щети по горите от горски пожари, природни бедствия и катастрофични събития“, по която общият размер на безвъзмездната финансова помощ възлиза на 15 646 400 лв., в това число 3 129 280 лв. за инвестиции на територията на община Кресна и община Симитли. Приемът по нея ще продължи до 17:30 ч. на 20.08.2018 г. Първата стартирала процедура за подбор на проектни предложения по т.нар. горски мерки стартира на 27.04.2018 г. с обявяване на прием по подмярка 8.6 „Инвестиции в технологии за лесовъдство и в преработката, мобилизирането и търговията с горски продукти“. Общият бюджет за разпределение е в размер на 35 204 400 лв. Приемът ще продължи до 17:30 ч. на 31.07.2018 г. Условията за кандидатстване по процедурите са уредени в насоки, утвърдени от ръководителя на Управляващия орган на ПРСР. Пълният пакет документи по трите процедури е публикуван на електронната страница на МЗХГ в Раздел „Програма за развитие на селските райони“. Проектните предложения се подават по електронен път чрез ИСУН 2020, на интернет адрес: http://eumis2020.government.bg/, където също могат да бъдат намерени пълнитe пакети документи по обявените процедури. Кандидатите могат да задават допълнителни въпроси и да искат разяснения във връзка с Условията за кандидатстване по обявените седем процедури до 3 седмици преди крайния срок за подаване на проектни предложения. Въпросите се задават на електронната поща: rdd@mzh.government.bg.  ", "date": "2018.05.23", "title": "Отпускат средства за предотвратяване на пожари по селската програма"}
{"url": "https://www.monitor.bg:443/bg/a/view/11-godishen-izgori-djip-da-se-stopli-100416", "text": "Момче на 11 години е подпалило джип на паркинг в центъра на Шумен през нощта срещу вторник. Пожарът вдигна на крак огнеборците в 01:57, а бързата им намеса успяла да предотврати пълното изгаряне на колата. В сряда сутринта говорителят на ОДМВР Ася Йорданова съобщи, че пожарът е бил умишлен, а подпалвачът е малолетно дете. Огънят в купето на \"Ленд Ровър Дискавъри\" с табели от Търговище бил забелязан на паркинг до високите блокове на \"Черноризец Храбър\" между бул. \"Велики Преслав\" и ул. \"Преслав\". Когато пристигнали пожарникарите видели, че пламъците са вътре в автомобила, а най-силно гори предната дясна седалка. Успели да загасят всичко бързо. Огледът показал, че най-вероятно има външна намеса в пожара. Никой обаче не подозирал кой може да е подпалвачът. Оказало се, че 11-годишно момче от Центъра за настаняване от семеен тип на деца и младежи без увреждания най-вероятно е избягало от \"дома\" и докато скита по улиците е успяло да влезе в една от колите на паркинга. Късно през нощта му станало студено и поискало да се стопли. Намерило в купето на джипа някакви вестници и ги подпалило, без да се замисли, че може да изгори заедно с тях в колата.  По информация на \"Агенция Монитор\" детето не е познавало 72-годишния шуменец, собственик на \"Ленд Ровъра\", не е имало и някакъв конфликт с него, нямало и умисъл  за палеж. По случая обаче е образувано бързо производство за по чл. 330 от НК за подпалваненето на джипа. На самото момче не може да се търси наказателна отговорност, тъй като няма навършени 14 години и срещу него може да се използват единствено специални мерки, с възпитателна и поправителна функция за малолетни и непълнолетни.  \"В понеделник вечерта децата са вечеряли и излезли да играят на площадката навън. Това момче не се е прибрало във времето, определено по правилник до 21:30 и колегите се обадили по телефона на дежурния полицай и по утвърдена процедура го обявили, че не се е върнал. Междувременно и по-големи деца обиколили района, но не го открили.\" - разказа пред \"Агенция Монитор\" директорът на центъра Иван Калоянов. На сутринта дежурната докладвала на директора и тръгнала да носи в полицията писмено заявление със снимката на детето за да го обявят за издирване. Точно в този момент хлапакът се появил на входа - чистичък, спретнат и спокоен. Питали го къде е спал, излъгал, че се разхождал по улиците, нещо такова успял да пробута и на социалната работничка от \"Закрила на детето\". По обяд след като се обадили от полицията да кажат, че го подозират за палежа, си разказал всичко чистосърдечно. Пробвал различни коли, джипът бил отключен и затова влязъл в него. \"Не е от проблемните деца, за първи път изчезва, не е имал и сблъсък със закона досега.\" - допълни Калоянов.", "date": "2018.05.23", "title": "11-годишен изгори джип да се стопли"}
{"url": "https://www.monitor.bg:443/bg/a/view/trymp-shpioninyt-ot-fbr-e-pomagal-na-hilari-100420", "text": "Президентът на САЩ Доналд Тръмп заяви в Туитър, че предполагаемият информатор, внедрен от Федералното бюро за разследване (ФБР) по време на предизборната му кампания през 2016 г. да разследва възможността за таен сговор на Тръмп с Русия, всъщност имал задача да помогне на Хилари Клинтън да спечели президентските избори. Най-силното доказателство за отговорността на предишната администрация на Барак Обама за \"шпионаж\" срещу него, изтъква Тръмп, била \"огромната сума пари\", която се твърди, че е била платена на агент, който според в. \"Вашингтон пост\" е бил преподавател, добре познат в средите на американските специални служби. \"Ако човекът, внедрен в моя предизборен щаб от самото начало, не беше шпионин, поставен там от предишната администрация по политически причини, как такава изглежда огромна сума пари е платена за предоставените услуги - многократно по-висока от нормалното... Следвай парите! Шпионинът е бил там от началото на кампанията и все пак никога не е съобщавал за таен сговор с Русия, защото нямаше такъв таен сговор. Той е бил там, само за да шпионира по политически причини и да помогне на непочтената Хилари да спечели - точно както те го сториха и с Бърни Сандърс, който беше измамен!\", написа Тръмп в профила си в \"Туитър\". В понеделник Министерството на правосъдието поиска от своя главен инспектор да разследва дали ФБР е следило предизборния щаб на Тръмп. Самият Тръмп е поискал да реорганизира своя пиар отдел, писа Политико. Шефът му Джон Кели е одобрил план, според който ще бъдат уволнени някои от помощниците от най-нисшите етажи. Причината е недоволството от работата им и изтичането на информация от тях. Междувременно администрацията на американския президент Доналд Тръмп обмисля въвеждането търговски мерки за намаляване на износа на стомана и алуминий от ЕС в САЩ с близо 10 процента. Това е сигнал, че отстъпките на Брюксел с цел Европейският съюз да бъде изваден от списъка със санкционирани вносители, които ще трябва да плащат по-високи мита, не са удовлетворили исканията на Белия дом. Това съобщава американският в. Уолстрийт Джърнъл, позовавайки се на високопоставени представители на ЕС. Бизнес всекидневникът отбелязва, че тази информация е потвърдена от министъра на предприемачеството и технологиите на Полша Ядвига Емилевич, която е участвала в търговските консултации между представителите на ЕС и САЩ.  ", "date": "2018.05.23", "title": "Тръмп: Шпионинът от ФБР е помагал на Хилари"}
{"url": "https://www.monitor.bg:443/bg/a/view/api-remontyt-na-trakija-prikluchva-v-kraja-na-uni-100410", "text": "До края на юни ще завърши ремонтът на двете платна в 22-километровия участък от АМ „Тракия“ между Пловдив и Стара Загора. За първи път се затваря толкова голяма отсечка и целта ни е до началото на активния туристически сезон предвидените дейности да приключат, съобщи инж. Светослав Глосов, член на Управителния съвет на Агенция „Пътна инфраструктура“. Той подчерта, че сега е сезонът за ремонти на пътищата и времето за извършването им е правилно преценено от проектантите и от Института по пътища и мостове, защото когато се извършва един ремонт се изисква той да бъде направен при подходящи климатични условия, а през зимата това е невъзможно. Преди да стартираме ремонта на АМ „Тракия“ беше направено пълно обследване на съществуващото трасе, на състоянието на пътната конструкция и настилката. Отсечката е в експлоатация от 1995 г. и 23 години не е ремонтирана, каза инж. Глосов и допълни, че на обекта мобилизацията е голяма. Работят много хора и техника, защото целта ни е платното за Бургас ще бъде готово до края на месеца, а до края на юни да приключи и обновяването на платното за София. Той съобщи още, че по трасето се ремонтират и 6 съоръжения. Подменя се изцяло настилката, мантинелите, пътните знаци и маркировката. По повод спирането на движението в тръбата за София в тунел „Витиня“ на АМ „Хемус“ инж. Глосов обясни в ефира на Нова телевизия, че през миналата година е ремонтирана тръбата за Варна и сега трафикът преминава през нея двупосочно. Обновяването на тръбата за София предстои, а в момента движение в нея е спряно поради ремонта на виадукта непосредствено преди тунела. В тръбата за София на „Витиня“ предстои изграждането на системи за безопасност - пожарогасене, вентилация, за извеждане на опасните разливи и др. Той припомни, че през миналата година в тръбата е подменено осветлението, а основните ремонтни дейности предстоят, включително и подмяната на настилката в съоръжението. Инж. Глосов обясни, че въпреки че шофьорите пътуващи по АМ „Хемус“ в момента не виждат работници и техника в района на виадукт „Коренишки дол“ при 36-ти километър на автомагистралата на съоръжението се извършват сериозни ремонтни дейности по стълбовете на моста, т. нар. долно строене. За да се ограничат вибрациите от преминаващите превозни средства не се извършват ремонтни работи в платното за движение, като по този начин се осигурява безопасна работа на строителите, работещи по стълбовете. Съоръженията не са обновявани повече от 30 години, откакто са построени, и трябва да ги ремонтираме, за да пътуваме безопасно, категоричен е инж. Глосов. Агенция „Пътна инфраструктура“ апелира шофьорите да карат внимателно между 31-ви и 38-ми километър от АМ „Хемус“, тъй като движението в този участък от автомагистралата е двупосочно в платното за Варна. Скоростта в отсечката е ограничена и при интензивен трафик в пиковите часове е възможно по-бавно предвижване. Необходимо е да се кара внимателно, да не се предприемат изправарания в участъка и да се спазва стриктно поставената сигнализация и въведеното ограничение на скоростта. Относно гаранционните срокове на извършваните ремонтни дейности инж. Глосов обясни, че според съществуващите норми, регламентирани в Наредба №2 към Закона за устройство на територията, те са 3 години. В момента работна група прецизира гаранционните срокове и те ще бъдат увеличени за различните видове строителни дейности. Увеличавайки гаранционния срок считаме, че ангажиментите и отговорността на строителните фирми и проектантите ще бъде завишена, подчерта инж. Глосов.", "date": "2018.05.23", "title": "АПИ: Ремонтът на „Тракия“ приключва в края на юни "}
{"url": "https://www.monitor.bg:443/bg/a/view/prokuraturata-vyzloji-proverka-na-plajovete-po-moreto-100411", "text": "Върховната административна прокуратура възложи на министъра на туризма проверка за законност по спазване на Закона за устройство на Черноморското крайбрежие. При осъществяването й подлежи на инспектиране изпълнението на специални законови изисквания, от рода на: - обезпечаване на свободния достъп до морските плажове, без определяне на такси за това; - осигуряване не по-малко от 50 на сто от активната плажна площ за свободно разполагане на плажни принадлежности от страна на посетителите. По силата на закона тази площ трябва да е равностойна като достъп до морето със зоните с разположени от концесионера или наемателя плажни принадлежности, които той предоставя възмездно на посетителите на морския плаж и да е обозначена на морския плаж и на указателни табели; - законосъобразно поставяне на преместваеми обекти и съоръжения за осъществяване на задължителните дейности на морския плаж и за спортно-развлекателна дейност и заведения за бързо обслужване и др. Според закона задължителни са дейностите по осигуряване на водното спасяване, по обезопасяване на прилежащата акватория, здравното и медицинското обслужване и санитарно-хигиенното поддържане на морския плаж, а обектите и съоръженията за спортно-развлекателна дейност и заведения за бързо обслужване по правило могат да заемат общо до 2 на сто от площта на морския плаж. Срокът за извършване на проверката е двумесечен, след което на ВАП ще се представи обобщена информация за констатираните нарушения, предприетите конкретни мерки и действия за отстраняване на разкритите случаи на неспазване на закона и последиците от тях и за санкциониране на виновните лица, вкл. съставени актове за установяване на административни нарушения, издадени наказателни постановления, постановени административни актове и наложени принудителни административни мерки. Целта на проверката е гарантиране на спокойното ползване на морските плажове през целия летен сезон.", "date": "2018.05.23", "title": "Проверяват плажовете по морето по искане на прокуратурата"}
{"url": "https://www.monitor.bg:443/bg/a/view/30-000-lv-globa-za-promoutyra-na-koncerta-na-smokie-100413", "text": "Комисията за защита на потребителите наложи глоба в размер на 30 хиляди лева на организаторите на концерта на Smokie, който трябваше да се проведе на 9 февруари в Бургас. Дни преди заветната дата обаче промоутърите съобщиха, че събитието ще бъде преместено във Варна. Освен това, КЗП издаде и заповед за нелоялна практика на фирмата-организатор - „Ливлов“ ООД. След проверката на комисията става ясно, че според договора между организатора на концерта и компанията за продажбата на билетите „Тикет Про България\" отговорността за връщането на парите в подобни случаи е на организатора. Преди дни обаче управителят на „Ливлов“ подаде декларация пред КЗП, в която обяснява, че не е получил сумите от пропуските от другата фирма. Това е и причината да не може да се разплати с феновете на Smokie. Посочва още, че „носи морална отговорност”, заради което се ангажира да стартира възстановяването на парите в срок от 3 дни след като получи дължимите от разпространителя на билетите средства. „По повод постъпили жалби от потребители от месец февруари до момента КЗП извърши редица проверки на разпространителя на билетите „Тикет Про България\" ЕООД и на адреса на регистрация на фирмата на организатора „Ливлов“ ООД, до когото впоследствие е изпратена и покана за явяване в Комисията. Поради съмнение за измама от страна на двете дружества, Комисията е изпратила жалбите на засегнатите граждани до полицията“, съобщават от институцията.", "date": "2018.05.23", "title": "30 000 лв. глоба за промоутъра на концерта на Smokie"}
{"url": "https://www.monitor.bg:443/bg/a/view/ruskite-chinovnici-bez-pravo-da-pochivat-v-sankcionni-strani-100415", "text": "Руската бизнес общност настоява на реските чиновници и парламентаристи да бъде забранено да почиват в т.нар. „санкционни“ страни, наложили ограничителни мерки на Москва, пише порталът Рамблер.ру. Предложението е формулирано в официално писмо, изпратено в сряда до председателите на Федералното събрание и на Думата Валентина Матвиенко и Вячеслав Володин. Авторите на инициативата предлагат държавните служители, нарушаващи споменатото вето, да бъдат уволнявани.. От писмото на предприемачите на става ясно кои точно страни влизат в списъка на „санкционните“, но се предполага, че сред тях е и България, която въведе ограничителни мерки срещу Русия, заедно с целия Европейски съюз. Представителите на руския бизнес са категорични, че в неприятелските на Москва държави представителите на руската държавна власт могат да се окажат под натиск. Нещо повече – към тях могат да проявят интерес чуждите спецслужби. Предприемачите предлагат споменатите норми да бъдат закрепени законодателно. „Във всички времена държавните служители са били гарант за съхраняването и развитието на страната. И днес чиновниците трябва да са пример за поведение на редовите граждани“, мотивира се председателят на асоциацията на предприемачите „АВАНТИ\" Рахман Янсуков. Той допълни, че това се отнася не само за непосредствената дейност на държавните служители, но и за тяхното поведение в обикновения живот. „Този въпрос придобива особена важност в контекста на наличието у чиновниците на недвижимост зад граница и изпращането на децата им да учат в чужбина“, допълват бизнесмените. Според тях се получава така, че бюджетните средства на Русия, изхарчени за заплати на държавните служители, отиват за развитие на чуждите системи за образование и на туризма зад граница. „Не бива да се забравя и за нарастващата заплаха от страна на чуждите спецслужби. Чиновниците, почиващи зад граница, са лесна плячка за вербуване“, категоричен е Янсуков. Освен това децата на държавните служители, учещи в чужбина, са най-сигурният инструмент за натиск върху родителите им, смятат от асоциацията на предприемачите. Агенциите припомнят, че от април 2014 г. вече действа подобна забрана за определени категории държавни служители. Те нямат право да почиват в общо 120 държави, сред които и страните-членки на НАТО. Междувременно от Министерството на културата настояват дейността на системата за онлайн резервации Booking.com да бъде забранена на територията на Русия, информира РБК. Ведомството е изпратило съответното поръчение на Ростуризъм, който трябва да изучи възможността за ограничителната мярка. По-рано с подобна инициатива излезе и туроператорът „Свой ТС“, който смята, че споменатото вето трябва да бъде наложено в отговор на западните санкции.  ", "date": "2018.05.23", "title": "Гласят забрана на руските чиновниците да почиват в България "}
{"url": "https://www.monitor.bg:443/bg/a/view/mon-otmeni-spornija-7-mi-vypros-100417", "text": "Всеки зрелостник ще получи по една точка, независимо кой отговор е посочил за верен на спорния седми въпрос от матурата по български и литература. Това съобщиха от просветното министерство. „Въпросът не е трябвало да бъде включен сред останалите 11 млн. задачи и именно в преценката да бъде включен е грешката“, обясни просветния министър Красимир Вълчев пред „Монитор“. което правим. Грешката е, че този въпрос е включен в банката от въпроси. Той е изтеглен от над 11 млн. въпроса. Не можем да говорим за груба грешка“, каза той. Вълчев допълни, че предварителната оценка за включването на един въпрос е направена от ограничен брой преподаватели. Самите комисиите се състоят от външни експерти, които носят експертна отговорност с имената си. „Този изпит трябва да покаже знанията. Всеки отговор трябва да бъде безспорен, това е изискване при съставяне на тестовете. След като условието създава и най-малкото съмнение за друг отговор, смятам, че е напълно отговорно решение да не се зачита“, заяви зам.-министърът Таня Михайлова. Тя обясни, че в изречението “Убедително написаното мотивационно писмо на младия и амбициозен кандидат впечатли комисия“ няма нарушение на правилото. В него няма и граматична грешка, но заради спорния момент около въпроса и факта, че може да се породи усещане за несигурност у зрелостниците са решили да не го зачитат. До това решение се стига след обсъждане между представители на експертните комисии, МОН и БАН Таня Михайлова обясни и през какви стъпки минава един въпрос, докато попадне сред 11-те млн. комбинации. Първо, започва работата на комисия, която се занимава с изработването на тестовите задачи. В нейния състав влизат преподаватели от Софийски университет, Пловдивския университет, както и учители от три града в страната – Русе, София и Пловдив. След това въпросите минават през втора комисия, която извършва експертна оценка. Като трета стъпка е издаването на заповед на министъра, с която се определят лица, които утвърждават изпитните материали за държавните зрелостни изпити. Няколко дни преди матурата има лица, които осъществяват окончателната експертна оценка на изпитните варианти. Във състава на втората комисия и тази, която одобрява окончателно въпросите, има преподаватели от университетите. От Българската академия на науките също обясниха своята гледна точка и обясниха, че става дума за семантична грешка. обясни проф. Светла Коева от Института за български език към БАН. Тя обясни, че тази семантична неточност се дължи на това, че все още няма такива правила в днешните граматики. Те се усвояват, когато се учим да говорим. Тя поясни, че ако има такова правило, то би било свързано с глаголи, които са свързани с изразяване на психическо състояние като „приемам“, „плаша“. Когато те са употребени в несвършен вид и в минало свършено време и в същото време изискват пряк обект, който е одушевен или е съществително, което изразява група от одушевени лица (както в случая е комисия), винаги трябва да е членувано.", "date": "2018.05.23", "title": "Точка за всички на спорния 7-и въпрос от матурата (ОБНОВЕНА)"}
{"url": "https://www.monitor.bg:443/bg/a/view/tijnove-prebiha-myj-v-ljaskovec-100418", "text": "Тинейджъри нападнаха и пребиха мъж в град Лясковец. Четиримата младежи на възраст 15 и 16 години нападнали 58-годишния мъж късно вечерта на 21 май и му нанесли жесток побой. На следващия ден потърпевшият се почувствал зле и се наложило да бъде откаран в болницата с тежка коремна травма. От спешна помощ подали сигнал в полицията. Няколко часа по-късно четиримата ицвършители на побоя били разкрити и задържани. И четиримата са добре известни на полицията ипри разпита са направили самопризнания  по случая е образувано досъдебно производство. Двама мъже и една жена от съседния град Горна Оряховица пък бяа изправени пред съда за хулиганство на обществено място. докато чакали на опашка в местната поща, избухнала разпра между 56-годишния С.Я.и 48-годишната М.М. за това кой трябва да е по-напред на реда за касата. От дума на дума разпрата прераснала въ физическа разправа, в която се намесил и зетят на жената, 34-годишният З.И., който се нахвърлил с юмруци срещу С.Я. След намесата на полицията тримата били отведени с патрулка в районното управление. Срещу тях било образувано бързо производство и те били изправени на съд. двамата мъже са наказани с парични глоби от по 100 лв., а жената е оправдана.", "date": "2018.05.23", "title": "Тийнове пребиха мъж в Лясковец"}
{"url": "https://www.monitor.bg:443/bg/a/view/do-6-meseca-firmite-moje-da-ne-osigurjavat-nov-slujitel-za-treta-pensija-100400", "text": "Най-късно до шест месеца работодателите трябва да започне да осигурява новопостъпил служител за допълнителна пенсия ( т.нар. трета пенсия ). Това решиха депутатите при гласуването на второ четене на промени в Кодекса за социално осигуряване (КСО). Поправките са внесени от МС и са свързвани с европейска директива. Именно затова с текстовете се въвежда максимален срок от шест месеца, в който работодателите ще могат да не се осигуряват даденото лице. След изтичането му обаче те са длъжни, ако осигуряват останалите си работници и служители, да започнат да правят вноски във фонд за допълнително доброволно пенсионно осигуряване и за новоназначения работник. В тази връзка в закона се дефинира и понятието „срок на изчакване“.  В  момента в КСО няма въведен изчаквателен период. Това пък създавало възможност работодателите за необосновано дълги периоди да не осигуряват своите нови служители, е основният мотив за поправките. НС гласува законът да влезе в сила от 21 май 2018 г., тъй като изискванията са директивата да бъде приложена до тази дата.  ", "date": "2018.05.23", "title": "До 6 месеца фирмите може да не осигуряват нов служител за трета пенсия   "}
{"url": "https://www.monitor.bg:443/bg/a/view/kresloto-na-djuzepe-konte-se-zaklati-predi-da-e-sednal-v-nego-100403", "text": "Креслото на избрания за премиер от движението „Пет звезди“ и партията „Лига“ юрист Джузепе Конте се разтресе здраво още преди да е седнал в него. Защото точно в момента, когато се очаква президентът Серджо Матарела да го натовари да състави следващия кабинет на Италия, от Ню Йорк долетя вестта, че кандидатът за министър-председател въобще не се бил учил там на право. А в раздутата върху цели 18 страници негова офицална автобиография Конте е написал черно на бяло, че няколко лета бил „перфекционирал и осъвременявал“ юридически знания в университета на Ню Йорк. Да, ама отговорен служител на ВУЗ-а заявил пред в. „Ню Йорк Таймс“, че в архивите за студенти или за специализанти към някой факултет, името Джузепе Конте не фигурира по никакъв начин. Взели пример от американските си колеги, италианските репортери се разтичаха и установиха, че въпреки твърденията му в CV-то, кандидат – премиерът не се е учил на право нито във Виена, нито в Париж. Защото той е написал в документа, че бил специализирал „юридически немски“ в Международниия културен институт на австрийската столица, който обаче се оказва най-обикновена езикова школа и там чужденците се учат на елементарен немски. Името Джузепе Конте не се сраща също така в документацията на парижката алма матер „Ла Сорбона“, където според писанията му той бил специализирал право през 2000 г. Професорът по частно право не е бил също така член на някаква „Социална правна група към ЕС“, както гръмко тврди, тъй като такава институция никога не е съществувала нито в Брюксел, нито в Страсбург, нито в която и да била страна – членка на Съюза. За капак Конте бе обявен от пишещото братство и за поддръжник на знахари – шарлатани, чиито методи на лечение бил защищавал като адвокат и клиентите му били оправдавани по дела, заведени срещу тях от пострадали пациенти. Историята с небивалиците в напомпаната автобиография на кандидат-премиера раздвижи духовете по високите етажи на властта в Рим, тъй като авторитетът му в обществото се срина за нула време. И снощи плъзна слух, че Серджо Матарела може да предпочете за министър-председател лидера на „Пет звезди“ Луиджи ди Майо, когото да натовари да състави кабинет. Хипотезата обаче бе веднага разгромена от негвия коалиционен партньор и лидер на „Лига“ Матео Салвини, който постави ултиматума „Или Конте премиер, или веднага предсрочен вот!“ В интерес на истината тази позиция зае и Ди Майо, като заедно със Салвини обявиха, че приказките срещу Конте за лъжи в автобиографията му били чиста проба спекулации на техните политически опоненти. В18,30 ч. българско време Конти ще получи мандат за правителство.", "date": "2018.05.23", "title": "Бъдещият премиер на Италия като Барон Мюнхаузен: Джузепе Конте си измислил биография"}
{"url": "https://www.monitor.bg:443/bg/a/view/borisov-za-belene-jadrenite-reaktori-ne-sa-krastavici-i-domati-100402", "text": "„В АЕЦ “Белене” имаме стока и площадка, в която българския данъкоплатец е вложил над 3,5 млрд. лв. Това не са краставици и домати, а ядрени реактори. Ако не бъдат взети мерки стойността на стоката от милиарди ще стане милиони и ще отиде за скрап, а не сме толкова богати, за да си го позволим“. С тези думи премиерът Бойко Борисов коментира възможността за рестартиране на проекта за строеж на втората АЕЦ в началото на правителственото заседание. “Продажбата става с разрешение на производителя. Хипотезата, че реакторите са много скъпи, се оказа невярна. И руският производител ни ги докара и ни ги стовари в двора. Осъди ни в Париж да ги платим с лихвите. Лихвите ги опростиха“, допълни Борисов, който подчерта пред министрите, че в момента няма мандат за преговори: „Дори преговори за продажба или за каквото и да било, с наличния мораториум в парламента, ние не можем да провеждаме. Ние нямаме мандат. Интерес има от доста държави, от най-големите им и държавни, и частни компании\". Премиерът обясни, че не разбира защо има протест срещу него за това, че ще се среща да разговаря с руската страна, при положение, че президентът е там. „Не можах да схвана. Президентът е в Москва, а протестът е срещу мен. Има логика“, иронизира Борисов. Той призова министрите да не влизат в диалози, обиди, подмятания и крайности за това дали председателството е успешно. \"Не случайно Гърция и Македония даваха пресконференции в страната“, обясни премиерът. Той е категоричен, че и руснаците, и американците, и турците, като основни геостратегически играчи, освен Европа, са добре дошли на Балкани. “Да ги използваме като мост на дружбата, а не всяка една от страните защитавайки си техния геополитически интерес, да създава конфротация”, заяви Борисов. Борисов коментира, че на министерската среща ЕС-САЩ по въпросите на правосъдието и вътрешния ред в НДК, целият европейски съвет е поставил въпроса за отпадането на визите за САЩ и Канада. \"Затова правосъдният министър и главен прокурор на САЩ в момента е на Съвета на ЕС по вътрешните работи. Първата и основна тема, която сме говорили и ще бъде поставена по време на Европейския съвет, и затова Цачева и Радев ги няма, ще бъде да отпаднат визите за Европа за САЩ, което и България е там, както за Канада“, каза премиерът. Служителите в болниците в Ловеч и Враца ще получават заплатите си редовно, увери премиерът Бойко Борисов. Правителството одобри допълнителни плащания по бюджета на Министерството на здравеопазването за предоставяне на безлихвена възмездна финансова помощ на болниците във Враца и Ловеч, в размер до 2 223 113 лв. Със средствата ще бъдат изплатени възнагражденията на персонала. Борисов се обърна към МЗ с думите да си правят реформите, но не за за сметка на лекари, санитари, сестри. Те си вършат работа - трябва да си получат заплатите. \"Работата на държавата е да не допуска в двора на държавната болница да има частна болница и частната да печели и да е в много добро финансово състояние, а държавната да е губеща. Това не е работа нито на докторите, нито на сестрите, нито на санитарите“, отсече Борисов.", "date": "2018.05.23", "title": "Борисов за “Белене”: Не вземем ли мерки, 3,5 млрд. отиват за скрап (ОБНОВЕНА)"}
{"url": "https://www.monitor.bg:443/bg/a/view/izbrani-jurnalisti-pytuvat-oshte-20-chasa-za-da-stignat-do-poligona-na-kim-100414", "text": "Чуждестранни журналисти са на път, за да отразят разрушаването на севернокорейския полигон за ядрени изпитания - жест на добра воля от страна на Пхенян преди историческата среща между Ким Чен-ун и Доналд Тръмп, предаде Франс прес.   Северна Корея обяви миналия месец, че ще разруши полигона Пунгери, в североизточната част на страната. Това ще стане чрез взривяване на тунелите за достъп до обекта. Тази новина бе приветствана от Вашингтон и от Сеул. В Пунгери бяха извършени всичките шест севернокорейски ядрени опита. Последният, най-мощният, бе извършен миналия септември и е бил изпитание на водородна бомба. Очаква се ядреният полигон да бъде разрушен в интервала от днес до петък в зависимост от метеорологичните условия. Според анализатори церемонията по разрушаването на обекта ще бъде повод да се разбере повече за това какво мислят севернокорейските лидери за предстоящата среща на върха между Ким Чен-ун и Тръмп. Миналата седмица Севера внезапно заплаши, че среща може и да няма и дори анулира предвидени разговори с Юга, обвинявайки Вашингтон, че иска да го притисне и да го принуди да се откаже едностранно от ядрения си арсенал. Вчера дори Тръмп спомена за възможност за отлагане на срещата. \"Възможно е да не стане за 12 юни\", каза той в Овалния кабинет на Белия дом редом до южнокорейския президент Мун Дже-ин. \"Ако срещата не се състои сега, то тя може да се проведе по-късно\", допълни той, споменавайки \"определени условия\", без да навлиза в детайли. Вашингтон иска пълна, проверяема и необратима денуклеаризация на Северна Корея, но Пхенян винаги е твърдял, че няма да се откаже от атомните оръжия, които разработи като \"застраховка живот\" срещу онова, което възприема като заплахи за инвазия от страна на САЩ, отбелязва Франс прес. По повод разрушаването на полигона специалистите са разделени в мнението дали обектът ще стане действително неизползваем. Някой твърдят, че той може би вече е неизползваем, а други, че такъв обект може лесно да бъде задействан отново. Събитието ще се отразява от репортери от Китай, Русия и САЩ, които потеглиха от Пекин с полет за Вонсан в Северна Корея. Те пристигнаха във Вонсан и сега предстои да пътуват с влак и автобус около 20 часа по източното крайбрежие до ядрения обект. Осем южнокорейски журналисти не тръгнаха с колегите си, тъй като първоначално не бяха получили разрешение от Пхенян. В крайна сметка Пхенян им издаде визи и те потеглиха със закъснение по същия маршрут както останалите чужди журналисти, допълва Асошиейтед прес.", "date": "2018.05.23", "title": "Избрани журналисти пътуват още 20 часа, за да стигнат до полигона на Ким"}
{"url": "https://www.monitor.bg:443/bg/a/view/belijat-dom-izsjakyl-pametni-moneti-za-sreshtata-kim-trymp-100408", "text": "Белият дом е изсякъл паметни монети в чест на първите в историята американско-севернокорейски преговори на върха, планирани за 12 юни. На монетите са изобразени профилите на президента на САЩ Доналд Тръмп и лидера на Северна Корея Ким Чен-ун на фона на националните знамена. Около тях има надписи \"Президент Доналд Дж. Тръмп\" и \"Върховен лидер Ким Чен-ун\", отдолу е годината 2018-а, а отгоре - надпис \"мирни преговори\" на корейски. По най-външния периметър са разположени надписи на английски \"Съединени американски щати\", \"Мирни преговори\" и \"Корейска народно-демократична република\". В изработването на паметната монета са използвани червен, бял и син емайл. Съществуването й стана известно благодарение на кореспондентите на редица американски медии, акредитирани към Белия дом, които пуснаха в Туитър нейни снимки.  ", "date": "2018.05.23", "title": "Белият дом изсякъл паметни монети за срещата Ким - Тръмп "}
{"url": "https://www.monitor.bg:443/bg/a/view/predlagat-edinna-strategija-za-energijna-efektivnost-v-turizma-100409", "text": "В сферата туризма трябва да се прилага единна стратегия за енергийна ефективност. Това заяви министърът на туризма Николина Ангелкова преди Международната конференция за макрорегионално сътрудничество в областта на туризма и енергетиката, провела се днес в София. \"Решихме да бъдем едни от пионерите, които да направят една обща среща и да обсъдим възможностите и предизвикателствата пред сектора, както и въвеждането на енергийната ефективност на местата за настаняване и хранене - как това ще се отрази на икономиката\", допълни още тя. По време на конференцията тя предложи да се обмислят схеми за подпомагане на малкия и средния бизнес в туризма за прилагане на енергоефективни мерки. Министърът добави, че се радва на подкрепата от ЕК за инициативата, за да се разбере има ли някаква по-специална нужда от конкретната стратегия. \"Стартират и разговорите за финансовата рамка от 2021 г., като целта е да покажем необходимостта от по-специален инструмент, който да бъде свързан с развитието на сектор \"Туризъм\". Не е необходимо това да бъде изричен фонд, може да бъде ос по оперативна програма“, уточни Ангелкова и добави, че туризмът заедно със свързаните индустрии, е трети по значимост за европейската икономика. Министърът посочи, че 538 млн. са международните туристи, посетили ЕС през 2017 г., като това е 40% от всички международни туристи. \"Секторът създава заетост на 26 млн. души в Общността, като има значение за растежа на икономиките и създава свързване между различните култури и общества\", допълни Ангелкова.", "date": "2018.05.23", "title": "Предлагат единна стратегия за енергийна ефективност в туризма"}
{"url": "https://www.monitor.bg:443/bg/a/view/eleonora-lilova-ako-davame-dobyr-primer-na-decata-si-shte-namalim-agresijata-100343", "text": "Жалко е, че вече достойнството на човек не се зачита, а животът не е ценност, казва в интервю пред \"Монитор\" председателят на Агенцията за закрила на детето. - Проблемът наистина е изключително сериозен. Жалко е, но трябва да признаем, че насилието днес е част от реалността. Най-често жертва на тормоз стават по-слабите и различните, затова дълг на възрастните и на отговорните институции е да бъдем непримирими към всички форми на насилие. Длъжни сме да създадем защитена среда, в която всяко едно от децата да се развива според своите възможности, индивидуални потребности и личностни предпочитания. - Статистиката показва, че случаите, касаещи насилие и експлоатация, не намаляват. Още по-стряскащо е, че възможните форми на тормоз над дете не се ограничават само с физическо нараняване или малтретиране. За съжаление се срещат емоционално и сексуално насилие, вкл. занемаряване, пренебрежително отношение, експлоатация, детски труд, злоупотреби в интернет и др. Гражданите често остават с впечатление, че ние вървим след медиите или чакаме да получим сигнал от тях. Бих искала да отбележа, че случаите, които обработваме дневно, са много повече на брой от оповестените в публичното пространство. Те варират от 20 до 40 случая на ден. Затова служителите от ДАЗД се чувстват огорчени, когато трудът им се обезценява. Понякога се демотивират и текучеството на кадри също стои на дневен ред. Но в името на децата голяма част от тези хора работят неуморно именно за справянето и превенцията на насилието. - Децата често стават жертва на насилие поради своята незрялост и неопитност. Едни от най-трудно и най-продължително решаваните случаи още от създаването на системата за закрила на детето са тези, свързани с гарантирането на правото на детето на контакт и с двамата родители в ситуациите на раздяла или развод в семейството. Проблемът с манипулирането на детето и отчуждаването му от единия родител за сметка на другия вече е често срещан. Много често подрастващите, които са изоставяни или неглижирани от своите родители, стават жертви на насилие. В много голяма сила това важи за децата на т.нар. трудови емигранти. Особена форма на насилие срещу момичетата са насилствените бракове, т.нар. ранни бракове. В много от тези случаи родилката изоставя бебето си и то влиза в системата на институциите. Редица изследвания сочат, че децата, които са били подлагани на насилие в семейството си, е твърде вероятно да проявяват насилие както в детството си, така и след навършване на пълнолетие. Затова специалистите трябва да покажат на родителя, ако сгреши, други по-добри начини за отглеждане на детето, възпитателни похвати, използване на поощрения, а не наказания. - Това е така нареченото законово задължение за съдействие, без значение дали е свързано с професионална тайна или не. Не съм привърженик на санкциите, но в определени случаи именно те имат дисциплиниращ ефект и водят до предотвратяване на повторното извършване на това нарушение. В случаи че не сме уведомили, глобата е от 1000 до 2000 лв. Важно е също да се знае, че на проучване подлежи и анонимен сигнал, ако касае насилие над дете. През изминалата година от наша страна са съставени 16 акта за неизпълнение на задължението за съдействие на медицински специалисти, служители в образователни институции. - Трудно е да се каже. Определено на децата, жертви на насилие, е по-трудно да споделят за упражнения спрямо тях тормоз, било поради срам, било поради страх и нежелание за споделяне. На Националната телефонна линия за деца 116 111 главно подрастващите търсят съвети и консултации по въпроси, свързани с взаимоотношенията между връстници, за различни проблеми в семействата и неразбирателства, породени от междупоколенчески различия. - За да има успех превантивната работа, тя трябва да е ангажимент не само на институциите, но и на гражданите, на медиите, които по правилен начин да отправят своите послания, така че да информират обществото за актовете на насилие от и над деца, но по начин, който да не подлага подрастващите на повторна виктимизация или да не квалифицираме едни деца като „по-лоши” от други. Необходими са и промени в законодателството, така че работещите координационни механизми в нашата страна, каквито са тези за насилието и трафика, да станат част от действащото законодателство, да имат своя нормативен регламент, да има и предвидени санкции. Трябва да признаем и че недоброто отношение на възрастните влияе отрицателно на подрастващите – те копират нашите модели на поведения. Затова ако им даваме добър пример, постепенно ще намалим агресивното поведение. Превенцията трябва да бъде насочена и към самите деца, които да бъдат информирани, и включва идентификация на рисковите групи. - Много от проявите на насилие са обусловени от стремежа към лидерство сред децата и младежите – налагането на мнение чрез физическо насилие и унижение е за съжаление приоритетен начин за вземане на надмощие и доказване пред другите. В една не малка степен агресията е продиктувана и от употребата на упойващи вещества и алкохолни напитки, достъпът до които също е невъзпрепятстван, както откъм покупка, така и откъм цена. Тревожно е също, че агресията между децата не е обусловена по полов признак. Сред момичетата тя е не по-малко жестока, като дори надхвърля тази на момчетата. Голяма част от публикуваните видеоклипове, в които участници са именно момичета, изобилстват от смущаващи кадри на унижение и насилие. Прави впечатление, че достойнството на човек не се зачита, а животът не е ценност.  - Необходимо е да се провеждат превантивни разговори с децата в училище – с педагогическия съветник, с психолози, служите на ДАЗД, които да разискват с тях произхода на насилието, как да общуват в конфликтна среда, без това да доведе до физическо съприкосновение. Начин за ограничаване на подобни брутални прояви е възпрепятстване на неограничения достъп на децата и младежите до определено медийно и електронно съдържание. Насилието във филми и предавания, гротескните текстове и разюзданото поведение на определени музикални изпълнители, някои от тях за съжаление и непълнолетни, подтикват децата към определен тип поведение за подражание. Това неизменно води до заключение, че са необходими законодателни промени и в тази насока. Спортът също би могъл да намали напрежението между учениците. Така стремежът към лидерство ще бъде ориентиран към положителни резултати.  - На лицата, упражнили насилие, следва да се наложат предвидените в законодателството наказателни, административни и дисциплинарни мерки. Всеки отделен случай трябва да послужи за анализ на ефективността на утвърдените за детското заведение процедури за превенция на тормоза и актуализиране при установена необходимост. Трябва да се осъществява и ефективен контрол при подбора на персонала в детските заведения/училища и центрове за работа с деца, както и в центровете за настаняване от семеен тип. И, разбира се, не на последно място, необходимо е подходящо обучение както на работещите с деца, така и самите деца за различните форми на насилие, какви са индикаторите, белезите за разпознаването му.   Д-р Елеонора Лилова е магистър по педагогика и социология в СУ „Св. Климент Охридски“ Защитила е научна степен „доктор“ по управление на образованието в ПУ „Паисий Хилендарски“ Била е директор на СУ “Акад. Емилиян Станев“ - София                ", "date": "2018.05.23", "title": "Елеонора Лилова: Ако даваме добър пример на децата си, ще намалим агресията"}
{"url": "https://www.monitor.bg:443/bg/a/view/jaguar-f-pace-svr-e-vsydehod-i-sportist-v-edno-100390", "text": "За тези, които искат да притежават едновременно всъдеход и спортен автомобил, британците от Jaguar предлагат своя бестселър F-PACE SVR, задвижван с 5,0-литров бензинов двигател V8 с механичен компресор и чудовищна мощност от 550 к.с. Благодарение на огромния въртящ момент от 680 Нм, спортният SUV ускорява от 0 до 100 км/ч за 4,3 секунди, а максималната му скорост е 283 км/ч. Новият Jaguar F-PACE SVR е конструиран от подразделението Special Vehicle Operations (SVO) и се отличава със специално окачване, аеродинамични подобрения и нови олекотени 21- и 22-инчови алуминиеви джанти, които приютяват модерните спирачки. Активната изпускателна система с променлив ход на клапаните гарантира, че звукът от двигателя V8 с механичен компресор отговаря на динамичните му показатели. В интериора си Jaguar F-PACE SVR получава тънки спортни седалки с логото SVR, докато спортният селектор за смяна на предавките подчертава спортния характер на високопроходимия модел. Освен най-мощната версия SVR, за следващата моделна година Jaguar F-PACE е получил серия интериорни подобрения, както и най-новите технологии за безопасност и допълнителни функции за удобство на потребителя. Към системите в помощ на водача се присъединява адаптивният автопилот с подпомагане на кормилното управление, който работи между 0 и 180 км/ч и използва съществуващия адаптивен автопилот с центриране в лентата, за да управлява разположението на автомобила в лентата, докато поддържа зададена дистанция спрямо автомобила отпред. Други функции включват адаптивен автопилот с функция Stop&Go, който позволява на водача да следва автомобила отпред на удобна за спиране дистанция и да тръгва отново от спряло положение, когато водачът подскаже на системата чрез натискане на педала на газта. Базираната на радар аварийна спирачка при висока скорост позволява подобрено отчитане на вероятност от сблъсък отпред. Системата работи при скорост от 10 до 160 км/ч и е в състояние да отчете неизбежен сблъсък, като предупреждава водача и задейства спирачките, ако той не успее да реагира. Новото стандартно оборудване на Jaguar F-PACE включва още камера за обратно виждане, помощ при паркиране на преден и на заден ход, система за следене на състоянието на водача, аварийна спирачка и асистент за придържане в лентата. В интериора на Jaguar F-PACE информационно-развлекателната система Touch Pro с 10-инчов сензорен екран е част от стандартното оборудване, като същевременно се предлагат нови опционални тънки спортни седалки с настройки в 14 степени, по-тънки облегалки и регулируеми възглавници. Вниманието към детайла продължава с вътрешното огледало без рамка, осветените метални пластини на праговете с надпис Jaguar, полираните метални педали, първокласните мокетни стелки, велурената облицовка на тавана, хромираните превключватели на 10-степенните регулируеми седалки и покритията на вратите от карбонови влакна. За допълнително удобство на клиента, бензиновите версии за F-PACE се възползват от по-голям 82-литров резервоар за гориво, вместо настоящия 63-литров. Всички бензинови двигатели вече са оборудвани с филтри за твърди частици, за да бъдат още по-екологични.", "date": "2018.05.23", "title": "Jaguar F-PACE SVR е всъдеход и спортист в едно"}
{"url": "https://www.monitor.bg:443/bg/a/view/tyrgovijata-s-katalizatori-shte-stava-samo-s-dokument-za-proizhod-100404", "text": "Правителството одобри промени в нормативни актове, които отстраняват непълноти при транспониране на европейското законодателство в областта на управлението на отпадъци. Промяна в Наредбата за излезлите от употреба моторни превозни средства поставя краен срок за употребата на олово в системи с високо напрежение над 75 V, които се използват само за задвижване в превозни средства от категории M1 и N1. Това означава, че в електромобили от тези категории, чийто тип е одобрен след 1 януари 2019 г., не може да се използват оловни акумулаторни батерии за задвижването им. Оловото, живакът, кадмият и шествалентният хром са забранени в материалите, като се прави изключение само за случаи, когато тези метали не може да бъдат заменени. С постановлението се ограничават умишленото премахване и кражбите на катализатори, предавани като отпадък заради съдържащите се в тях ценни метали. Въвежда се изискване предаването и приемането на отработен катализатор, отделен от МПС, да става само с декларация за произход, попълнена от собствениците. Одобрени са и промени в Наредбата за разделно събиране на биоотпадъците и третиране на биоразградимите отпадъци, които са в изпълнение на целта за намаляване на количеството депонирани биоразградими отпадъци с 35% до 2020 г. ", "date": "2018.05.23", "title": "Търговията с катализатори ще става само с документ за произход"}
{"url": "https://www.monitor.bg:443/bg/a/view/dedpul-2-se-izstrelja-na-vyrha-na-bg-boksofisa-100401", "text": "\"Дедпул 2\" е най-гледаното заглавие от българските зрители на голям екран през изминалия уикенд. Това сочат данни на Националния филмов център. Комедийният екшън с участието на Райън Рейнолдс е привлякъл в салоните 31 212 киномани, като е генерирал печалби в размер на близо 339 хиляди лева. Второто място в списъка на най-оборотните филми в родния боксофис през последните почивни дни е на българската лента \"Революция Х\". Продължението на тийн сериала на bTV, в което с участие се разписа и \"яката дупара\" на родния поп Гери-Никол, направи премиерата си на 12 май. То е гледано от вече 25 331 зрители и е спечелило 213 хиляди лева от продажба на билети. Бронзът в класацията отива при \"Отмъстителите: Война без край\". За три седмици мащабната продукция на Marvel е привлякла общо 133 хиляди зрители пред големия екран и е спечелила малко над 1,5 млн лева от билети. Топ 10 се допълва още от \"Зад борда\", \"Такси 5\", \"Зайчето Питър\", \"Пчеличката Мая: Игрите на меда\", \"", "date": "2018.05.23", "title": "\"Дедпул 2\" се изстреля на върха на БГ боксофиса"}
{"url": "https://www.monitor.bg:443/bg/a/view/arestuvanijat-shef-v-kat-vzimal-podkupi-za-byrza-registracija-100405", "text": "„Имаме доказателства, че са били искани и получавани пари от началника на КАТ, за да наруши служебните си задължения. Подкупите са получавани за бърза регистрация на моторни превозни средства, както и за предоставяне на специални регистрационни номера (в това число последователни еднакви цифри, огледални номера или две по две еднакви цифри)”. Това обясни говорителят на главния прокурор Румяна Арнаудова след ареста на шефа на КАТ-Благоевград и няколко служители, пред \"Здравей, България\" по NOVA. „Сигналът, по който започна да работи Окръжната прокуратура в Благоевград дойде от Дирекция „Вътрешна сигурност” на МВР. Човекът, който публично съобщи, че е подавал подобни сигнали, ще бъде поканен да бъде разпитан като свидетел. Този човек обяснява схемата, която ние сме установили и която беше потвърдена първоначално и от СРС-тата, които е използвала Дирекция „Вътрешна сигурност” на МВР. Действително се касае за корупционна схема. Окръжната прокуратура в Благоевград е образувала досъдебно производство за искане и получаване на подкупи”, заяви Арнаудова. По думите й корупционната дейност е продължила 4-5 месеца. В служебната каса на началника на сектор „Пътна полиция“ – Благоевград е открита сумата от 5 300 лева, за които считаме, че са част от подкупите, които той е получавал за престъпленията, които е извършвал, допълни Арнаудова, предаде Агенция \"Фокус\". „Днес ще бъдат разпитани още свидетели. Вчера бяха разпитани 15, извършиха се повече от 20 обиска и претърсвания на жилища, офиси, служебни помещения и автомобили, така че продължаваме и днес“, обясни тя. „Преди 6 месеца информирахме „Вътрешна сигурност” на МВР за корупционни практики в КАТ-Благоевград. С нас се свързаха трима българи и двама македонци”, обясни журналистът Иван Хамбарджийски, който публикувал схемата в сайта си.  Данаил Стоицов заяви, че се чувства изкупителна жертва и че не е виновен.  Малко преди обяд прокурори и следователи атакуват сградата на Пътна полиция в града. Арестуват няколко катаджии. Задържат и шефа на КАТ-Благоевград. Акцията наблюдаваше и бившият шеф на Етичната комисия към ВСС и настоящ следовател в Националната следствена служба Ясен Тодоров. В кабинета на шефа на КАТ били открити хиляди левове и незаконно оръжие. Претърсени са 13 служебни помещения, 6 служебни коли и домове.", "date": "2018.05.23", "title": "Арестуваният шеф в КАТ взимал подкупи за бърза регистрация   "}
{"url": "https://www.monitor.bg:443/bg/a/view/prokuraturata-maha-kmeticata-na-mladost-ot-posta-j-100406", "text": "Специализираната прокуратура внесе в Специализирания наказателен съд искане за отстраняване от длъжност на кмета на столичния район „Младост“ Десислава Иванчева, задържана по обвинение за получаване на подкуп в особено големи размери. Установено е, че в арестното помещение, където изтърпява мярка за неотклонение, е изготвяла документи в качеството си на кмет, предавала ги е на лица с разрешен достъп за свиждане, след което те са достигали до общинската администрация. По този начин тя е осъществявала от следствения арест действия, насочени към реално упражняване на правомощията на кмет на район, въпреки задържането й под стража. Предстои съдът да определи кога ще разгледа искането на СП.  ", "date": "2018.05.23", "title": "Кметицата на \"Младост\" подписвала от килията, махат я от поста й"}
{"url": "https://www.monitor.bg:443/bg/a/view/za-poslednite-11-g-partiite-namaleli-napolovina-zalichavat-oshte-4-100373", "text": "За последните 11 години политическите парии у нас са се свили двойно. През 2006 година те са били 359, а в момента са около 164, показват данните на Сметната палата на база подадените финансови отчети от страна на формациите. Още четири партии ще бъдат предложени за заличаване от Сметната палата, коментира вчера шефът на институцията Цветан Цветков пред Нова ТВ. Причината е, че за втора поредна година не са подали отчет пред националните одитори, които трябва да следят харчовете им. Именно затова ще бъде сезирана и прокуратурата, която трябва да поиска от съда заличаване на регистрацията им. Става дума за Български земеделски съюз, Народняшка земеделска партия \"Никола Петков\", Гражданска сила и Национално патриотично обединение. Тези близо 25 партии, които не са подали в срок своите отчети за 2017 година или са го направили след срока, но документите им не отговарят на изискванията, ще бъдат глобени между 5000 и 10 000 лева, обясни още Цветков. Междувременно през последните близо пет години - от 2014 година до момента,  от Софийския градски съд, за това, че не развиват дейност, показа справка на „Монитор“ в архива на „Държавен вестник“, където се публикуват всички съдебни решения. 16 от тези партии са били закрити именно от началото на 2018 година, докато през 2017-а са били две, през 2015-а - само едно движение, а през 2014 година - общо 14. Тези 16 заличени формации са част от списък с 33 партии фантоми, които в средата на миналата година Софийската прокуратура поиска да бъдат заличени. Това са партии, които  последните пет години, не са провеждали отчетни или общи събрания, както и не са подавали докладите си пред Сметната палата. В повечето случаи са маргинални партии - малки и не толкова известни. Единствената по-популярна е втората формация на Веселин Марешки „Национално движение за свобода и демокрация“ (НДСД), която е била заличена в края на март. Останалите партии са „Победа“, „Българска индустриална аграрна партия“, „Българска национално-радикална партия“, „Български граждани ЗБОРИМ“, „Гражданско движение Глас“, „Камара на експертите“, „Заедно за Сливен“, „Партия Движение за социална солидарност“ , „Политическа партия Дела“, „Движение за благоденствие и възход“, „Българска национално-патриотична партия“, „Партия на либералната алтернатива и мира“ (ПЛАМ), „Движение кредитор на доверие“, както и две формации, защитаващи интересите на родните пенсионери - „Обединена партия на пенсионерите в България“ и „Единен пенсионерски съюз“. Единствената по-известна формация сред отпадналите за 2014 година от политическия пейзаж е екстравагантната Бирена партия на България.", "date": "2018.05.23", "title": "За последните 11 г.: Партиите намалели наполовина, заличават още 4"}
{"url": "https://www.monitor.bg:443/bg/a/view/5-lv-vodjat-vyzvishenie-u-doma-onlajn-100407", "text": "След като се превърна в най-гледаното българско заглавие от 2010 г. насам, „Възвишение“ прави и онлайн премиера. Лентата на Виктор Божинов се завърта на платформата „по поискване“ Neterra TV от днес, а за да имаме възможността да я изгледаме ще трябва да преброим между 5 и 11 лв. При заплащане на наем за „Възвишение“ ще можем да проследим приключенията на Гичо (Александър Алексиев) и Асенчо (Стоян Дойчев) в рамките на следващите 48 часа. Ако закупим продукцията срещу 11 лв. ще гледаме филма неограничен брой пъти. „Индустрията върви в тази посока. Прекалено скъпо от икономическа гледна точка е да правим премиера навсякъде, затова стриймингът е логичното продължение. Най-големият ни страх е може би, че той предразполага към пиратството. У нас все още съществува разбирането, че не трябва да плащаш за нещо, което би могъл да получиш безплатно. А където има инвестиция, както е във филмовата индустрия, трябва да има възвращаемост. Тук не говорим дори за печалби“, обясни наскоро пред „Монитор“ режисьорът. Появата на „Възвишение“ онлайн идва след успешен тур на филма по родните кина и няколко премиери в градове като Лондон, Москва, Прага, Виена и др.", "date": "2018.05.23", "title": "5 лв. водят „Възвишение“ у дома онлайн"}
{"url": "https://www.monitor.bg:443/bg/a/view/kongresyt-v-sa-sht-razreshi-testvat-lekarstva-vyrhu-terminalno-bolni-100393", "text": "Американският конгрес прие във вторник противоречив закон, силно подкрепян от президента Доналд Тръмп, който ще позволи на терминално болни да участват в експерименти с още неодобрени лекарства. Според републиканеца Майкъл Бъргес, който е лекар, \"ние сме на една ръка разстояние от новаторски начини на лечение\", които биха могли да дадат на тези пациенти \"втори шанс за живот\", след като са опитали всичко от средствата, които са на разположение. Лекари и организации на пациенти с редки заболявания през последните месеци се обявяваха срещу \"демагогския\" закон, който създава \"фалшиви надежди\". Демократите предупредиха, че текстът ще позволи на фармацевтичните лаборатории и пациентите да заобикалят при повечето случаи здравните власти (FDA). И преди одобрението на този текст лекарите можеха да искат от фармацевтичните компании да им осигурят експериментален медикамент, при условие, че той е преминал първия етап от клиничните изследвания, т.е е бил тестван върху поне двадесетина души в добро здраве, за да се установи, че не е токсичен. С новия закон здравните власти в САЩ (FDA) ще бъдат само информирани при случай на тежки негативни ефекти. Единствено лабораториите ще да споделят или не лекарството. Подобни текстове вече бяха приети в 38 от 50-те американски щати преди 4 години. \"Става въпрос за опасен закон, който заплашва авторитета на FDA в гарантирането, че медицинското лечение е сигурно и ефикасно\", отсече Франк Палон, депутат в долната камара на Конгреса от демократите. \"Ако този закон е добър, защо 100 асоциации на пациенти му се противопоставят?\", пита друг демократ - Ян Шаковски. \"Той отваря широко вратата на шарлатаните\".", "date": "2018.05.23", "title": "Конгресът в САЩ разреши: Тестват лекарства върху терминално болни"}
{"url": "https://www.monitor.bg:443/bg/a/view/sa-sht-vyznamerjavat-da-orejat-s-10-dostavkite-na-aluminij-i-stomana-ot-es-100396", "text": "Администрация президента на САЩ Доналд Тръмп подготвя мерки, целящи съкращаването на вноса на стомана и алуминий от страните от ЕС с 10%, пише Wall Street Journal. Изданието се позовава на европейски чиновници. Според публикацията Вашингтон е предложил на Брюксел 2 опции. Едната е за Евросъюза да бъде установена квота от 90% от износа им за САЩ през миналата година. Вторият вариант е въвеждането на вносни мита за доставките в щатите, които да доведат до планираното им съкращаване с една  десета. Според дипломатически източник от Брюксел обаче подобна мярка би била приета като незаконна от ЕС и няма да бъде приета. В края на март САЩ обявиха въвеждането на импортни мита за стоманата от 25% и за алуминия - от 10%, но отложиха влизането в сила за страните от ЕС до 1 юни. В момента Общността води преговори с щатите. Еврокомисията настоява за продукцията от всички страни от ЕС да няма вносни мита в САЩ.", "date": "2018.05.23", "title": "САЩ възнамеряват да орежат с 10% доставките на алуминий и стомана от ЕС"}
{"url": "https://www.monitor.bg:443/bg/a/view/polsha-podkrepi-sa-sht-za-kysaneto-na-jadrenata-sdelka-s-iran-100394", "text": "Лидерите на Полша смятат да подкрепят решението на правителството на САЩ за изтегляне от ядреното споразумение с Иран за разлика от общата позиция на Европейския съюз, в който това решение е подложено на силни критики, предаде Асошиейтед прес. Полският премиер Матеуш Моравецки каза, че Полша желае да поеме ролята на \"неформален посредник\" и да обяснява съответно на членките на ЕС и на високопоставени американски официални лица позициите на другата страна. Предложението на полското правителство за посредничество донякъде се отклонява от обединения фронт на лидерите на ЕС, демонстриран миналата седмица на срещата на върха в София, където те обявиха, че продължават да подкрепят ключовото ядрено споразумение с Техеран, отбелязва АП. ЕС ще блокира санкциите на САЩ срещу Иран на територията си Полският външен министър Яцек Чапутович каза в понеделник по време на посещението си във Вашингтон, че Варшава подкрепя останалите страни от ЕС в търсенето на начини за ограничаване на икономическите щети от решението на администрацията на Доналд Тръмп, докато \"що се отнася до стратегическите измерения и проблемите на сигурността ние разбираме и американските опасения\". Няма алтернативно решение на иранското ядрено споразумение, заяви онзи ден шефката на дипломацията на ЕС Федерика Могерини в отговор на речта на държавния секретар на САЩ Майк Помпео, който изреди драконовски условия за ново споразумение с Техеран, предаде Франс прес.", "date": "2018.05.23", "title": "Полша подкрепи САЩ за късането на ядрената сделка с Иран "}
{"url": "https://www.monitor.bg:443/bg/a/view/filip-rot-otide-pri-foknyr-100395", "text": "Един от големите американски писатели на новото време от калибъра на Фокнър, Ъпдайк и Мейлър, писачът за секс, смърт и съдба, Филип Рот почина на 85-годишна възраст от сърдечна недостатъчност в болница в Ню Йорк. Филип Милтън Рот е роден на 19 март 1933 г. в Нюарк, Ню Джърси, в семейството на \"първо поколение американци от еврейски произход\". Рот получава бакалавърска степен в университета \"Бъкъл\" и магистърска степен по английски език от Чикагския университет. В личен план Филип Рот има дългогодишна връзка с британската актриса Клеър Блум. Продължилият им пет години брак завършва с развод през 1995 г. Година по-късно Блум публикува автобиографична книга, в която описва бившия си съпруг като депресиран, отдалечен, егоцентричен човек, склонен да упражнява словесен тормоз. Рот има и предишен брак с Маргарет Мартинсън Уилямс, с която се развежда през 1963 г. От двата си брака писателят няма деца. Приписвана му е връзка и с актрисата Мия Фароу. Филип Рот е критикуван и като женомразец заради нерядкото представяне на женските образи в творбите му като обекти на похот и гняв. В по-късните си години Филип Рот обръща поглед към екзистенциализма и сексуалната криза на средната възраст, продължавайки същевременно да се придържа към ролята си на изследовател на срама, неловкостта и другите гузни тайни на собственото аз, описани с обичайната \"тежка доза\" хумор. След над 50 години като писател Рот решава, че \"Немезида\" (2010) - историята на епидемия от полиомиелит в Нюарк, Ню Джърси, където е израснал, ще бъде неговият последен роман. Впоследствие Филип Рот препрочита всичките си произведения, за да провери по собствените му думи в интервю за \"Ню Йорк таймс\" от 2014 г. \"дали не съм си изгубил времето\". Който не е чел книгите му, вече може да прочете всичките. Ето едно негово изречение: В заключение писателят цитира Джо Луис - шампион по бокс в тежка категория през 30-те и 40-те години на миналия век: \"Направих най-доброто, което можах, с това, с което разполагах\". Първата книга, публикувана от Филип Рот - сборникът разкази \"Сбогом, Колумб\" (1959), му носи Национална награда за литература на САЩ. За \"Провинциален живот\" (1986) е отличен с Националната награда на критиците, а през 90-те години печели четири големи литературни приза: Националната награда на критиците за \"Наследството\" (1991), наградата ПЕН/Фокнър за \"Операция лихвар\" (1993), Националната награда за литература за \"Театър Сабат\" (1995) и наградата \"Пулицър\" за художествена литература за \"Американски пасторал\" (1997). Следва Наградата на англоговорещата общност за \"Омъжих се за комунист\" (1989). През същата година получава Националния медал за изкуство в Белия дом, а през 2000 г. публикува \"Петното\" - роман, с който завършва трилогията си за идеологическите етноси в следвоенна Америка. За \"Петното\" Рот получава втората си награда ПЕН/Фокнър, както и британската награда \"У. Х. Смит\" за най-добра книга на годината. През 2001 г. е удостоен с най-високото отличие на Американската академия за изкуства и литература - Златния медал, присъждан на всеки шест години за цялостно творчество. През 2011 г. е отличен с \"Ман Букър\". Така и не получава Нобелова награда.", "date": "2018.05.23", "title": "Филип Рот отиде при Фокнър "}
{"url": "https://www.monitor.bg:443/bg/a/view/ministyr-ananiev-iska-1-8-mln-lv-za-bolnicite-vyv-vraca-i-lovech-100398", "text": "Министърът на здравеопазването Кирил Ананиев ще поиска от кабинета 1 873 113 лева, съобщиха от МЗ. Средствата са за изплащане на заплатите на работещите в болниците в Ловеч и Враца за месеците февруари, март и април, както и осигуровките. В понеделник премиерът Бойко Борисов му разпореди, както и на неговия финансов колега да потърсят механизъм, който да гарантира редовното изплащане на възнагражденията на работещите в двете лечебни заведения.     Очаквайте подробности  ", "date": "2018.05.23", "title": " Министър Ананиев иска 1,8 млн. лв. за болниците във Враца и Ловеч"}
{"url": "https://www.monitor.bg:443/bg/a/view/tir-obyrna-avtobus-na-vhoda-na-sofija-dvama-tejko-postradali-100397", "text": "ТИР е ударил отзад автобус на градския транспорт, движещ се по линията Лозен-София на автомагистрала \"Тракия\", съобщиха от пресцентъра на МВР. Инцидентът е станал между заведението \"Черна котка\" и разклона за Равно поле. Двама души са тежко пострадали. Загинали при катастрофата няма. 7 от пострадалите са настанени в МБАЛ \"Св. Анна\", съобщиха от болницата. В момента тече диагностика. Има човек с фрактури и тежко пострадал. Две жени са постъпили в \"Пирогов\" с наранявания на долните крайници. 4-годишно дете е без наранявания, но ще бъде хоспитализирано, за да се избегне риск от скрити травми, съобщи Нова ТВ.  25 души са пътували в автобуса от Лозен към София. Леко пострадали са почти всички пътници и шофьорът от автобус №7, обясни Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ) пред \"Фокус\". „Към 7.20 часа има пътнотранспортно произшествия на автобус от линия №7 и ТИР. ТИР-ът е ударил автобуса отзад и го е вкарал в канавката. Има пострадали, които са откарани в Окръжна болница и към момента няма жертви“, заяви Пеков. По думите му почти всички пътници на автобуса са леко пострадали плюс шофьора, като има и тежко пострадали.", "date": "2018.05.23", "title": "ТИР обърна автобус на АМ \"Тракия\", двама тежко пострадали "}
{"url": "https://www.monitor.bg:443/bg/a/view/chetirima-postradali-ot-katastrofata-sa-v-pirogov-100399", "text": "Четирима пострадали от катастрофата тази сутрин на автомагистрала \"Тракия\" между автобус и ТИР са прети в спешното отделение на \"Пирогов\", съобщиха от лечебното заведение.  Сред тях има 4 -годишно дете, кето е там ссъс своята майка. Жената на този етап не се нуждае от прегледи  и не преминава прегледи и изследвания.  Всички останали са прегледани, правят им се подробни изследвания.  Пострадали са в съзнание, контактни и адекватни. Нито един от тях не е в противошокова зала на \"Пирогов\". Очаквайте подробности", "date": "2018.05.23", "title": "Четирима пострадали от катастрофата са в \"Пирогов\""}
