{"url": "http://www.monitor.bg/a/view/87959-%D0%A1%D0%BE%D1%86%D0%B4%D0%B5%D0%BF%D1%83%D1%82%D0%B0%D1%82-%D0%A7%D0%B5%D1%80%D0%B2%D0%B5%D0%BD%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D1%81%D0%BF%D0%B0%D1%81%D0%B8-%D0%B5%D0%B2%D1%80%D0%B5%D0%B8%D1%82%D0%B5-80-%D1%81%D0%B0-%D0%B4%D0%B5%D0%B1%D0%B8%D0%BB%D0%B8/", "text": "\n                    Депутатът от БСП проф. Иво Христов заяви, че спасяването на българските евреи действително се дължи на Червената армия. Тази теза изказа преди дни Мария Захарова, говорител на руското външно министерство. Тя предизвика остри реакции у нас, включително позиция на МВнР, в която се подчертава, че заслугата за спасяването на евреите е изцяло на нашата страна.\n\nМнението на Христов е изразено на публично събитие, като видео от него е публикувано на страницата му във фейсбук. \"Какво каза Мария Захарова - не трябва да се забравя, че ако не беше Съветската армия, 50 000 български евреи щяха да бъдат депортирани. Някой съмнява ли се, че нямаше да стане така? Или ще кажем ние йок, не, на Гьоринг и Хитлер - ние ще си ги пазим нашите евреи, вие си гледайте работата\", казва Христов, цитиран от \"Блиц\". Според него \"80% от населението са дебилни и не могат да се подписват\" и затова подобни манипулации работят \"безупречно\". Христов припомня, че поводът за изказването на Захарова е било \"омаскаряването на Паметника на съветската армия, като на този паметник са били изписани антисемитски лозунги\". \"Какво направиха нашите вестници по линия на хибридната война? Класическо изместване на проблема. Защо не се прави същото с Паметника на съветската армия в центъра на Виена? Това става в Прибалтика, Полша и България. Нещо да ви говори това? Когато имаш един оскотял, необразован, примирен народ, манипулацията става много лесно\", каза още Христов.\n                    ", "date": "2017.11.07", "title": "Соцдепутат: Червената армия спаси евреите, 80% от хората са дебили"}
{"url": "http://www.monitor.bg/a/view/66940-%D0%93%D0%BB%D0%B8%D0%B3%D0%B0%D0%BD-%D1%81%D1%82%D1%80%D0%B5%D1%81%D0%BD%D0%B0-%D0%B2%D0%B5%D0%BB%D0%B8%D0%BD%D0%B3%D1%80%D0%B0%D0%B4%D1%87%D0%B0%D0%BD%D0%B8/", "text": "\n                    Глиган се е появил посред бял ден на улица във Велинград и е стреснал случайни минувачи, които по това време били навън. Това се вижда от снимка, която публикува в социалната мрежа потребител от курортния град.\n\nСпоред запознати тъй като Велинград е заобиколен отвсякъде с гори, а и само на 10 км от Велинград се намира ловният участък на държавното горско стопанство „Алабак“ , нищо чудно глиганът да се е придвижил към СПА-столицата сам, за да търси храна. До „Алабак“ води асфалтов път и се стига за около 20 минути, а стопанството предлага за отстрел глигани, които страстни колекционери ползват за трофеи.\n\n\n \n                    ", "date": "2017.11.07", "title": "Глиган стресна велинградчани "}
{"url": "http://www.monitor.bg/a/view/80640-%D0%97%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB-%D0%BE%D1%81%D1%8A%D0%B4%D0%B8-%D0%BE%D0%B1%D1%89%D0%B8%D0%BD%D0%B0-%D0%91%D0%B0%D0%BB%D1%87%D0%B8%D0%BA-%D0%B7%D0%B0%D1%80%D0%B0%D0%B4%D0%B8-%D0%B4%D1%83%D0%BF%D0%BA%D0%B0-%D0%BD%D0%B0-%D0%BF%D1%8A%D1%82%D1%8F/", "text": "\n                    Община Балчик е осъдена да плати на застрахователно дружество сумата от 494.14 лв., заедно със законната лихва, за щета по автомобил, причинена от необезопасена дупка на уличното платно. Окръжен съд - Добрич потвърди окончателно решението на Районен съд – Балчик.Искът е бил заведен от застрахователното дружество, изплатило обезщетение на собственика на колата. Съдът в Балчик е уважил иска, като е осъдил Общината да плати и направените по делото разноски в размер на 627 лева. Решението на първоинстанционния съд е обжалвано от община Балчик с мотив, че то е постановено в противоречие със събрания доказателствен материал.Окръжният съд прие за установено, че инцидентът е станал в тъмната част на 19 август 2015г., при движение по ул.„18-та” във вилна зона „Сборно място“, община Балчик. Водачът на лек автомобил „Порше“ преминал през несигнализирана и необезопасена дупка на пътното платно, в резултат на което били увредени предна гума и джанта на автомобила. По делото липсват данни водачът да се е движел с превишена скорост, да не е съобразил пътните условия, да е бил под въздействието на алкохол. Шофьорът е карал със скорост 20-30 км/ч, но пътят бил в много лошо състояние - в неговото, а и в насрещното платно имало дупки. Макар и да опитал, той нямал възможност да избегне дупката в своето платно, при което спукал гума и едва успял да се придвижи до крайната точка на пътуването си. Собственикът на колата е получил застрахователно обезщетение за нанесените по автомобила щети в размер на 494.14 лева. Впоследствие застрахователната компания е завела иск за същата сума срещу собственика на пътя в лицето на община Балчик.Окръжният съд потвърди като правилен крайния извод на Районния съд, че доколкото задължението за поддържане на общинските пътища е на ответника по делото, то отговорността за неравностите по пътното платно е негова и той следва да възстанови щетите, причинени на увредения, които вече са били заплатени от страна на застрахователя. Постановеният от Окръжен съд - Добрич съдебен акт е окончателен.\n\n\n                    ", "date": "2017.11.07", "title": "Застраховател осъди община Балчик заради дупка на пътя"}
{"url": "http://www.monitor.bg/a/view/77604-%D0%95%D0%BA%D0%BE%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%B7%D0%B0%D0%BF%D0%BE%D1%80%D0%B8%D1%80%D0%B0-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%A1%D0%BB%D0%B8%D0%B2%D0%B5%D0%BD/", "text": "\n                    Община Сливен е със запорирани сметки и автомобили. Причината е предявен иск от Министерството на околната среда и водите заради проваления първи воден цикъл в размер на 4,5 млн лв. Сред спрените от движение коли е и служебният автомобил на кмета Стефан Радев.От ековедомството са дали двуседмичен срок за разплащане, а от общината възнамеряват да обжалват размера на претендираната сума.Запознати припомнят, че първият цикъл от големия проект с европейско финансиране на водоснабдяването и канализацията на Сливен започна при някогашния кмет Йордан Лечков. Той така и не завърши, общината загуби около 80 млн лв, а 110 км водопроводи и канализация така и не бяха ремонтирани.Справка в сайта на община Сливен показва, че проектът е за периода 2012-2015 година. Общата му стойност е била 63,5 млн лв като безвъзмездната помощ е била 58,7 млн лв. От общинския бюджет е трябвало да бъдат инвестирани 4,8 млн лв. Проектът е със статут „приключен“. По него е било предвидено да бъдат подменени 20,7 км водопроводи, да се изградят 10 км нова канализация и още 18 км да бъде рехабилитирана. Очаквало се е това да доведе до намаляване загубите на водата с близо 13 на сто.\n                    ", "date": "2017.11.07", "title": "Екоминистерството запорира сметките на община Сливен"}
{"url": "http://www.monitor.bg/a/view/38662-%D0%9D%D0%B0%D0%B4-17-000-%D0%B4%D0%B5%D1%86%D0%B0-%D0%B2%D1%8A%D1%80%D0%BD%D0%B0%D1%82%D0%B8-%D0%B2-%D0%BA%D0%BB%D0%B0%D1%81/", "text": "\n                    Повече от 17 000 деца в страната са върнати обратно в образователната система през тази година след началото на програмата за съвместна работа на институциите по обхват и приобщаване на децата в образователната система. Това съобщи във Видин заместник-министърът на образованието Деница Савчева, която участва в регионална среща по приемна грижа.\nОт близо 206 000 деца, които в началото на тази учебна година не са били на училище, над 170 000 са посетени на техните адреси. Повече от 17 000 деца са върнати обратно в образователната система. \nЗначителна част от децата, които се посетени от съвместните екипи на образователната система, МТСП и МВР - около 80% са се оказали в чужбина. Това е допълнително предизвикателство пред образователната и социалната система, каза Савчева. Тя посочи, че приобщаващото образование е сред приоритетите на просветното ведомство и за предстоящото европейско председателство. \nРегионалната среща по приемна грижа във Видин е организирана от Националната асоциация за приемна грижа за втора поредна година. Целта на форума е да се обсъдят предизвикателствата в приемането на децата и адаптацията им в училищната среда или детските градини. \n                    ", "date": "2017.11.07", "title": "Над 17 000 деца върнати в клас  "}
{"url": "http://www.monitor.bg/a/view/53514-%D0%9C%D0%B0%D1%8F-%D0%9C%D0%B0%D0%BD%D0%BE%D0%BB%D0%BE%D0%B2%D0%B0-evn-%D0%B4%D0%B0-%D0%BE%D0%BF%D1%80%D0%BE%D1%81%D1%82%D0%B8-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%B7%D0%B0-%D1%82%D0%BE%D0%BA-%D0%BD%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%B2-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D0%B5%D1%82%D0%BE/", "text": "ГЕРБ дарява 100 000 лв. от субсидията си\n                    Електроснабдителното дружество EVN да опрости ноемврийските сметки за ток на семействата, чийто домове бяха наводнени, призова омбудсманът Мая Манолова, след като пристигна в района на бедствието и лично се запозна с пораженията. Тя допълни, че ще изпрати официално писмо до ръководството на EVN с молба компанията да опрости сметките на най-пострадалите домакинства. \"Очаквам ръководството на EVN да прояви социална чувствителност и да подкрепи хората, които и без това плащат ежемесечно и допринасят за огромните печалби на това дружество. С кмета на Камено - Жельо Вардунски се разбрахме, че в оперативен порядък той ще е готов със списъка с адресите на къщите, чиито сметки за месец ноември ще настояваме да бъдат поети от EVN. Надявам се на незабавна реакция. В момента скъпо струваща техника стои без да бъде ползвана, защото хората просто не могат да си позволят 100 или 200 лева за ток\", заяви Манолова и допълни, че  сумите не са големи. Според предварителни изчисления ставало въпрос за сметки между 36 и 57 лева. БЧК е предоставила техника за подсушаване на наводнените къщи и за абсорбиране на влагата, но тя стои неразпечатана. Хората не смеят да я ползват от страх, че ще натрупат големи сметки за ток, които не могат да си позволят, обясни същността на проблема омбудсманът. Мая Манолова допълни, че са необходими законодателни промени, които да защитят пострадалите при подобни бедствени ситуации. \"Смятам, че не трябва да чакаме на дарения или на солидарността на хората. Необходим е законов регламент, който да казва по какъв начин да се обезщетят пострадалите при подобни бедствия. Едно от решенията е застраховането, но предвид бедността на хората в България, това е по-трудният път. Държавата трябва да се намеси и браво на правителството, че се е включило с 1 млн. лв., които да бъдат разпределени между двете най-пострадали общини – Камено и Бургас. Тези кризисни ситуации трябва да имат ясна законова регламентация, за да не чакаме на добри жестове\", заяви Мая Манолова.  До момента  националната благотворителна кампания на БЧК е събрала 251 000 лева. \"От националната кампания \"Великден за всеки\" останаха  30 000 лева, които ще предоставим за основно ремонтиране на  детската градина в с. Черни Връх\", каза омбудсманът. Междувременно  бургаските депутати от ГЕРБ обявиха, че ще дарят на пострадалите 100 000 лв. от партийната си субсидия. \"По искане на структурата на ГЕРБ-Бургас към изпълнителната комисия на партията и Бойко Борисов, ще бъдат отпуснати 100 000 лева. Средствата са от партийната субсидия на ПП ГЕРБ и ще бъдат разпределени по равно за двете общини – Бургас и Камено\", заяви областният координатор и народен представител  Димитър Бойчев. С дарената сума ще бъде закупена приоритетно бяла техника - хладилници, готварски печки и бойлери. Кампанията продължава на 10 ноември с голям благотворителен концерт. Той ще събере на сцената на НХК звездите Веселин Маринов, Стефан Диомов с Петте сезона, група Four с Преслава Минасян и Танцов състав „Здравец“ – гр. Камено. Събитието ще започне още в 17.00 часа с благотворителен базар, на който ще се продават коледни сладки и соленки и сувенири. Всички събрани средства от благотворителния концерт с базар, ще бъдат дадени за нуждите на деца от семействата на пострадалите при наводнението в общините Бургас и Камено. \n\n\n                    ", "date": "2017.11.07", "title": "Мая Манолова: EVN да опрости сметките за ток на пострадалите в наводнението"}
{"url": "http://www.monitor.bg/a/view/16970-%D0%A1%D1%8A%D0%B1%D0%B8%D1%80%D0%B0%D1%82-%D1%81-%D1%88%D0%B5%D1%81%D1%82%D0%B2%D0%B8%D0%B5-%D0%BF%D0%B0%D1%80%D0%B8-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D0%BE%D0%BB%D0%BD%D0%BE-%D0%BC%D0%BE%D0%BC%D0%B8%D1%87%D0%B5/", "text": "\n                    Ученици от великотърновски училища организираха благотворително шествие, за да помогнат със събирането на средства за лечението на 13-годишната Никол. Момичето срада от сарком на Юнг на тазобедрената става и се нуждае спешно от медицинско лечение, което обаче ще струва около 200 хил. лв. За да помогнат на Никол от около две седмици нейните близки и приятели, организират различни благотворителни прояви за набиране на средства.Около 50-ина момчета и момичета с плакати минаха по главната улица на Велико Търново и спряха пред паметника „Майка България”. Те носеха със себе си кутии, в които гражданите можеха да пуснат средства за спасяването на 13-годишната Никол. Освен това подобни кутии има и в голям брой търговски обекти, както и в офиси на държавни и общински институции и частни фирми.\n\n\n                    ", "date": "2017.11.07", "title": "Събират с шествие пари за лечението на болно момиче"}
{"url": "http://www.monitor.bg/a/view/70699-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%A5%D0%B8%D1%89%D0%BD%D0%B8%D0%BA%D1%8A%D1%82-%D0%BE%D1%82-%D0%9A%D0%B0%D0%BF%D0%B8%D1%82%D0%B0%D0%BB-%D1%81-%D0%B8%D0%BC%D0%BE%D1%82%D0%B8-%D0%B2-4-%D1%81%D1%82%D1%80%D0%B0%D0%BD%D0%B8-iv-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%A5%D0%B8%D1%89%D0%BD%D0%B8%D0%BA%D1%8A%D1%82-%D0%BE%D1%82-%D0%9A%D0%B0%D0%BF%D0%B8%D1%82%D0%B0%D0%BB/", "text": "\n                     Семейство Прокопиеви са горди собственици и наематели на имоти в четири страни. Освен в България придобивките им включват жилища в австрийската столица Виена, Халкидики, Гърция, и апартамент под наем в баровски квартал в Сингапур. Само че бързо замогналите се провинциалисти си приличат по едно – трябва на всяка цена да се сдобият с имот на централно място. Първит апартамент, който момчето от Разград си купува, е на ул. „Гурко” 74. Жилището е от 141 квадрата. Сделката за апартамента на „Гурко“ е реализирана е през ноември 1998 г., когато Прокопиев е само издател на в. „Капитал”. Той брои 34 милиона (неденоминирани) лева за апартамента, чиято данъчна оценка е три пъти по-висока. По онова време това беше масова практика – сделките се изповядваха на силно занижени цени и така купувачите излизаха чисти пред данъчните. На “Гурко” 74 се води жената на Прокопиев – Галя. Той самият е регистриран на ул. „Малуша” 11 в престижния квартал „Лозенец”. Този имот му отива повече. Масивна триетажна сграда, на всеки етаж по един апартамент от 170 квадрата, сутерен, мазе, котелно помещение плюс дворно място от 560 квадрата. Прокопиев го купува през май 2002 г. от Първа финансова брокерска къща за смешната сума от 20 000 долара.Курсът на БНБ долар-лев по това време е приблизително 1:2. Голям късмет трябва да е извадил Прокопиев. По това време квадратният метър в „Лозенец“ вървеше по 360 долара. За тия пари там не можеше и гарсониера да се купи, какво остава за цяла къща. Но някои финансови институции си обичат Иво Прокопиев и правят за него неща, които по принцип отказват. Да вземем Уникредит Булбанк например, която е и най-големият кредитор на Прокопиев и неговите фирми. През май 2007 г. банката му отпуска кредит в размер на 420 000 евро срещу ипотека на поредния апартамент в центъра на София – на ул. „Патриарх Евтимий” 22. Като съсобственик - трето задължено лице, е посочена съпругата Галя Прокопиева. Жилището е 186 квадрата и според нотариалния акт Прокопиев е платил за него 420 000 евро. Обикновено банките отпускат кредит за около 70% от стойността на обезпечението, за да се подсигурят и за лихвите. Явно обаче има изключения само за свои хора. Впрочем семейството е заличило ипотеката. По-интересен обаче е друг факт – през 2014 г. Прокопиеви са дали за десетилетие под наем имота не на друг, а на другарчетата си от „Типинг пойнт” Светослав Божилов и Иван Кръстев. Договорът е сключен с финансовата им компания „Венчър екуити България“ и е за сумата от 226 250 лева.Ще попитате за какво са им на Прокопиеви толкова апартаменти? Винаги могат да потрябват за някой близък приятел. А когато този приятел е вицепремиер и финансов министър като Симеон Дянков, всичко си идва на мястото. Точно в един от апартаментите на Прокопиев на ул. „Доспат“ 60-62 живееше Дянков. И сигурно щеше да си изкара мандата там, ако не се беше разчуло и тогавашният премиер Бойко Борисов не се беше разпоредил вицето да бъде настанен в резиденция „Бояна“. Как се е отплатил Дянков на хазяина Прокопиев, си знаят само те двамата. Всъщност една от най-късметлийските години на Прокопиев по отношение на имотите е 2002 г. Тогава му се сбъдва и друга мечта след тази за жълтите павета - да вдигне къща на първа линия на морето. През април и октомври 2002 г. Прокопиев купува, пак за смешни пари, близо 4 декара в местността Буджака край Созопол, на 10 метра от морския бряг. За смешни пари, защото зоната е защитена и ако си обикновен човек, наследил от дядо си някой и друг декар там, нищо не можеш да построиш. Както добре знаете, всички сме равни пред закона, но някои са по-равни. В случая сред по-равните освен Иво Прокопиев са и някои негови семейни приятели и бизнес партньори като Филип Харманджиев и журналистът от в. „Капитал“ Йовко Николов, по-известен като Йово Николов. Пътеката до Буджака прокарва Харманджиев. Още в края на 2000 г. той купува там 2 дка земеделска земя осма категория за 1000 лв. Две години по-късно същото правят Прокопиев и Николов, за да издигнат там хасиенди, които се оценяват на по няколко милиона евро. Иначе Прокопиев и медиите му са големи защитници на природата. Но само там, където има далавера.Прокопиев и жена му Галя си имат и нива от 5 дка в землището на с. Варвара в община Царево. И за да редуват морето с планина, са вдигнали къщи в Априлци и в разложкото село Баня. Схемата и тук е същата – купуват евтини ливади, вкарват ги в регулация и започват да строят. Така в с. Баня са вдигнали две еднофамилни къщи, които по незнайно какви причини са продадени. Едната - на „Доспат пропъртис”, чийто собственик по това време е Иво Прокопиев. Другата - на разградската фирма ОТО, която пък е на брат му Александър Прокопиев.Придобивките на фамилията впрочем вървят правопропорционално на възхода и падението на бизнеса у нас на Прокопиев. Така след периода 2008-2009 г. те секват като пресушена чешма. Дотогава се роят на всевъзможни места. През 2007 г. например Прокопиев се сдобива и с огромен хотел в живописния залив на Йерисос, Халкидики. Сградата обаче си остава неремонтирана и се руши през следващите години, защото енергийният олигарх е прецакан от местни предприемачи. Хотелът, купен от Прокопиев, е някогашно бижу на смесеното българо-гръцко дружество за контролно-заваръчни устройства (КЗУ). Зданието е единствената по-забележителна постройка в района и върви с около 20 декара терен на хълма зад нея. Идеално място за строеж на луксозни вили. В селището се твърди, че местният архитект Янис Полидоракис убедил Прокопиев, че може да използва всички тези дадености, за да направи 5-звезден хотелски комплекс, и то само при „лек ремонт”. Така Прокопиев купува имота буквално през прозореца на лимузината си, твърдят местни жители. Наема австрийска строителна фирма, която да проучи обекта и да разработи план за цялостното развитие на идеята за петзвезден курортен комплекс. Те обаче докладват, че хотелът отвътре е като гробница и трудно може да бъде превърнат в петзвезден. И олигархът се принуждава да пие една студена вода и да замрази проекта си. Междувременно се появяват и публикации, че Прокопиев се е сдобил с така желания хотел, но на друго място в Европа. Според материал на в. „Уикенд“ той е купил огромна сграда в идеалния център на Виена – на Оберевайсгерберщрасе 6 във Втори район, в близост от замъка Хофбург.Офшорките и инвестициите в строителството вървят ръка за ръка, когато става въпрос за олигарха Иво Прокопиев. Само в едно от дружествата от строителния му бизнес - „Дани консулт“, разградският бос с амбиции да диктува в политиката, за да може отново да се добере до държавната трапеза, е налял 9 млн. евро капитал, превъртян през Кайманите и Малта. И двете места се славят като рай за бизнесмени със спорна репутация и пристан за съмнителни капитали.Както вече стана ясно, офшорките са любим инструмент на Прокопиев, който той прилага във всяка сфера, до която се е докоснал. В конкретния случай схемата е приложена спрямо една от брънките в строително-инвестиционния му бизнес - фирмата за недвижими имоти „Дани консулт“. Дружеството е създадено през 2006 г. от един от бизнесмените от обкръжението на Прокопиев – Георги Ранчев, като компанията строи в района на Черноморец и Созопол, а впоследствие прави редица проекти и в София. Два месеца след като регистрира „Дани консулт” Ранчев прехвърля всичките си дялове в нея на немеца Ралф Харалд Либ, който пък от своя страна назначава за управител на дружеството Христо Москов. А седмица по-късно – на 24 август 2006 г., Либ сключва договор за заем с регистрираното на Каймановите острови инвестиционно дружество „Грамърси имърджинг маркетс фънд”. По силата на контракта инвестиционният фонд отпуска 4,25 млн. евро на „Дани консулт”. Кредитът е обезпечен от Либ с част от дяловете му в българската фирма, като за целта сключва на 12 септември 2006 г. договор за залог. От името на „Грамърси имърджинг маркетс фънд” се подписва не друг, а енергийният олигарх Иво Прокопиев, който се явява пълномощник на фонда. С пълномощното, дадено му от директора на фонда Джей Джонстън, той получава и правото да прехвърля на други лица заложените като обезпечение дялове от „Дани консулт”. Така на 21 декември 2006 г. ­ само три дни преди Коледа, когато инвестиционните среди обичайно си дават няколко дни отдих, в „Дани консулт” стават поредните рокади. „Грамърси имърджинг маркетс фънд” продава 400 от дяловете в дружеството на регистрираната в Малта офшорка „Грамърси имърджинг маркетс Малта”. Прехвърлянето се прави от Иво Прокопиев, който се явява пълномощник и на двата фонда и се подписва както за продавача, така и за купувача. Така той реално прехвърля дяловете сам на себе си. В същия ден „Грамърси имърджинг маркетс фънд” продава останалата част от дяловете си в „Дани консулт” на регистрираното през октомври 2006 г. българско дружество „Аклади имобилиен”. Паралелно и Либ продава част от дяловете си в „Дани консулт” на „Аклади имобилиен”. Останалите пък прехвърля на трета фирма - “Панито бетайлигунгс”, чийто едноличен собственик е към онзи момент. В същия ден регистрираният на Кайманите фонд увеличава и дадения кредит от 4,25 млн. евро на 7 млн. евро, като промяна има и в заемодателя – той вече е „Грамърси имърджинг маркетс Малта”. Далеч не изненадващо промените отново са придвижени с подписите на Иво Прокопиев. Така „Дани консулт” посреща 2007 г. с достатъчно офшорни милиони, за да застроява Черноморието и София. Още повече че през август „Грамърси“ увеличава отново кредита - на 9,13 млн. евро. Любопитен факт е, че според системата за фирмено разузнаване ДАКСИ директорът на двата инвестиционни фонда на „Грамърси” на Кайманите и в Малта Джей Александър Джонстън фигурира в общо 4 регистрирани у нас фирми, все свързани с Прокопиев - „Арко тауърс” АДСИЦ, „Алфа център”, „Софстрой” и „Грийн ейкърс”. Имената на Джонстън вече са заличени от „Софстрой” и „Грийн ейкърс”, но продължават да фигурират в ДАКСИ по партидите на „Арко тауърс” и „Алфа център”. В продължение на една година той е бил шеф на съвета на директорите на „Грийн ейкърс”, което е сред основните акционери в пенсионен фонд „Доверие”.От „Софстрой“ изскача връзката на разградския олигарх с Христо Иванов. Както е известно, преди да стане служебен вицепремиер и правосъден министър в кабинета „Близнашки“, Иванов оглавяваше Българския институт за правни инициативи. Там на директорския пост го замени неговата дясна ръка Биляна Гяурова-Вегертседер. Нейният брат Ангел Гяуров е съдружник в „Софстрой“ с Прокопиев. „Алфа Финанс Холдинг“ държи 50% от акциите. Другият акционер е регистрираното в Малта дружество „Балто-Славик Венчърс Лимитид“, което се представлява от Ангел Гяуров.\n\n\n                    ", "date": "2017.11.07", "title": "Иво Прокопиев: Хищникът от \"Капитал\" с имоти в 4 страни (IV глава от книгата \"Хищникът от \"Капитал\")"}
{"url": "http://www.monitor.bg/a/view/85136-%D0%90%D0%B3%D0%B5%D0%BD%D1%86%D0%B8%D1%8F%D1%82%D0%B0-%D0%BF%D0%BE-%D1%85%D1%80%D0%B0%D0%BD%D0%B8%D1%82%D0%B5-%D0%9B%D1%8A%D0%B6%D0%B0-%D0%B5-%D1%87%D0%B5-%D0%91%D0%93-%D1%84%D0%B5%D1%80%D0%BC%D0%B5%D1%80%D0%B8%D1%82%D0%B5-%D1%82%D1%8A%D0%BF%D1%87%D0%B0%D1%82-%D0%B6%D0%B8%D0%B2%D0%BE%D1%82%D0%BD%D0%B8%D1%82%D0%B5-%D1%81-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0/", "text": "\n                    Твърдението, че фермерите \"тъпчат\" животните с лекарства \"за всеки случай\" е невярно, заявиха от Българската агенция по безопасност на храните (БАБХ).\nРеакцията на БАБХ е провокирана от изнесените вчера данни от доклада на Европейската агенция по лекарствата (ЕАЛ), според които България е на осмо място в Европа по употреба на антибиотици при отглеждането на животни във фермите - със средно 120 милиграма антибиотик на килограм живо тегло. Данните на европейската агенция за продажбата на антибиотици за животни в 30 европейски държави са за 2015 г. Те провокираха въпросите дали у нас има прекомерна употреба на антибиотици при отглеждането на животни иима ли риск за здравето на потребителите.\nОт Агенцията по храните заявяват, че от 2006 г. в България е в сила забрана за използването на антибиотицикато растежни стимулатори и се спазва законовата разпоредба за нулева толерантност за съдържание на антибиотици в конвенционалните фуражи. Лицензирането за употреба, търговията, съхранението и прилагането на ветеринарно медицински препарати, в това число и антимикробни, са обект на постоянен контрол от БАБХ, твърдят от агенцията.\nЗа 2015 г., 2016 г. и до края на месец септември 2017 г. са извършени изпитвания за остатъци от антибактериални субстанции - антибиотици, сулфонамиди и кинолони. Изследвано е месо от едри преживни животни, от свине, от дребни преживни животни, от коне, месо от домашни птици, от зайци. Изследвани са също мляко, яйца, мед и аквакултури.През 2015 г. саизпитани общо 532 проби. Констатирана е една несъответстваща проба пчелен мед, показаланаличие на сулфатиазол. През2016 г. са изпитани общо 521 пробиКонстатирани сатри несъответстващи проби патешко месо, показали наличие на тетрациклин. По всички случаи са проведени разследвания и са предприети съответните административни мерки, твърдят от Агенцията по храните.\nПрез 2017 г. до 30 септември са изпитани общо 290 броя проби за наличие на антибактериални субстанции. Не са констатирани несъответстващи проби за наличие на антибактериални субстанции в храни и суровини от животински произход.\nОт Агенцията по безопасност на храните са категорични, че предлаганите на пазара у нас храни от животински произход са безопасни за консумация.\n\n\n                    ", "date": "2017.11.07", "title": "Агенцията по храните: Лъжа е, че БГ фермерите тъпчат животните с лекарства"}
{"url": "http://www.monitor.bg/a/view/13541-%D0%9F%D0%B8%D1%8F%D0%BD-%D1%83%D1%87%D0%B5%D0%BD%D0%B8%D0%BA-%D0%BF%D0%BE%D0%B4%D0%BA%D0%B0%D1%80%D0%B0-%D0%BA%D0%BE%D0%BB%D0%B0-%D1%81-%D1%84%D0%B0%D0%BB%D1%88%D0%B8%D0%B2-%D0%BD%D0%BE%D0%BC%D0%B5%D1%80/", "text": "\n                    17-годишен ученик подкара лек автомобил „Ситроен“ след употреба на голямо количество алкохол. Младежът, който живее в Бобошево, е спрян за проверка от служители на пътна полиция, след като криволичил из улиците на малката община. Още при слизането му от автомобила той лъхал на алкохол и се държал грубо към катаджиите. Не стигнало това, но при проверката се установило, че младежът шофира автомобила с регистрационни табели, издадени за друго МПС.„Най-вероятно момчето е искало да впечатли някоя девойка и е взело автомобила от родителите си. При направения му тест с дрегер установихме, че се е добре почерпил – 1.31 промила. Пред нас младежът каза, че е изпил само една бира, но едва ли“, коментираха катаджии.По случая е образувано бързо полицейско производство, коментираха от пресцентъра на ОДМВР – Кюстендил.\n                    ", "date": "2017.11.07", "title": "Пиян ученик подкара кола с фалшив номер "}
{"url": "http://www.monitor.bg/a/view/7894-%D0%91%D1%80%D0%B0%D0%BA%D0%BE%D0%BD%D0%B8%D0%B5%D1%80%D0%B8-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%BF%D1%80%D0%B8-%D0%BE%D0%BF%D0%B8%D1%82-%D0%B4%D0%B0-%D0%BF%D0%BE%D0%B4%D0%BA%D1%83%D0%BF%D1%8F%D1%82-%D0%BF%D0%BE%D0%BB%D0%B8%D1%86%D0%B0%D0%B8/", "text": "\n                    Двама бракониери на дървесина са били задържани в ареста на Районното управление на МВР в Панагюрище, след като опитали да подкупят автопатрул с 50 лв. Това информираха от пазарджишката Областна полицейска дирекция. Случаят е станал в понеделник следобяд на  улица в стрелчанското село Блатница. Полицейски автопатрул спрял за рутинна проверка микробус «Форд». Водач бил 34-годишният А.В. от Пещера , а до него пътувал съгражданинът  му О.А.- 55г. Униформените установили, че в буса се превозват около половин кубически метър немаркирана иглолистна дървесина. Виждайки действията на органите на реда спътникът на водача на буса- О.А. направил опит да подкупи двамата униформени. За целта той подхвърлил банкнота с номинал от 50 лева. Непосредствено след това «дуото» било задържано в ареста. Спрямо мъжете са образувани две бързи полицейски производства-за опит за подкуп на длъжностни лица и за нелегален добив и превоз на дървен материал.\n\n \n                    ", "date": "2017.11.07", "title": "Бракониери задържани при опит да подкупят полицаи"}
{"url": "http://www.monitor.bg/a/view/13670-%D0%9F%D0%B8%D1%88%D0%BC%D0%B0%D0%BD-%D1%88%D0%BE%D1%84%D1%8C%D0%BE%D1%80%D0%BA%D0%B0-%D1%81-%D0%B4%D0%B6%D0%B8%D0%BF-%D1%81%D0%B5-%D0%B2%D1%80%D1%8F%D0%B7%D0%B0-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%A1%D0%B8%D0%B4%D0%BD%D0%B8-2-%D1%83%D0%B1%D0%B8%D1%82%D0%B8-%D0%B8-21-%D1%80%D0%B0%D0%BD%D0%B5%D0%BD%D0%B8-%D0%B4%D0%B5%D1%86%D0%B0/", "text": "\n                    Кола се вряза в класна стая в училище в Сидни, две деца на осем години бяха убити, много са ранени, предаде Ройтерс, като цитира австралийската полиция.\n\n В класната стая е имало 24 деца от началното училище заедно с учител, когато автомобилът се блъснал в дървената стена на училището в западен район на Сидни.\n\n \"Беше истинска кланица, много, много трагично събитие\", каза полицай, цитиран от ДПА. Пет деца са приети в болница. Три от тях - две момичета на осем години и едно на девет, са в сериозно или стабилно състояние. Други 16 деца и учителят им, които са леко ранени, са получили медицинска помощ.\n\nПредставител на полицията в щата Нов Южен Уелс каза, че врязването на колата не е умишлено и че се води разследване за катастрофа. Автомобилът бил управляван от 52-годишна жена, която не е ранена и е отведена в болницата за проби на кръв и урина.\n                    ", "date": "2017.11.07", "title": "Пишман шофьорка с джип се вряза в училище в Сидни, 2 убити и 21 ранени деца "}
{"url": "http://www.monitor.bg/a/view/8579-%D0%93%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%BC%D0%B5%D1%86%D0%B5%D0%BD%D0%B0%D1%82%D0%B8-%D0%B4%D0%B0%D1%80%D0%B8%D1%85%D0%B0-%D1%86%D0%B8%D0%B3%D1%83%D0%BB%D0%BA%D0%B8-%D0%BD%D0%B0-%D0%BC%D1%83%D0%B7%D0%B8%D0%BA%D0%B0%D0%BB%D0%BD%D0%BE-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    9 цигулки дариха на Националното училище по изкуствата „Добри Христов“ във Варна меценатите от Германия Виргиния Розенбергер и Хайнц Бернет. Дарението е пряко свързано с нуждите на част от младите цигулари за упражнения и концертиране с инструменти от по-висок клас. Това е втори жеста на същите дарители, които през юли връчиха на директора на НУИ „Добри Христов“ във Варна френска флейта „Бюфе-Крампон“, която вече е в ръцете на даровит ученик. Жестът на дарителите буди възхищение не само заради финансовия еквивалент на дарените музикални инструменти. Затова благодарим на всички добри хора, които помагат на децата ни. Използваме случая да благодарим и за дарение на Иван Радославов – дългогодишен концертмайстор на Варненска опера, който преди дни дари на училището личната си нототека. Тя е събирана в продължение на целия му професионален път и се състои от стотици нотни издания за цигулка и камерни състави“, казаха още в открито благодарствено писмо от училището.  \n                    ", "date": "2017.11.07", "title": "Германски меценати дариха цигулки на музикално училище"}
{"url": "http://www.monitor.bg/a/view/30364-%D0%9A%D0%BE%D0%B1%D0%B8%D0%BB%D0%BA%D0%B8%D0%BD%D0%B0-%D0%B1%D1%80%D0%BE%D0%B8-33-%D0%B4%D0%BD%D0%B8-%D0%B4%D0%BE-%D0%BC%D0%B5%D1%87%D1%82%D0%B0%D1%82%D0%B0/", "text": "\n                    Най-прямата сексоложка у нас Наталия Кобилкина издава шеста книга. Четивото носи името „33 дни до мечтата“ и се котира като наръчник за овладяване на енергии. Творбата ще е насочена към представителите на двата пола и ще ги води по правилния път към трансформацията. Д-р Ко готви три партита за премиера на „33 дни до мечтата“. Тя ще полее издаването на книгата в София на 16 ноември, в Пловдив на 20 и във Варна на 26 този месец. „За дамите - облечете най-красивата си рокля, за да блестите ярко през цялата вечер, а за господата - облечете се стилно и официално, защото точно на това събитие можете да срещнете своята жена-мечта!“, обяви дрескода за събитията Кобилкина.Междувременно 33-годишната чаровница се е съсредоточила върху новото си токшоу. Тя дресира гейши и хитруши в предаването „Без задръжки“. Единственото условие за участие е желаещите да подобрят креватните си отношения да са пълнолетни. Тя кани известни гости, а феновете и се надяват съпругът й Такис Дретакис да се включи като съветник в шоуто. Сексоложката от месеци се е заела да запознае любимия си с тънкостите в практикуването на психологията. За целта той придружава половинката си на всяка нейна бизнес среща и се включва в парти-семинарите й по родното Черноморие. \n\n\n                    ", "date": "2017.11.07", "title": "Кобилкина брои „33 дни до мечтата“"}
{"url": "http://www.monitor.bg/a/view/40286-%D0%91%D0%B5%D1%80%D0%B1%D0%BE-%D0%BC%D0%B0%D0%BD%D0%B8%D1%8F-%D0%B2-%D0%98%D0%BD%D0%B4%D0%B8%D1%8F-%D1%81%D1%82%D0%BE%D1%82%D0%B8%D1%86%D0%B8-%D0%B3%D0%BE-%D1%81%D1%80%D0%B5%D1%89%D0%BD%D0%B0%D1%85%D0%B0-%D0%BF%D0%BE%D1%81%D1%80%D0%B5%D0%B4-%D0%BD%D0%BE%D1%89-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%92%D0%98%D0%94%D0%95%D0%9E/", "text": "\n                    Българският нападател Димитър Бербатов предизвика истински фурор при пристигането си в Индия. Стотици фенове на „Керала Бластърс“ се стекоха на летището в Кочи въпреки късния час – около 3 през нощта, и огласиха всичко с възторжени викове.Вече седмици наред благоевградчанинът подгрява привържениците на новия си тим с множество публикации из социалните мрежи, а снощи за първи път кацна в азиатската страна. Два часа преди пристигането на полета, с който пътуваше 36-годишният Бербо, феновете започнаха да се стичат на терминала, където се посрещат пристигащите полети.Самолетът с българина кацна малко след 2,30 часа местно време и дори само този факт бе посрещнат радостно от насъбралата се тълпа. Кулминацията беше при самата поява на Бербатов, който веднага получи шал на отбора и сам започна да записва с телефона си култовите сцени.  \n\n\n                    ", "date": "2017.11.07", "title": "Бербомания в Индия – стотици го срещнаха посред нощ на летището  "}
{"url": "http://www.monitor.bg/a/view/87751-%D0%9A%D0%BB%D0%BE%D0%B7%D0%B5-%D1%89%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D1%88%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B8%D1%8F-%D1%82%D1%80%D0%BE%D1%84%D0%B5%D0%B9/", "text": "Тръпката при тази церемония е много силна, казва германецът\n                    Бившият нападател на националния отбор на Германия по футбол Мирослав Клозе ще представи купата, която ще получи победителят на Мондиал 2018. Това ще се случи по време на жребия за финалите, който ще се тегли на 1 декември в Москва. 39-годишният германец вчера е потвърдил участието си в церемонията. Най-добрият реализатор в историята на световните шампионати (16 гола) ще изнесе купата на сцената в двореца Кремъл.\"По очевидни причини имам изключително особени спомени от световните първенства, сподели Клозе. - За мен е голяма чест дори и след кариерата ми да остана част от световните шампионати. Особена чест ще бъде за мен да представя на Русия и целия свят тази купа, за която ние се борихме и завоювахме през 2014 г. в Бразилия. Тази година присъствах в Русия на Купата на конфедерациите и не се съмнявам, че ни очаква великолепен жребий за финалите на турнира - достойна прелюдия към световното първенство догодина.\"След като изнесе трофея пред зрителите на официалната церемония, Мирослав Клозе ще проследи отблизо и самата процедура по тегленето на жребия за мондиала. При това – като пряко заинтересован, не само като германец. Защото след оттеглянето си от активния футбол, 39-годишният Миро е и член на треньорския екип на Йоаким Льов, тъй че тръпката от разбъркването на топките ще е особено силна за него.„Тегленето на жребия е много особена процедура, каза Клозе. – Това е отрязък от време, когато целият футболен свят е вперил поглед на едно и също място. Дори самото очакване я прави по своему уникална.При жребия за световните финали 32-та участващи отбора ще бъдат разпределени в осем групи съобразно процедура, утвърдена през септември. Разпределението по урни (общо четири) ще стане според ранглистата на ФИФА за ноември. Редов с осмината асистенти при тегленето на жребия ще е руската футболна легенда Никита Симонян. Останалите седем имена ще бъдат оповестени през следващата седмица. \n\n\n                    ", "date": "2017.11.07", "title": "Клозе ще представи шампионския трофей"}
{"url": "http://www.monitor.bg/a/view/36014-%D0%A1%D0%B5%D1%80%D0%B5%D0%BD%D0%B0-%D0%B3%D0%BB%D0%B5%D0%B4%D0%B0-%D1%89%D0%B5%D1%80%D0%BA%D0%B0-%D0%B8-%D0%B1%D0%B8%D0%B7%D0%BD%D0%B5%D1%81-%D0%B5%D0%B4%D0%BD%D0%BE%D0%B2%D1%80%D0%B5%D0%BC%D0%B5%D0%BD%D0%BD%D0%BE/", "text": "\n                    Бившата №1 в женския тенис Серена Уилямс публикува в социалните мрежи поредната снимка, на която е прегърнала дъщеричката си Алексис Олимпия Оханян. Момиченцето се появи на бял свят преди два месеца и е плод на любовта й с милиардера Алексис Оханян, един от собствениците на Reddit.com.36-годишната американска тенисистка се очаква да се завърне на корта през януари, за да защитава титлата си от Откритото първенство на Австралия. Миналата година Серена триумфира в Мелбърн, а впоследствие се разбра, че тя е играла бременна на Зеления континент.Освен на бебето обаче, Серена се е отдала и на начинания в областта на бизнеса. Тя стана член на борда на съветниците на новата IT-компания Oath. Компанията бе създадена през настоящата година след сливането на гигантите Yahoo и AOL под ръководството на американския оператор Verizon.Сред съветниците в компанията са още спортисти като баскетболната легенда Тамика Кетчинс и американският футболист Ръсел Уилсън.\n\n\n                    ", "date": "2017.11.07", "title": "Серена гледа щерка и бизнес едновременно"}
{"url": "http://www.monitor.bg/a/view/17801-%D0%98%D0%B3%D1%80%D0%B0%D1%87%D0%B8-%D0%BD%D0%B0-%D0%90%D1%82%D0%BB%D0%B5%D1%82%D0%B8%D0%BA%D0%BE-%D1%81%D0%B5-%D1%81%D0%BD%D0%B8%D0%BC%D0%B0%D1%85%D0%B0-%D0%B2-%D1%81%D0%B5%D1%80%D0%B8%D0%B0%D0%BB/", "text": "\n                    Капитанът на „Атлетико” (Мадрид) Габи и халфът Коке ще се появят като гост-звезди в един от епизодите на хитовия испанския сериал \"Новите съседи\". Поредицата, която е много популярна и в България, кара своя 10-и сезон. По повод юбилея създателите на комедийното шоу решиха да включат в някои от епизодите 20 популярни личности от различни сфери, сред които и футболистите на „Атлетико”.Още преди месец, когато стартира новият сезон, се появиха снимки от сцените с участието на Габи и Коке. Двамата си партнират с героите на Рикардо Аройо и Фернандо Трухийо, а от екипа на сериала упорито отказаха да разкрият подробности.Онази вечер Коке припомни в социалните мрежи, че серията с негово участие предстои съвсем скоро.\"Новите съседи\" се появи на екран през 2007 година и бързо си спечели много почитатели. С гледаемост от близо 30 на сто от испанската публика, той остава лидер в часа си на излъчване.\n\n\n                    ", "date": "2017.11.07", "title": "Играчи на „Атлетико” се снимаха в сериал"}
{"url": "http://www.monitor.bg/a/view/41830-%D0%97%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D1%80%D1%83%D1%81%D0%BA%D0%B8%D1%8F-%D1%85%D0%B8%D0%BC%D0%BD-%D0%BD%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0%D1%82%D0%B0/", "text": "\n                    Химнът на Руската федерация може да бъде забранен на зимната олимпиада в Пьончан, съобщава вестник The New York Times. Тази мярка се обсъжда в Международния олимпийски комитет като наказание за нарушенията на антидопинговите правила, допуснати от руските състезатели на олимпиадата в Сочи през 2014 година. Сред другите евентуални санкции се обсъжда и вариантът делегацията на Русия да не бъде допусната до церемонията по откриването на олимпиадата.Преди броени дни руските спортисти оказаха категорично да участват на олимпийските игри под неутрален флаг. Както заяви президентът на олимпийския комитет на страната Александър Жуков, такъв вариант дори не се обсъжда.МОК трябва през декември да вземе решение по въпроса за допускането на Русия до участие в зимната олимпиада в Пьончан.Това стана на фона на скандала с игрите в Сочи, който се разрази след публикуването на доклада на Световната антидопингова агенция, съставен от Ричард Макларън.Във въпросния доклад се съобщава как домакините на игрите са подменяли допинг проби на своите състезатели със съдействието на руските специални служби. Това ставало през специална дупка в стената на лабораторията.След публикуването на доклада на Макларън МОКсъздаде две комисии под ръководството на Денис Осуалд и Самюъл Шмид. Тази на Осуалд се занимава с разследването на възможните случаи на манипулиране на допинг пробите на руснаците и тяхната повторна проверка.Втората пък проучва съпричастността на спортното министерство на Русия за прикриването на евентуалните допинг нарушения.Въз снова на изводите на двете комисии ще бъде взето решението за участието на Русия на олимпиадата. Игрите в Пьончан са от 9 до 25 февруари догодина.\n\n\n                    ", "date": "2017.11.07", "title": "Забраняват руския химн на олимпиадата"}
{"url": "http://www.monitor.bg/a/view/49468-%D0%9F%D0%BE%D0%B3%D0%BD%D0%B0%D1%85%D0%B0-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D0%B7%D0%B0-%D1%83%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-37-%D0%BC%D0%BB%D0%BD-%D0%B5%D0%B2%D1%80%D0%BE-%D0%B4%D0%B0%D0%BD%D1%8A%D1%86%D0%B8/", "text": "\n                    Четирикратният вече световен шампион във Формула 1 – британският пилот на „Мерцедес” Люис Хамилтън, е заподозрян в отклоняването на плащане на данъци. Става въпрос за доста сериозната сума от 3,7 милиона евро, съобщава британският сайт f1fanatic. Авторите на съобщението са стигнали до тази информация след анализ на документите, станали известни напоследък като досиетата Paradise Papers.Най-успелият до момента британски пилот във Формула 1 е използвал услугите на няколко компании, за да избегне плащането на налози. Отделно, за да си спести срещите с данъчните служби в Обединеното кралство и техните сравнително високи ставки, Хамилтън официално живее на два различни адреса в Монако и в Швейцария.„Имам чувството, че хората не разбират някои неща, обяснява Хамилтън. – Плащам някои данъци във Великобритания, а други – другаде. Просто защото не заработвам всичките си пари във Великобритания. Аз се състезавам в 19 различни държави, така че всъщност печеля парите си поне в 20 различни страни. Тоест, пращам и данъци поне на 20 различни места”, каза още спортистът.Припомняме, че международна организация на разследващи журналисти публикува серия материали за дейността на офшорни компании по света, помогнали на над 120 известни личности по света, сред които и да си спестят плащането на данъци. В числото на възползвалите се са премиерът на Канада, членове на президентската администрация на САЩ и двора на кралица Елизабет Втора, поп иконата Мадона, както и компаниите Apple и Uber.Подборката на материалите, получили названието Paradise Papers, включва от порядъка на 13,4 милиона документа. Предполага се, че повечето от тях са изтекли от юридическата компания Appleby, регистрирана на Бермудсктите острови и обхващат период от над 50 години. \n\n\n                    ", "date": "2017.11.07", "title": "Погнаха Хамилтън за укриване на 3,7 млн. евро данъци"}
{"url": "http://www.monitor.bg/a/view/73742-%D0%A0%D0%B5%D0%B0%D0%BB-%D0%9C-%D0%B3%D0%BE%D1%82%D0%B2%D0%B8-%D0%B1%D0%BE%D0%BC%D0%B1%D0%B0-%D1%81-%D0%9D%D0%B5%D0%B9%D0%BC%D0%B0%D1%80/", "text": "Шефовете на ПСЖ ухажват Жозе Моуриньо\n                    Шефовете на „Реал“ (Мадрид) вече работят по бомбастичен трансфер на Неймар. Новината идва от вестник „Гол“, според който в ход е подготовката на нова сделка, която да счупи всички рекорди във футбола.Неймар е гласен за заместник на Кристиано Роналдо, който преди дни обяви, че няма да подписва нов договор с клуба. Настоящият контракт на португалеца изтича през 2021 година. Малко преди това пък на стадион „Сантяго Бернабеу“ трябва да пристигне Неймар, който да бъде новата рекламна суперзвезда.Според информациите разговори между боса на „Реал“ Флорентино Перес и най-скъпия футболист в света е имало още преди трансфера в ПСЖ това лято. Двамата са се обединили около мнението, че директно преминаване от каталунците в посока Мадрид ще бъде скандално и няма да се приеме добре от феновете. За целта Неймар ще мине за 2 години през проекта в Париж, преди да се завърне в испанския футбол. Тези информации бяха подсилени и от факта, че бащата на Неймар, който е и негов агент, беше изловен да вечеря с Перес в Лондон.В същото време мениджърът на „Манчестър Юнайтед“ Жозе Моуриньо може да премине в ПСЖ след края на сезона. Специалния се пазари с шефовете на „червените дяволи“ за увеличение на заплатата, но за момента липсва договорка. Според „Манчестър Ивнинг Нюз“ лично босът на парижани Насер ал Келайфи се е свързал с агента на Моиуриньо – Жорже Мендеш, за да проучи възможността за сделка. Португалецът е получил уверения, че в ПСЖ ще работи с уникален бюджет, а целта ще е да качи клуба на европейския връх, печелейки Шампионската лига. Сегашният контракт на Моуриньо с „Юнайтед“ е до лятото на 2019 година. При предварително прекратяване спецът ще дължи неустойка, която обаче ще бъде покрита от ПСЖ. \n\n\n                    ", "date": "2017.11.07", "title": "„Реал“ (М) готви бомба с Неймар"}
{"url": "http://www.monitor.bg/a/view/28946-%D0%95%D0%BA%D0%B8%D0%BF%D1%8A%D1%82-%D0%BD%D0%B0-%D0%98%D1%81%D0%BF%D0%B0%D0%BD%D0%B8%D1%8F-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%B2%D0%B1%D0%B5%D1%81%D0%B8-%D1%84%D0%B5%D0%BD%D0%BE%D0%B2%D0%B5%D1%82%D0%B5/", "text": "\n                    Политическата нестабилност в Испания се отрази и върху подготовката на националния отбор за Мондиал 2018. Местната футболна федерация представи екипировката на тима за световното, но вместо похвали се стигна до скандали. Запалянковците бурно протестираха срещу лилавия цвят и в двата екипа, който се свързва с Испанската република. От производителя „Адидас“ обаче побързаха да уточнят, че всъщност цветът не е лилав, а тъмносин. Темата веднага се превърна в централна за двата най-големи спортни всекидневника „Марка“ и АС, които от първа страница настояват „Не е лилаво, а синьо! Синьо!“. Идеята е тези екипи да са реплика на онези от 1994 година, с които Испания игра на световното първенство в САЩ. В онлайн анкета с над 50 хиляди гласували обаче 78 процента са категорични, че не харесват екипа, а само 22 процента дават одобрението си.\n\n\n                    ", "date": "2017.11.07", "title": "Екипът на Испания за световното вбеси феновете"}
{"url": "http://www.monitor.bg/a/view/65355-%D0%90%D0%BD%D0%B3%D0%BB%D0%B8%D1%8F-%D0%B1%D0%B5%D0%B7-%D0%9A%D0%B5%D0%B9%D0%BD-%D0%A4%D1%80%D0%B0%D0%BD%D1%86%D0%B8%D1%8F-%D1%82%D1%80%D0%B5%D0%BF%D0%B5%D1%80%D0%B8-%D0%B7%D0%B0-%D0%96%D0%B8%D1%80%D1%83/", "text": "\n                    Англия ще бъде без голямата си звезда и голмайстор на „Тотнъм“ Хари Кейн в контролите срещу Германия на 10 ноември и Бразилия на 14 ноември. И двата мача са на „Уембли”, но нито Хари Кейн, нито съотборникът му при „шпорите” Хари Уинкс ще вземат участие в тези срещи. Двамата получиха травми в мача срещу „Кристъл Палас“ (1:0) от Висшата лига. Извън състава на Гарет Саутгейт останаха още Деле Али също от „Тотнъм“, Гари Кейхил от шампиона „Челси“ и Джордан Хендерсън от „Ливърпул“.Франция пък може да се лиши от услугите на Оливие Жиру за предстоящата контрола с Уелс. Нападателят е получил травма в десния крак по време на последната тренирoвка на \"петлите\" и все още не е ясно дали ще бъде готов за сблъсъка. Срещата между Франция и Уелс е в петък от 22 часа на \"Стад дьо Франс\".\n\n\n                    ", "date": "2017.11.07", "title": "Англия без Кейн, Франция трепери за Жиру"}
{"url": "http://www.monitor.bg/a/view/88861-%D0%9C%D0%B8%D1%85%D0%B0%D0%B9%D0%BB%D0%BE%D0%B2-%D0%96%D1%80%D0%B5%D0%B1%D0%B8%D1%8F%D1%82-%D0%B5-%D0%B6%D0%B5%D1%81%D1%82%D0%BE%D0%BA-%D0%BD%D0%BE-%D1%86%D0%B5%D0%BB%D1%82%D0%B0-%D0%B5-%D0%BA%D0%BB%D0%B0%D1%81%D0%B8%D1%80%D0%B0%D0%BD%D0%B5/", "text": "\n                    Селекционерът на женския ни национален отбор по баскетбол Стефан Михайлов заяви, че целта пред тима е класиране за европейското първенство през 2019 г., въпреки \"жестоката\" квалификационна група. Нашите започват пресявките за участие на първенството в Сърбия и Латвия в събота с мач срещу европейския шампион Испания у дома, а четири дни по-късно гостуват на Украйна. Момичетата се надяват на пълна подкрепа от публиката и призоваха феновете на играта да напълнят зала „Универсиада“ за началото на двубоя от 19 ч.„Все пак отдавна не сме гледали европейски шампион при жените у дома“, коментира и президентът на федерацията Георги Глушков, който пожела на тима да няма страх от силния съперник и да покаже най-доброто, на което е способен.\"Това не е труден жребий, това е жесток жребий за нас. Напълно наясно сме срещу какви отбори излизаме. Нашата цел е да играем силно срещу силните, защото няма какво да губим. Целта в квалификации винаги е класиране напред“, коментира Михайлов.\"В Испания се подготвят много сериозно за тези квалификации. Те имат имидж, който трябва да поддържат\", коментира Жаклин Златанова, която играе в местното първенство и се завърна преди ден от Иберийския полуостров.Според Михайлов България ще си съперничи с Украйна и Холандия за второто място в групата, но дори и то няма да гарантира класиране, тъй като визи за шампионата ще получат само първите и 6 от 8-те най-добри втори в групите.В лагера на нашите здравословни проблеми имат единствено Виолина Кочева и Радостина Димитрова, но се очаква и двете да са готови за мачовете.\n\n\n                    ", "date": "2017.11.07", "title": "Михайлов: Жребият е жесток, но целта е класиране"}
{"url": "http://www.monitor.bg/a/view/12774-%D0%A5%D0%B5%D1%80%D0%BE-%D0%B8%D0%B7%D0%B3%D0%BE%D1%80%D1%8F-%D0%B7%D0%B0-%D0%B4%D0%B2%D0%B0-%D0%BC%D0%B0%D1%87%D0%B0-%D0%9B%D0%B5%D0%B2%D1%81%D0%BA%D0%B8-%D0%B8-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D1%81-2300-%D0%BB%D0%B2/", "text": "„Армейците“ възстановяват щетите на стадиона в Разград\n                    Дисциплинарната комисия към БФС спря правата на треньора на „Лудогорец“ Димитър Димитров-Херо за два мача. Причината е буйстването на спеца при победата с 2:0 над „Левски“, заради което бе изгонен. Случаят му бе отложен, а през това време той изгледа от трибуните загубата с 1:2 от ЦСКА-София.Дербито в Разград отвори много работа за Дисципа, който се занимава както с провинения на агитките, така и с такива на играчи. Звездата на „армейците“ Фернандо Каранга бе наказан за един мач заради червения картон, а освен това ще трябва да плати и глоба от 300 лева. Така той пропуска предстоящото домакинство на „Ботев“ (Пд). Интересното обаче е, че Каранга виси с 4 жълти картона от началото на сезона и, ако си изкара пети, отново ще бъде наказан за един мач.Санкция имаше и за клуба. Ръководството на ЦСКА-София ще плати общо 2300 лева глоби заради поведението на феновете. Освен това „червените“ ще трябва да възстановят щетите в сектора за гости на стадион „Лудогорец Арена“, след като ултрасите се опитаха да подпалят плексигласовите плоскости, а освен това изкъртиха метални заграждения. Същата сума ще трябва да плати и ръководството на „Левски“ заради провинения на агитката при трудния успех с 1:0 над „Локомотив“ (Пд). Част от санкцията на „сините“ - 1000 лева, е и заради обидни скандирания, с каквито се е наела да се бори Комисията по етика и феърплей. С идентично наказание е и „Ботев“ (Пд).В същото време от Съдийската комисия към БФС обявиха, че няма да разгледат жалбата на ЦСКА-София срещу рефера Драгомир Драганов от мача с „Лудогорец“. Причината – не е спазен срокът за подаването й.\n\n\n                    ", "date": "2017.11.07", "title": "Херо изгоря за два мача, „Левски“ и ЦСКА-София – с 2300 лв."}
{"url": "http://www.monitor.bg/a/view/27357-%D0%94%D0%BE%D0%B1%D1%80%D1%83%D0%B4%D0%B6%D0%B0-%D0%BF%D1%80%D0%B5%D0%B4-%D1%84%D0%B0%D0%BB%D0%B8%D1%82-%D0%B8%D0%B3%D1%80%D0%B0%D1%87%D0%B8%D1%82%D0%B5-%D1%81%D0%BF%D1%80%D1%8F%D1%85%D0%B0-%D1%81-%D1%82%D1%80%D0%B5%D0%BD%D0%B8%D1%80%D0%BE%D0%B2%D0%BA%D0%B8%D1%82%D0%B5/", "text": "\n                    Играчите на „Добруджа“ обявиха бойкот и спряха с тренировките. Причината е до болка ясна – липса на пари. Футболистите имат да получават по 2 заплати и 9 премии, заради което бяха категорични, че повече няма да тренират. От началото на сезона ръководството на няколко пъти дава напразни обещания, че ще плати дължимото и в крайна сметка чашата на търпението преля. Досега единствено треньорът Диян Божилов успяваше да отложи бунта, но след последното неспазено обещание и той се е видял принуден да признае, че футболистите имат право да спрат с тренировките. Още преди месец от клуба алармираха, че имат недостиг от 145 хиляди лева в бюджета, за да завършат нормално календарната година. Президент на „Добруджа“ в момента е бившият национал и участник на Мондиал 1998 във Франция Милен Петков. Интересното е, че в момента отборът е лидер в Североизточната „В“ група и е фаворит за завръщане в професионалния футбол. С оглед на бойкота и финансовата криза обаче е възможно „Добруджа“, който през 90-те години бе фактор в „А“ група, да се размине с промоция във второто ниво на българския футбол.\n\n\n                    ", "date": "2017.11.07", "title": "„Добруджа“ пред фалит, играчите спряха с тренировките"}
{"url": "http://www.monitor.bg/a/view/78914-%D0%90%D1%84%D1%80%D0%B8%D0%BA%D0%B0%D0%BD%D1%86%D0%B8-%D1%81%D0%B5-%D0%BF%D1%80%D0%BE%D0%B1%D0%B2%D0%B0%D1%82-%D0%B2%D1%8A%D0%B2-%D0%92%D0%B8%D1%82%D0%BE%D1%88%D0%B0-%D0%91%D0%B8%D1%81%D1%82%D1%80%D0%B8%D1%86%D0%B0/", "text": "\n                    Спортно-техническият щаб на „Витоша“ (Бистрица) ще тества дуо котдивоарци в следващите седмици. Старши треньорът Костадин Ангелов и неговият асистент Росен Кирилов ще следят внимателно по време на заниманията изявите на централния защитник Франк Оливие Езан (вляво на снимката) и дефанзивния халф Хенри Чарлс Кофи.И двамата африканци са родени през 1999 година и пристигат у нас като свободни агенти. Езан и Кофи вече проведоха няколко тренировки с бистричани, като със сигурност ще вземат участие в предстоящата този петък контрола със „Струмска слава“ (Радомир). Проверката е насрочена за 14,30 часа на стадион \"Летище\". Целта на ръководството е да подсили тима за решаващите мачове през пролетта, които ще определят изпадащите отбори от Първа лига. В момента клубът от Бистрица е на последното място в класирането само с 2 точки, като е фаворит за директно отиване обратно във Втора лига.\n\n\n                    ", "date": "2017.11.07", "title": "Африканци се пробват във „Витоша“ (Бистрица)"}
{"url": "http://www.monitor.bg/a/view/16936-%D0%A1%D0%BB%D0%B0%D0%B2%D0%B8%D1%8F-%D1%87%D0%B0%D0%BA%D0%B0-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB-%D0%B8-%D1%85%D0%B0%D0%BB%D1%84-%D0%BE%D1%82-%D0%A4%D1%80%D0%B0%D0%BD%D1%86%D0%B8%D1%8F/", "text": "\n                    \"Славия“ очаква двама чуждестранни футболисти на проби по време на паузата в шампионата. Те идват от Франция. Засега имената им се пазят в тайна, като се знае само, че единият е халф, а другият - нападател. Те ще бъдат тествани в предстоящите две контроли. Утре ще има повече яснота около тяхното идване и дали и двамата ще тръгнат с тима за Сърбия. Утре от 14 часа е спарингът с местния елитен „Раднички“ (Ниш), който през уикенда падна с 0:4 от „Цървена звезда“ и заема 8-о място. При предишното прекъсване в средата на октомври „Славия“ и „Раднички“ не успяха да се победят на стадиона в \"Овча купел\" – 0:0. Треньорът Златомир Загорчич няма да може да разчита на цели 9 национали. Двама са с мъжкия тим на България - Ивайло Димитров и Иван Минчев, двама са при младежите - Стефан Велков и Атанас Милев, Абуд Омар е с Кения и четирима са в различните юношески гарнитури.\n\n\n                    ", "date": "2017.11.07", "title": "„Славия“ чака нападател и халф от Франция"}
{"url": "http://www.monitor.bg/a/view/23053-%D0%9A%D0%B5%D0%B2%D0%B8%D0%BD-%D0%A1%D0%BF%D0%B5%D0%B9%D1%81%D0%B8-%D0%B8-%D0%A5%D0%B0%D1%80%D0%B2%D0%B8-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD-%D1%81%D0%B5-%D0%BB%D0%B5%D0%BA%D1%83%D0%B2%D0%B0%D1%82-%D0%B7%D0%B0%D0%B5%D0%B4%D0%BD%D0%BE/", "text": "\n                    Холивудският ас Кевин Спейси и продуцентът Харви Уайнстийн се борят с тъмните си демони рамо до рамо. След като бяха обвинени в сексуален тормоз и двамата решиха да се подложат на лечение в една клиника. Те са настанени за месец в прочуто болнично заведение в щата Аризона, Сащ, където всеки пациент брои по 36 хиляди долара за терапия. След като Уайнстийн бе уволнен от кино империята, на която е съосновател и Американската киноакадемия го изключи от редиците си, властите започнаха да събират доказателства за задържането му. 58-годишният актьор, който е обвинен в сексуално посегателство върху други мъже, също дръпна шалтера на кариерата си със скандала. Директорите на Netflix прекратиха отношенията си с него и решиха да спрат хитовия сериал „Къща от карти“, където Спейси блесна в главната роля. Последната лента, в която звездата се разписа с участие - „Всички пари на света“ пък е изтеглена от програмата на фестивала на Американския филмов институт. \n\n\n                    ", "date": "2017.11.07", "title": "Кевин Спейси и Харви Уайнстийн се лекуват заедно"}
{"url": "http://www.monitor.bg/a/view/18174-%D0%91%D0%BE%D0%B6%D0%B8%D0%B4%D0%B0%D1%80%D0%B0-%D0%91%D0%B0%D0%BA%D0%B0%D0%BB%D0%BE%D0%B2%D0%B0-%D0%B8%D1%81%D0%BA%D0%B0-%D0%B1%D0%B5%D0%B1%D0%B5-%D0%BD%D0%BE-%D0%BD%D0%B5-%D0%B8-%D1%81%D0%B2%D0%B0%D1%82%D0%B1%D0%B0/", "text": "\n                    Дизайнерката Божидара Бакалова иска да стане майка и вярва, че до три години ще е готова това да й се случи. Блондинката, която показа качества на истински екшън герой във „Фермата“, е готова да отглежда наследника си с мъж или жена като партньор. „За мен не е важен бракът. Ако вселенската енергия обаче ми поднесе сродна душа, с която да имаме дете, няма да се спра и да се омъжа или оженя, защото не се знае дали ще е жена или мъж. Не деля хората на полове, а на души. Така че бих се оженила и за жена. Дори ще бъде много красиво и магическо”, казва пред сп. LoveStyle Бакалова.\n\nВ момента тя няма сериозна връзка, защото е на „емоционална диета“ и иска да се пречисти от разочарованията, които е преживяла. Близначката на модела Ивайла Бакалова проговори и за връзката си с Люси Дяковска, която беше признала преди години, че Божидара е една от големите й любови. „Люси има много добро сърце, всеотдайна е в любовта и често не я оценяват. Връзката ни беше изпълнена с много смях, приключения и споделени хубави мигове, но дойде момент през 2008 година, в който всяка да продължи по пътя си. Е, когато се разделихме, не всичко беше по мед и рози, защото аз реших да й дам цялата свобода, за да се развива. Нея това я нарани, тъй като малко или много имахме други идеи за бъдещето. Вътрешно съм се молела да ми прости, но мисля, че тя не ми е гневна и не ме мрази, защото съм й дала много любов”, признава Бакалова.  \n                    ", "date": "2017.11.07", "title": "Божидара Бакалова иска бебе, но не и сватба"}
{"url": "http://www.monitor.bg/a/view/75601-%D0%92%D0%B5%D1%80%D0%B3%D0%BE%D0%B2-%D0%BB%D1%8F%D0%B3%D0%B0-%D0%BF%D0%BE%D0%B4-%D0%BD%D0%BE%D0%B6%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    Актьорът Юлиан Вергов осъмна под светлините на операционната в столична болница с тежка коремна рана. Тежкото си здравословно състояние любителя на хокея и високите скорости направи достояние на феновете във Фейсбук с кадър от интервенцията, заснет от човек от медицинския персонал. Описаното до тук, за щастие, не е случка от реалния живот на Юлиан, а тийзър към предстоящите перипетии на доц. Банков в „Откраднат живот“ по Нова тв. „Не е много удобно това легло“, написа Вергов под снимката, която шокира с щедро разлятата изкуствена кръв върху торса му.Зрителите моментално предположиха, че педантичния шеф на „Свети Кирил“ е пострадал отново при катастрофа с любимия си мотор – при първата си поява в четвърти сезон на сериала той нахлу в Спешното, за да зашие сам раната на крака си. Загрижени дами пожелават на Банков бързо възстановяване, питат с нотка ревност дали д-р Огнянова държи скалпела в неговия случай, а трети питат Вергов дали иска да му донесат лимони, след като излезе от упойката. Още при старта на снимките възпитаникът на Цветана Манева сподели за „Монитор“, че се стресира адски много при снимките на операции и едва издържа гледката на човешки орган в мониторите.  \n\n\n                    ", "date": "2017.11.07", "title": " Вергов ляга под ножа след катастрофа"}
{"url": "http://www.monitor.bg/a/view/63009-%D0%9E%D0%B7%D0%B8-%D0%9E%D0%B7%D0%B1%D1%8A%D1%80%D0%BD-%D1%82%D1%80%D1%8A%D0%B3%D0%B2%D0%B0-%D0%BD%D0%B0-%D0%BF%D1%80%D0%BE%D1%89%D0%B0%D0%BB%D0%BD%D0%BE-%D1%82%D1%83%D1%80%D0%BD%D0%B5/", "text": "\n                    Рок легендата Ози Озбърн се готви за прощално турне през 2018 г. Фронтменът на Black Sabbath ще стартира последната си световна обиколка на 5 май в Мексико. След това той ще направи спирки в Чили, Аржентина и Бразилия. Воаяжът му ще продължи в Европа, като засега е ясна само датата за концерт в Москва – 1 юни. Финалът на турнето ще е в САЩ. „Непрестанно ме питат кога ще сложа край на концертните си изяви . Това ще бъде последното ми турне, но не казвам, че от време на време няма да изнасям концерти.“, заяви рокаджията.Междувременно стана ясно, че Ози Озбърн ще се сдобие със седмо внуче. Синът на 68-годишния музикант – продуцентът Джак Озбърн и съпругата му Лиса очакват трети наследник. За щастливата новина стана ясно от снимка в Инстаграм, която младото семейство публикува. „Буквално изядох най-голямото бурито, правено някога“, написа шеговито Лиса в профила си в социалната мрежа. Двамата вече възпитават 5-годишната Пърл и малката Анди Роуз , която се появи на бял свят през 2015 г.\n\n\n                    ", "date": "2017.11.07", "title": "Ози Озбърн тръгва на прощално турне"}
{"url": "http://www.monitor.bg/a/view/16621-%D0%A2%D0%B8%D0%B3%D1%80%D0%B0%D0%BD-%D0%A2%D0%BE%D1%80%D0%BE%D1%81%D1%8F%D0%BD-%D0%B8%D0%BB%D0%B8-7-%D0%B4%D0%BD%D0%B8-%D0%BE%D1%82-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%BD%D0%BE%D0%B2%D0%B8%D1%8F-%D0%94%D0%BE%D0%BD-%D0%9A%D0%B8%D1%85%D0%BE%D1%82/", "text": "\n                    Тигран Торосян е съвременен Дон Кихот в новия спектакъл на Театър 199 „Седем дни от живота на Симон Лаброс“ по пиесата на канадската авторка Карол Фрешет. Трогателният оптимист, подобно великия герой на Сервантес, неуморно се бори с вятърни мелници, но за разлика от онези в романа, тези тук съвсем не са въображаеми – кризата, безработицата, необходимостта да си плащаш сметките и да погасяваш заеми... Той също си има Санчо Панса – черногледия поет Лео (Димитър Живков), когото тухла е ударила по главата и е повредила центъра на оптимизма в мозъка му. „Валят тухли над прогнилия свят...“ е стихотворението, което песимистът все не може да довърши, защото Лаброс го е наел да играе в пиеса за живота му и държи на дисциплината. Неговата въображаема Дулсинея е някъде в Африка, за да помага на бедните и онеправданите, но Симон се опитва да компенсира липсата, засипвайки я с реални писма. Открива и актриса за женските роли в своя пърформанс (Йоана Буковска-Давидова), на която дава името Натали, както (предполага, че) се казва далечната любима...Спектакълът на режисьора Стилиян Петров по модерен, пределно сдържан и несантиментален начин говори за драмата на малкия човек в днешния свят, за самотата, болестите, страховете му, за липсата на перспектива и за надеждите – въпреки всичко. Форматът е своеобразно риалити представление, което главният герой изнася, разказвайки на публиката за преживелиците си в 7 последователни дни. За да си намери работа, чувствителният неудачник Симон Лаброс на Тигран Торосян предлага всевъзможни гениални, но неработещи услуги, или по-скоро работещи, но само на сърдечно ниво. В сегашното ни материално битие на изкуствени заместители, в който персонажите на сцената пушат цигари от картон, гримират се с пластмасови лепенки и са облечени в найлонови дрешки-еднодневки, никой не иска да плаща за някакви луксове за душата. А Лаброс рекламира точно това. Може да е емоционален каскадьор, който вместо вас да поема ударите на всекидневието, личен наблюдател, който да ви гледа, за да се почувствате значими и обичани, довършвач на изречения, за да се разберете по-лесно с околните... Светът на Лаброс е проекция на нашия свят на безизходица и нихилизъм, но обагрен с трогателния хумор на един нов романтичен Рицар на печалния образ. Въпреки комедийните обрати, спектакълът оставя горчив вкус в устата и определено не е за зрители, дошли в театъра да се „разтоварят“. А онези, за които видяното на сцената е повод да се замислят, навярно ще бъдат очаровани.И тук Карол Фрешет доказва таланта си да смесва реалност и поетична фикция, както в познатата ни вече нейна пиеса „Жан и Беатрис“. За тази нейна творба канадската критика казва: „Единственото утешение в тази история за раните, които малко по малко ни разяждат и разрушават, е въображението, което ако не ни дава сила, то поне прави света ни по-красив”.\n\n\n                    ", "date": "2017.11.07", "title": "Тигран Торосян, или 7 дни от живота на новия Дон Кихот"}
{"url": "http://www.monitor.bg/a/view/34219-%D0%98%D1%80%D0%BC%D0%B5%D0%BD%D0%B0-%D0%A7%D0%B8%D1%87%D0%B8%D0%BA%D0%BE%D0%B2%D0%B0-%D0%B2-%D0%BA%D0%BE%D0%BD%D1%86%D0%B5%D0%BF%D1%82%D1%83%D0%B0%D0%BB%D0%B5%D0%BD-%D1%84%D0%B8%D0%BB%D0%BC-%D0%B7%D0%B0-%D0%BC%D0%BE%D0%B4%D0%B0%D1%82%D0%B0/", "text": "\n                    Изложба концептуален моден дизайн под названието Stations представя в Софийски арсенал – Музей за съвременно изкуство дизайнерската платформа „Иван Асен 22“. Откриването е на 9 ноември (четвъртък) от 19 ч., а в 11 ч. същия ден ще се състои среща с екипа.\n\nПредишните два проекта на дизайнерска платформа „Иван Асен 22“ - „XXSofia“ и „1,5 км…“, пожънаха голям успех и освен че многобройна публика посети изложбите в „Гьоте институт“ и САМСИ, двата модни филма, съпътстващи експозицията, получиха ред номинации и награди на престижни фестивали за филми на модна тематика.\n\nНовият проект Stations проследява и интерпретира глобалната тенденция „мултилокализъм“ и проучва нашата създадена чрез опит и преживявания на различни точки по света идентичност с изразните средства на концептуалната мода, моден филм на Боряна Пандова с участието на актрисата Ирмена Чичикова („Вездесъщият“) и изложба - пространствена инсталация. Какво е усещането да си наравно у дома на няколко места по света? Или на това да се изгубиш между спирките? Или да си чужд и да нямаш твърда почва под краката си? Пътуването днес е толкова постижимо, че може да се случи бързо и да ни отведе до по-близки или най-далечни места. Пътуваме от любопитство към непознатото, от стремежа за откъсване от всекидневието или в търсене на същинската си идентичност, в опит да разберем самото си съществуване. А домът е намирането. Научаваш се да го разпознаваш и оценяваш чрез пътуването. И да разбираш кога и къде си „у дома” - там, където си себе си, където принадлежиш към нещо или някого. Тези аспекти определят тематичната структура за разработката на дизайнерските модели, концепцията на филма и визуалната среда на изложбата, обяснява кураторът Нели Митева.\n\nИзложбата ще остане в САМСИ на бул. „Черни връх” 2 (зад музея „Земята и хората“) точно месец – до 9 декември.\n\n \n\nТекст сн.\n\nИрмена Чичикова във филма – елемент от изложбата концептуален моден дизайн в Арсенала.\n\nСнимка Боряна Пандова\n                    ", "date": "2017.11.07", "title": "Ирмена Чичикова в концептуален филм за модата"}
{"url": "http://www.monitor.bg/a/view/9512-%D0%A1%D0%BF%D0%B5%D0%BA%D1%82%D0%B0%D0%BA%D1%8A%D0%BB-%D1%81-%D0%B2%D0%B8%D1%80%D1%82%D1%83%D0%B0%D0%BB%D0%BD%D0%B0-%D1%80%D0%B5%D0%B0%D0%BB%D0%BD%D0%BE%D1%81%D1%82-%D0%B7%D0%B0-%D0%BF%D1%80%D1%8A%D0%B2-%D0%BF%D1%8A%D1%82-%D1%83-%D0%BD%D0%B0%D1%81/", "text": "Постановката предлага на зрителя 76 възможни сценария\n                    За първи път в България ще се играе театрален спектакъл с виртуална реалност. Британската постановка Whist пристига у нас като част от международната програма на седмия ACT Фестивал за свободен театър в София (11-17 ноември), чието мото се заиграва с абревиатурата VR – в случая „Временна реалност“. Вдъхновен от творчеството на Зигмунд Фройд, уникалният спектакъл комбинира живата непосредственост на театъра и въздействието на новите технологии. Той се случва с помощта на VR очила в специална среда, където се пресичат изкуство, звукови ефекти и интерактивен филм.На 16 и 17 ноември в Галерия 2.0 (ул. „6 септември“ 26) ще можем да се оставим на инстинктите да ни поведат в свят на сюрреалистични мечти и страхове. В Whist (може да се преведе като „Шт!“) зрителят е и режисьор – навигацията се извършва интуитивно от всеки участник и води към различно развитие на историята. Съществуват 76 възможни сценария, като зрителят е свободен да върви със своето темпо и да прави каквото пожелае, защото именно това е целта на създателите на спектакъла – да потопят напълно публиката в уникално преживяване, където инстинктите и свободата са движещите сили. След края на представлението на всеки участник ще бъде представен и анализ на направените от него избори,У нас постановката ще могат да видят само 200 зрители и всеки от тях ще премине през своя личен сценарий индивидуално. Революционното представление е с участието на актьори от Франция и Япония и вече е показвано в цяла Европа.АСТ Фестивал за свободен театър е ежегодната витрина на българската независима сцена. В програмата са 8 български спектакли от последната година и 4 чуждестранни – освен от Великтобритания, още от Франция, Израел и Германия. В рамките на седмица в различни пространства в столицата отново ще гледаме театър, танц и пърформанс – изкуства, които се случват само „тук и сега“, но въпреки своята краткотрайност са мост между реалности.– на черната комедия „Джордж Каплан“ с режисура на Димитър Узунов. Две са документалните постановки - „Лоши деца“ на театър „Реплика“ и вербатим пърформансът „Поколение Ь“ на студио за документален театър Vox Populi. Ще гледаме пърформанса Shamebox на „Брейн Стор Проджект“, драматично-романтичния танцов моноспектакъл на Галина Борисова „Тук долу всички люляци умират“, както и съвременния танцов пърформанс „Ф63.9“ на фондация „Арт Линк” (Derida Company). В програмата е и пърформансът лекция „Повече НЕ или така нареченият Бернхард“ на Сдружение за съвременно изкуство в условия на високо напрежение „Нейно величество Тенджерата под налягане“. Любителите на новите интерактивни театрални форми ще могат буквално да се включат и преживеят интерактивния сетивен концерт „Тишинавтика“ на „Театър на сетивата София” и „Институт за изследване на тишината”.\n\n\n                    ", "date": "2017.11.07", "title": "Спектакъл с виртуална реалност за пръв път у нас"}
{"url": "http://www.monitor.bg/a/view/46096-%D0%9A%D0%B8%D0%BB%D1%8A%D1%80%D1%8A%D1%82-%D0%BE%D1%82-%D0%A2%D0%B5%D0%BA%D1%81%D0%B0%D1%81-%D0%B8%D0%B7%D0%BE%D0%B1%D1%89%D0%BE-%D0%BD%D1%8F%D0%BC%D0%B0%D0%BB-%D0%BF%D1%80%D0%B0%D0%B2%D0%BE-%D0%B4%D0%B0-%D0%BA%D1%83%D0%BF%D1%83%D0%B2%D0%B0-%D0%BE%D1%80%D1%8A%D0%B6%D0%B8%D0%B5/", "text": "\n                    Военновъздушните сили на САЩ не са изпратили криминалната история на убиеца от Тексас Девин Патрик Кели (извършителят на кървавото убийство на 26 души в неделя в черква в Съдърланд Спрингс) в базата данни на ФБР, предаде АФП.Девин Кели, бивш военнослужещ във ВВС, е бил осъден през 2012 г. от военен съд по две обвинения в домашно насилие срещу своята съпруга и доведения си син, но тази информация не е била подадена в базата данни на ФБР - Националния център за криминална информация. Правилата на Пентагона изискват информация за присъди на военнослужещи за домашно насилие да бъде предавана в базата данни на ФБР, посочва АП.По силата на федерален закон е забранено да се продава или предоставя оръжие на осъден за домашно насилие срещу член на семейството или дете, отбелязва Ройтерс. \"Военновъздушните сили проверяват какво е направено с криминалното досие на бившия военнослужещ Девин Патрик Кели след присъдата му за домашно насилие от 2012 г.\", каза говорителка на ВВС.\"ВВС ще направят цялостен преглед на своите бази данни, за да се гарантира, че досиетата за други подобни случаи са предадени коректно в базата данни. ВВС поискаха освен това генералният инспектор в министерството на отбраната да провери цялостно досиетата и процедурите в министерството\", добави тя. \n\n\n                    ", "date": "2017.11.07", "title": "Немарливост на US ВВС позволила на килъра от Тексас да си купи оръжие"}
{"url": "http://www.monitor.bg/a/view/88404-%D0%A1%D1%80%D0%B5%D0%B4%D0%B5%D0%BD-%D0%BF%D1%80%D1%8A%D1%81%D1%82-%D0%B7%D0%B0-%D0%A2%D1%80%D1%8A%D0%BC%D0%BF-%D1%83%D0%B2%D0%BE%D0%BB%D0%BD%D0%B8-%D1%81%D0%B0%D0%BC%D0%BE%D1%82%D0%BD%D0%B0-%D0%BC%D0%B0%D0%B9%D0%BA%D0%B0/", "text": "\n                    Снимка на велосипедистка, която показва среден пръст на кортежа на американския президент Доналд Тръмп обиколи интернет пространството преди няколко дни. Това вероятно щеше бързо да бъде забравено, включително и от самата жена, ако тя не бе решила публично да заяви самоличността си. Самата снимка не позволява авторът на обидния жест да бъде идентифициран, но жената сама реши да се разкрие като използва снимката за профила си в социалните мрежи Twitter и Facebook. В крайна сметка това й коства работата, тъй като работодателите й не харесали този израз на отношение към американския президент. \"Той минаваше край мен и кръвта ми кипна. Казах си - ето го, отива на проклетото си голф игрище\", припомня си 50-годишната самотна майка Джули Брискман в интервю за „Хъфингтън Поуст”. Тръмп действително отивал към Trump National Golf Club, когато конвоят му изпреварил велосипедистката.\n\nСнимката е дело на фотографа на АФП в Белия дом Брендън Смяловски. \"Това, което прави тази велосипедистка уникална, е нейната упоритост. След като конвоят я задмина, тя успя да го настигне благодарение на червен светофар, за да повтори жеста си отново\", припомня си фотографът. Дали самата Джули Брискман съжалява вече за спонтанния си израз на отношение към Тръмп, не е ясно. Строителната компания Akima LLC, която работи за американското правителство и армията и в която досега е работила и Брискман, я уволни безкомпромисно. Никой от бившите й работодатели не е бил открит за коментар. Снимката продължава да стои в профила на Джули в социалните мрежи.\n                    ", "date": "2017.11.07", "title": "Среден пръст за Тръмп уволни самотна майка"}
{"url": "http://www.monitor.bg/a/view/15303-5000-%D0%B2%D0%BE%D0%B9%D0%BD%D0%B8%D1%86%D0%B8-%D0%BD%D0%B0%D0%B1%D0%B8%D0%B2%D0%B0%D1%82-%D0%BA%D1%80%D0%B0%D0%BA-%D0%BD%D0%B0-%D0%A7%D0%B5%D1%80%D0%B2%D0%B5%D0%BD%D0%B8%D1%8F-%D0%BF%D0%BB%D0%BE%D1%89%D0%B0%D0%B4-%D0%B7%D0%B0-7-%D0%BD%D0%BE%D0%B5%D0%BC%D0%B2%D1%80%D0%B8/", "text": "\n                    Тържествен военен марш се проведе в Москва на 7 ноември – Деня на Великата октомврийска социалистическа революция. Във вторник в Русия отбелязаха 100-годишния юбилей от това превратно за историята на страната събитие, припомнят агенциите. От трибуната приветствено слово към участниците и зрителите на парада произнесе кметът на Москва Сергей Собянин.    На Червения площад крак набиваха около 5000 войници, които пресъздадоха знаменития парад от 7 ноември 1941 г. Тогава - в чест на 24-годишнината от революцията, съветските власти провеждат военен марш, за да повдигнат бойния дух на армията. В онзи момент, преди 76 години, фашистките войски са съвсем близо до Москва, а Хитлер планира да нахлуе в столицата и да преведе войската си по Червения площад. Плановете му обаче не се сбъдват. Участващите в марша тогава 20 000 съветски войници, веднага след парада се отправят в сражение с нацистите. Тяхната победа в т.нар. Битка за Москва полага началото на бъдещите успехи на Червената Армия във Великата Отечествена война, пише пресата.Във вторник руските военни преминаха по централния площад под звуците на кремълските камбани. Почетният караул бе представен от три вида въоръжени сили, от сборен военен оркестър и от Московския териториален гарнизон. Маршът бе съпроводен от реконструкция на исторически бойни епизоди. Военнослужещите пренесоха през Червения площад знамената на войнската чест, носени по време отбраната на Москва през 1941 г. От трибуната военното шоу наблюдаваха ветерани, сред които и участници в парада преди 76 години.Преди дни стана ясно, че Кремъл няма официално да участва в отбелязването на столетието от революцията. Това написа Financial Times, посочвайки, че президентът Владимир Путин споделя „нееднозначното“ отношение на руската общественост към събитията с едновековна давност. За 7 ноември в страната бяха планирани редица празнични мероприятия, организирани от комунистическата партия, в които не беше предвидено участието на държавния глава, отбелязва изданието. FT коментира, че „дистанцирането на президента от тази историческа годишнина не е характерно за него, тъй като през последните години историята се превърна във важен инструмент за засилване на единството на нацията“. \n\n\n                    ", "date": "2017.11.07", "title": " Реконструираха парад отпреди 76 години за столетието от Октомврийската революция \t"}
{"url": "http://www.monitor.bg/a/view/55477-%D0%A2%D0%B5%D1%80%D0%BE%D1%80%D0%B8%D1%81%D1%82-%D0%B3%D0%BE%D1%82%D0%B2%D0%B5%D0%BB-%D0%BA%D1%8A%D1%80%D0%B2%D0%B0%D0%B2-%D0%B0%D1%82%D0%B5%D0%BD%D1%82%D0%B0%D1%82-%D1%81-%D0%9A%D0%B0%D0%BC%D0%B0%D0%B7-%D0%B2-%D0%9C%D0%BE%D1%81%D0%BA%D0%B2%D0%B0/", "text": "\n                    Руските спецслужби осуетиха кървав атентат, който терорист планирал да извърши в Москва, информира в. „Известия“, цитирайки вътрешният министър Владимир Колоколцев. По думите му през пролетта на тази година в района Химки край столицата е бил задържан гражданин на Киргизия, който вербувал бойци за Ислямска държава.\n\n           Арестуваният планирал да извърши атентата край една от станциите на московското метро, използвайки за атаката си камион Камаз, уточняват от МВР. В момента гражданинът на Киргизия е под стража и тече разследване на случая, допълва Колоколцев. Освен това министърът обеща в близко време да бъдат назовани поръчителите на масовите обаждания в различни градове на Русия със заплахи за заложени бомби. От ведомството са убедени, че зад телефонния терор стоят добре организирани групировки, които се опитват да всеят паника сред населението. През уикенда заради бомбена заплаха около 3500 души бяха евакуирани от сградата на московския Болшой театър. В неделя в руската столица бяха подадени сигнали за поставени взривни устройства на общо около 20 места, сред които търговски обекти, кинотеатри, ресторанти и кафенета. Бомбена заплаха имаше и за универсалния магазин ГУМ, откъдето хората също бяха евакуирани.\n                    ", "date": "2017.11.07", "title": "Терорист готвел кървав атентат с Камаз в Москва "}
{"url": "http://www.monitor.bg/a/view/36480-%D0%9C%D1%8A%D0%B6%D0%BA%D0%B8-%D0%BA%D0%BB%D1%83%D0%B1-%D0%B2-%D0%9B%D0%BE%D0%BD%D0%B4%D0%BE%D0%BD-%D0%BF%D1%80%D0%B8%D0%B5%D0%BC%D0%B0-%D0%B7%D0%B0-%D1%87%D0%BB%D0%B5%D0%BD-%D0%B6%D0%B5%D0%BD%D0%B0/", "text": "Господинът се е превърнал в дама, но ще бъде част от Savile Club\n                    За първи път от създаването си през 1868 година един от най-престижните и стари мъжки клубове в Лондон - Savile Club – ще приеме за член жена, пише в. „Дейли Телеграф“.\n\nВсе пак освен самия факт, който за мнозина, познаващи особеностите на въпросните клубове, би прозвучал като нещо напълно абсурдно дори през XXI в., в цялата история има и една пикантна подробност. В дадения случай по-скоро става дума за „възстановяване на членство“. Работата е в това, че един от джентълмените в клуба преди време е взел съдбоносното решение да се отдаде на същинската си природа и да се превърне от мъж в жена. След това той съвсем закономерно се оказал извън списъците с членове на престижното мъжко общество. Но сега все пак въпросният 30-годишен бивш мъж ще бъде възстановен като член на Savile Club. Ръководството на клуба е постановило, че въпросното лице, което е женено и има две деца, може да продължи да бъде пълноправен негов член в новата си джендърна принадлежност, независимо от твърдата политика на заведението през цялото му 150-годишно съществуване - „само за мъже“. „Правилото е, че членове на клуба не могат да стават жени, а в случая става дума за лице, което е станало член, докато е било мъж. Именно по тази причина решихме той да остане при нас и смятаме, че смяната на пола не е причина да не бъде един от нас“, казват високопоставени членове.\n\nЧастният клуб Savile Club се намира в престижния квартал на Лондон Мейфеър. В миналото негови членове са били Ръдиард Киплинг и Хенри Джеймс. Сега с посещенията си го удостояват Ендрю Лойд Уебър и Джон Льо Каре, допълва историята в. „Дейли Мейл“.\n\nЛюбопитен факт е, че през 2008 г. бившият премиер на Великобритания Дейвид Камерън се е отказал от членството си в друг лондонски клуб – White's – именно по причина свързана с правилото, че членове могат да бъдат само мъже и не се допуска и мисълта това да са жени.\n\nВ момента жените могат да посещават клуба като гости на членовете, но всевъзможни кандидатури от дами ще бъдат отхвърляни и в бъдеще, пише още „Дейли Мейл“.\n                    ", "date": "2017.11.07", "title": "Мъжки клуб в Лондон приема за член жена"}
{"url": "http://www.monitor.bg/a/view/79876-%D0%9A%D0%BE%D1%80%D0%B8%D1%84%D0%B5%D0%B8-%D0%BE%D0%B1%D1%8F%D1%81%D0%BD%D0%B8%D1%85%D0%B0-%D0%BF%D1%80%D0%B8%D0%B2%D0%BB%D0%B8%D1%87%D0%B0%D0%BD%D0%B5%D1%82%D0%BE-%D0%BD%D0%B0-%D0%B6%D0%B5%D0%BD%D1%81%D0%BA%D0%BE%D1%82%D0%BE-%D0%B4%D1%83%D0%BF%D0%B5/", "text": "\n                    Въпросът дали харесват повече дамските гърди или задни части често се задава на мъжете. За мъжкото предпочитание към \"благородното продължение на гръбнака\" обаче има научно обяснение, пише в. \"Дейли стар\", позовавайки се на американско изследване. Женските задни части привличат мъжете още от древни времена, обяснява Дейвид Бъс от изследователския екип от университета на Остин, Тексас. Причината е същата, поради която силният пол харесва дами с фигури тип \"пясъчен часовник\" (с пищни гърди и бедра и малка талия) - въпросните характеристики свидетелстват за плодовитост. Редица проучвания са установили, че мъжете изпитват по-голямо привличане към жени с пропорция между талията и бедрата 7 към 10. В хода на еволюцията мъжете са се научили да се оглеждат за жени, годни да се възпроизвеждат. Ако те са били по-закръглени, с \"наперени\" задни части - свидетелство за младостта им, още от пещерни времена това ги е правило \"добри\" кандидатки да износят потомство.\n\nВъпреки това скорошно изследване на специалисти от лондонския Юнивърсити колидж установи, че британците не обръщат особено внимание на дамските задни части. За разлика от събратята си във Великобритания, мъжете в Аржентина заглеждат жените по-скоро отзад, отколкото се прехласват по гърдите им. Каквито и да са мъжките предпочитания, според науката пищните задни дамски части са сигнал, че притежателката им има достатъчно запаси от мазнини, за да забременее.\n                    ", "date": "2017.11.07", "title": "Корифеи обясниха привличането на женското дупе"}
{"url": "http://www.monitor.bg/a/view/3979-%D0%94%D1%8A%D1%80%D0%B6%D0%B0%D0%B2%D0%B8-%D0%BE%D1%82-%D0%95%D0%A1-%D1%80%D0%B0%D0%B1%D0%BE%D1%82%D1%8F%D1%82-%D0%B7%D0%B0-%D0%BF%D0%B0%D0%BA%D1%82-%D0%B7%D0%B0-%D0%BE%D0%B1%D1%89%D0%B0-%D0%BE%D1%82%D0%B1%D1%80%D0%B0%D0%BD%D0%B0/", "text": "\n                    Повече от половината страни от Европейския съюз се очаква да се присъединят до няколко дни към епохалните усилия за обща отбрана в отговор на натиска върху европейските армии, пише британският в. \"Файненшъл таймс\".\n\nГермания и Франция са начело на опитите за убеждаване на страните да обединят военната си логистика и войски за реагиране на кризи, като същевременно си сътрудничат за разработване на ново поколение танкове.\n\nПоддръжниците на т. нар. постоянно структурирано сътрудничество в отбраната (ПЕСКО) смятат, че то е начин за справяне с ограниченията върху разходите за отбраната и призивите на САЩ европейските страни да поемат по-голям дял от грижата за сигурността на Европа.\n\nОпитите за постигане на споразумение по инициативата обаче показват, че има напрежение между Париж и Берлин. Франция иска ПЕСКО да бъде колкото се може по-амбициозно от гледна точка на проектите, с които се занимава, а Германия - то да включва максимален брой страни.\n\nОсновна цел на ПЕСКО е да намали проблемите на оперативната съвместимост, които произтичат от различните оръжейни системи, използвани в Европа. ПЕСКО също така ще съдейства за стремежа на страните да спестяват пари, като комбинират ресурси за проекти, подобни на обявения през юли френско-германски план за построяване на нов европейски изтребител.\n\nСпоред дипломати, цитирани от \"Файненшъл таймс\", държавите от ЕС, които искат да се присъединят към ПЕСКО, очакват официално да съобщят за плановете си на среща на министрите на външните работи и отбраната на 13 ноември. Към Франция и Германия ще се присъединят други големи страни, сред които Италия и Испания, така че официалното начало на проекта да бъде поставено на среща на лидерите от ЕС през декември.\n\nСлужители заявиха, че първоначално към ПЕСКО може да се присъединят две трети от страните от ЕС или повече. Те обаче предупредиха, че бройката все още варира.\n\nПЕСКО също така се разглежда като \"чадър\" за регионални операции в областта на отбраната, подобни на сътрудничеството между военноморските сили на Белгия и Холандия или Европейското командване на въздушния транспорт, което включва Холандия, Белгия, Франция и Германия.\n\nСред другите обсъждани идеи са съвместни медицински операции и европейски сили за реагиране на кризи.\n\nПоддръжниците на ПЕСКО настояват, че инициативата има допълваща роля към операциите на НАТО и алиансът ще продължи да има водещо значение за териториалната отбрана на Европа, отбелязва \"Файненшъл таймс\".\n\n \n                    ", "date": "2017.11.07", "title": "Държави от ЕС работят за пакт за обща отбрана"}
{"url": "http://www.monitor.bg/a/view/70611-26-%D1%82%D0%B5%D0%BB%D0%B0-%D0%BD%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B5%D0%BD%D0%B8-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%BA%D0%B8-%D0%B8%D0%B7%D0%BF%D0%BB%D1%83%D0%B2%D0%B0%D1%85%D0%B0-%D0%BA%D1%80%D0%B0%D0%B9-%D0%98%D1%82%D0%B0%D0%BB%D0%B8%D1%8F/", "text": "\n                    Италианските власти разследват случай със смъртта на 26 жени от различни страни от Африка - повечето от тях тийнейджърки, съобщи Би Би Си. \n\n\"Вероятно момичетата са били подложени на сексуално насилие и убити от каналджии, когато са се опитвали да пресекат Средиземно море\", каза говорител на властите в южния италиански град Салерно.\n\n23 от мъртвите жени са били на гумена лодка заедно с още 64 човека.  Италианските власти съобщиха, че телата на жертвите са съхранявани в хладилната част на военния кораб. Повечето от тях са между 14 и 18 години.\n\nВ момента в пристанището Салерно следователите разпитват петима мигранти – свидетели на възможното престъпление.\n                    ", "date": "2017.11.07", "title": "26 тела на изнасилени тийнейджърки изплуваха край Италия"}
{"url": "http://www.monitor.bg/a/view/488-60-%D0%B0%D0%B4%D0%BC%D0%B8%D1%80%D0%B0%D0%BB%D0%B8-%D0%BD%D0%B0-%D0%A1%D0%90%D0%A9-%D0%B3%D0%BE%D1%80%D1%8F%D1%82-%D0%BF%D0%BE%D0%BA%D1%80%D0%B0%D0%B9-%D1%81%D0%B5%D0%BA%D1%81%D0%BE%D1%80%D0%B3%D0%B8%D0%B8-%D0%BF%D1%80%D0%B8-%D0%A2%D0%BB%D1%8A%D1%81%D1%82%D0%B8%D1%8F-%D0%9B%D0%B5%D0%BD%D0%B0%D1%80%D0%B4/", "text": "\n                    Над 400 военнослужещи се намират под подозрение във връзка с разследването по делото „Тлъстия Ленард“ за корупция и аморално поведение в редиците на ВМС на САЩ, пише в. \"Вашингтон пост“. Според материалите на съда, малайзийският бизнесмен Ленард Глен Франсис по прякор Тлъстия Ленард е предлагал на военните подаръци, екскурзии и купони с проститутки в замяна на секретна информация относно поръчките на ВМС на САЩ. В материалите по делото се споменават и подаръците - часовници на стойност 25 000 долара, елитни пури и редки скъпи коняци.Сред заподозрените в получаване на подкупи от Тлъстия Ленард са и 60 действащи и в оставка адмирали. Журналистите, обаче, подчертават, че обвинения са повдигнати само срещу двама високопоставени военни. На скамейката за подсъдимите също са и 28 офицери със среден ранг. Към момента се разглежда въпросът за предаването на делото „Тлъстия Ленард“ на специализирания военен съд.\n\n\n                    ", "date": "2017.11.07", "title": "60 адмирали на САЩ горят покрай секс-оргии при Тлъстия Ленард"}
{"url": "http://www.monitor.bg/a/view/40720-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%BE%D1%82%D0%B8%D1%88%D1%8A%D0%BB-%D0%91%D0%B5%D0%BB%D0%B3%D0%B8%D1%8F-%D0%B7%D0%B0-%D0%B4%D0%B0-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8-%D0%B2%D1%8A%D0%BB%D0%BD%D0%B0-%D0%BE%D1%82-%D0%BD%D0%B0%D1%81%D0%B8%D0%BB%D0%B8%D0%B5/", "text": "\n                    Отстраненият каталунски премиер Карлес Пучдемон заяви днес в интервю за \"Радио Каталуния\", че е заминал за Белгия, защото испанското правителство е подготвяло \"вълна от насилие\", за която той щял да бъде държан за отговорен, предаде Франс прес.\n\nПучдемон разказа, че неговото правителство решило да се раздели - той и още четирима министри да заминат в Белгия, за да придобие каузата им международно измерение, а останалите да се отзоват на връчените им призовки и да се явят в съда в Мадрид. След това те бяха оставени в предварителния арест.\n\n\"Не мисля, че сбъркахме, напълно съм сигурен, че испанската държава подготвяше вълна от много сурови репресии, вълна от насилие, за което ние щяхме да бъде държани за отговорни\", каза Пучдемон. Той обаче не обясни как заминаването му в Белгия е предотвратило тази вълна от насилие, която, според него, е планирал Мадрид.\n\nСрещу Пучдемон и неговите министри има издадена по искане на Испания европейска заповед за арест, която на 17 ноември ще бъде разгледана от белгийски съд.\n\nВ интервюто за каталунското радио бившият регионален премиер каза още, че има пълно разединение между интересите на европейските народи и елити.\n\nКаталунският проблем е въпрос, свързан с човешките права, който изисква да му бъде посветено максимално внимание, каза той, цитиран от Асошиейтед прес.\n\nСъщевременно ново проучване на общественото мнение показва, че каталунската криза е вторият най-тревожен проблем за испанците след безработицата.\n\nДопитването е било проведено в периода 2-11 октомври от испанския Център за социологически изследвания. Според анкетата 66,2 процента от испанците са най-притеснени от безработицата, а 29 процента - от стремежа на Каталуния за отцепване от Испания.\n                    ", "date": "2017.11.07", "title": "Пучдемон отишъл Белгия, за да предотврати вълна от насилие"}
{"url": "http://www.monitor.bg/a/view/26440-%D0%9F%D1%8A%D1%80%D0%B2%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D1%81%D0%B5%D0%BA%D1%81%D0%BA%D0%B0%D0%BD%D0%B0%D0%B4%D0%BB%D0%B8%D1%82%D0%B5-%D0%B2%D1%8A%D0%B2-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D0%BE%D0%BB%D0%B8%D1%82%D0%B8%D0%BA-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-%D0%BF%D0%BE%D0%BA%D1%80%D0%B0%D0%B9-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B2-%D0%BF%D0%BE%D1%85%D0%BE%D1%82%D0%BB%D0%B8%D0%B2%D0%BE%D1%81%D1%82/", "text": "\n                    Британският политик Карл Сърджънт е открит мъртъв във вторник – броени дни, след като подаде оставка от министерски пост на фона на обвиненията срещу него за неправомерно поведение в парламента, съобщи Скай Нюз.По данни на полицията в Северен Уелс Сърджънт е извършил самоубийство. Тялото му е било открито малко преди обед.Бившият министър от правителството на Уелс подаде оставка на 3 ноември и бе изключен от Лейбъристката партия, припомня медията.\n\n\n                    ", "date": "2017.11.07", "title": "Първа жертва на сексканадлите във Великобритания – политик се самоуби покрай обвинения в похотливост"}
{"url": "http://www.monitor.bg/a/view/59688-%D0%98%D0%B7%D0%B4%D0%B8%D1%80%D0%B2%D0%B0%D1%82-%D1%81%D1%82%D0%B0%D1%80%D0%B5%D1%86-%D0%B8-%D1%81%D1%82%D0%B0%D1%80%D0%B8%D1%86%D0%B0-%D0%BE%D1%82-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                    84-годишен жител на Стара Загора е обявен за общодържавно издирване. Георги Костадинов Делчев е напуснал дома си на 16 октомври, а издирването е започнато по молба на близките му.\n\nМъжът е висок около 1,60 - 1,65 м., слаб, с къса бяла коса, сини очи. За последно е бил облечен с анцуг, светла блуза с дълъг ръкав и зелено-сив домашно плетен елек, носел е на краката си гумени цървули.\n\nОт няколко дни безуспешно се издирва и възрастната Милка Андонова, страдаща от деменция, която изчезнала на 3 ноември в района на вилната зона край Града на липите. Няколко десетки доброволци са се ангажирали с търсенето й, създадена е и специална група „Да намерим Милка“ във Фейсбук.\n                    ", "date": "2017.11.07", "title": "Издирват старец и старица от Стара Загора"}
{"url": "http://www.monitor.bg/a/view/51878-%D0%9A%D0%BB%D0%BE%D1%88%D0%B0%D1%80%D1%8F%D1%82-%D0%9B%D1%8E%D0%B1%D0%BE-%D0%9D%D0%B5%D0%B2%D0%B8%D0%BD%D0%B5%D0%BD-%D1%81%D1%8A%D0%BC-%D0%98%D1%81%D0%BA%D0%B0%D0%BC-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0/", "text": "Ново разследване нищи има ли виновни общинари за състоянието на груповия паметник на културата и населването му с бездомници\n                    „Невинен съм. Искам да бъда оправдан”. Това поиска от окръжния съд в Пловдив бездомникът Любомир Данчев. На първа инстанция той получи 4 години затвор за палеж по непредпазливост заради изгорелите на 20 август м.г. тютюневи складове в Пловдив. С искането си за пълно оправдаване клошарят влезе в леко противоречие със своя адвокат Стефан Левашки, който настоя пред съдия Веселин Хаджиев присъдата на Любо Данчев да бъде намалена.„Адвокат Левашки го каза – значи това лице промени съдбата на Пловдив. Пловдив вече не е същият. Как да бъде намалена присъдата? Пловдив вече не е същият след този пожар. Смятам, че всички сте го усетили”, заяви пред медиите след заседанието прокурор Костадин Паскалев. Истински мини скандал се разрази между него и адвокат Стефан Левашки в кулоарите на съда. Канонадата от реплики с любезен тон бе дали клошарят е виновен, или е изкупителна жертва на системата. „Е, Любчо е само той виновен за състоянието на Тютюневия град?!”, го репликира адвокат Левашки, който е убеден, че бездомникът Любомир Данчев няма вина за случилото се.„Това е единственият човек, за който са събрани доказателства за неговата вина. Няма съучастници, няма подбудители, няма други лица. Отделно продължаваме да водим друго производство за евентуално допуснати нарушения от лица, свързани с общинската администрация във връзка със стопанисването на тези частни сгради и евентуално дали са допуснали някакви нарушения, които да способстват за възникването на пожар”, каза прокурор Паскалев.Той потвърди, че има инвестиционни намерения за изгорелите складове, което също било част от разследването срещу общинари. Именно по това второ досъдебно производство имало назначена  тежка техническа експертиза. С оглед на резултатите от нея разследването се очаква да приключи до Нова година.Адвокат и прокурор поспориха и дали е възможно такъв огромен пожар да възникне от незагасен добре фас. Според Левашки, който направил експеримент на вилата си, това е абсурдно, още повече, че Любо Данчев пушел фабрично произведени цигари, които загасват сами. Той припомни, че е искал от съда да бъде назначен следствен експеримент, за да се установи дали механизмът на възникване на пламъците е възможен, но бил отрязан.„Беше изготвена експертиза и ние се доверихме изцяло на становището на експертите, които казват дали е възможен подобен механизъм. При това положение не е необходимо да бъде назначен следствен експеримент. Освен това няма как да наподобим същите условия, за да бъдат максимално близки до действителните. Нито знаем какво точно е имало в кошчето. Нито знаем какво точно е самото кошче. Първо беше без капак, после стана с капак, а накрая даже се оказа и метално, каквато версия бе отхвърлена от вещите лица, които не са намерили подобно метално кошче”, контрира прокурорът.Според адвоката на Любо обаче клиентът му и в затвора с пенсията си купува само фабрични цигари. „Аз го познавам вече от година и половина и мога да кажа, че той е хипар човек, типичен филибелия. Както навремето имаше един лаф – и 50 стотинки да имам, ще ида да ги изпия на кафе в Новотела. И в затвора има пенсия и там си купува цигари – Кинг едни червени –това пуши. И аз такива му нося”, казва адвокат Левашки за бездомника Любомир Данчев.След което посъветва медиите да пробват в домашни условия да хвърлят в кошче незагасена цигара и да видят дали ще успеят да го запалят. „Пробвайте го вкъщи…При мен не се получи”, каза председателят на адвокатската колегия. Окръжният съд в Пловдив ще се произнесе по присъдата на клошаря в законния едномесечен срок. \n\n\n                    ", "date": "2017.11.07", "title": "Клошарят Любо: „Невинен съм. Искам на свобода”"}
{"url": "http://www.monitor.bg/a/view/4599-%D0%9F%D1%83%D1%81%D0%BD%D0%B0%D1%85%D0%B0-%D0%99%D0%BE%D0%B0%D0%BD-%D0%9C%D0%B0%D1%82%D0%B5%D0%B2-%D1%81%D1%80%D0%B5%D1%89%D1%83-%D0%BF%D0%BE%D0%B4%D0%BF%D0%B8%D1%81%D0%BA%D0%B0/", "text": "Бил лежал достатъчно дълго в ареста\n                    \n                    ", "date": "2017.11.07", "title": "Пионка на Топалов пусна Йоан Матев на свобода (ОБНОВЕНА)"}
{"url": "http://www.monitor.bg/a/view/8208-%D0%9A%D0%B8%D1%80%D1%87%D0%B5%D0%B2-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D0%BB-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D1%81%D0%B3%D1%80%D0%B0%D0%B4%D0%B0%D1%82%D0%B0%D1%83%D0%B1%D0%B8%D0%B5%D1%86-%D0%BD%D0%B0-%D0%90%D0%BB%D0%B0%D0%B1%D0%B8%D0%BD/", "text": "\n                    Рухналата сграда на столичната ул. „Алабин“ 39, която погреба две млади жени през далечната 2006г. е била ремонтирана без разрешение и съгласуване с Национален Институт на паметници на културата.\n\nТова обясни вчера Уляна Малеева пред Софийския градски съд, която в този период е оглавявала дирекция в Института. Жената обясни, че по закон собственикът на сградата трябва да иска разрешение и да внесе проект за всяка намеса в сградата- паметник на културата. Такива разрешения не са искани и през 2006г., когато собственик на сградата е Георги Кирчев, който притежава сградата чрез фирмата си „Хрисома“ и който е семеен приятел на Драгалевския лаборант Иван Костов, толкова близък, че през годините на премиерскяи му мандат си спечели прозвището Личната касичка на Командира. Той заедно с още трима души търка подсъдимата скамейка заради това, че с действията си са довели до срутването на сданието и смъртта на две момичета. Малеева обясни, че сградата е била паметник с местно значение. Вътре имало стълбище с интересен парапет, който бил от културно значение, фасадата също. Още в предишни заседания свидетели съобщиха, че преди да рухне сградата вътре е имало работници, които изкъртили както въпросния парапет, така и касите на вратите, махали дограми и къртели с машини. Според прокуратурата именно с тези незаконни действия аверът на Костов е допринесъл за събарянето на сградата.\n                    ", "date": "2017.11.07", "title": " Кирчев ремонтирал незаконно сградата-убиец на „Алабин“"}
{"url": "http://www.monitor.bg/a/view/12080-20-%D1%82%D0%BE%D0%BD%D0%B0-%D0%B0%D0%BB%D0%BA%D0%BE%D1%85%D0%BE%D0%BB-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BC%D0%B8%D1%82%D0%BD%D0%B8%D1%87%D0%B0%D1%80%D0%B8-%D0%B2-%D0%9F%D0%B5%D1%80%D1%83%D1%89%D0%B8%D1%86%D0%B0/", "text": "\n                    Близо 20 тона нелегален алкохол откриха митнически служители при проверка в Перущица. На 3 ноември мобилните групи са проверили стопански двор с много постройки в градчето край Пловдив. Там били регистрирани два специализирани малки обекта за дестилация. При проверка на една от множеството постройки митничарите  открили четири пластмасови съда с различни вместимости, в които имало течност с мирис на етилов алкохол. По-късно било установено, че това е ракия. Алкохолът бил измерен, иззет и задържан. Установеното количество е 1220 литра. До приключване на проверката собствениците на имота не представили документи за платен, обезпечен, начислен акциз, съобщиха от Агенция „Митници”.  В друга крайна постройка на същия имот митническите служители установили, че зад заключена врата има нелегален цех за производство на бяло и червено вино, оборудван с ферментатори и средства за бутилиране. Установено било, че към момента на проверката там се съхраняват 18 323 литра алкохолна напитка с вид на вино. Взети били проби за изясняване на точния състав на алкохола, като в зависимост от алкохолния градус ще се определи дали откритото количество представлява вино или междинен продукт за производството на вино. Два дни по-рано при проверка в частен имот в района на Пещера мобилна митническа група установила инсталация за изваряване на алкохол без регистрация. Инсталацията, с вместимост около 200 литра, се помещавала под навес, до жилищна постройка, и в момента на проверката била в работен режим. Митничарите иззели изварените дотогава около 3 литра етилов алкохол. В хода на проверката в гараж до жилищната постройка са открити и ПВЦ-съдове с етилов алкохол, с общо количество 500 литра, вероятно произведени при предишни изварявания в съоръжението.Взети били проби за лабораторен анализ на алкохола, а инсталацията също е била демонтирана и иззета от пловдивската Митница, тъй като собствениците й не представили удостоверение за регистрация по ЗАДС и документи за платен акциз. По случаите са образувани  административно-наказателни производства. \n\n\n                    ", "date": "2017.11.07", "title": "20 тона алкохол „арестуваха” митничари в Перущица"}
{"url": "http://www.monitor.bg/a/view/10190-%D0%A1%D1%8A%D0%B4%D1%8A%D1%82-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%BF%D0%BE%D1%81%D1%82%D0%B0%D0%BD%D0%BE%D0%B2%D0%B8-%D1%87%D0%B5-%D0%BA%D0%BC%D0%B5%D1%82%D1%8A%D1%82-%D0%BE%D0%B1%D0%B2%D0%B8%D0%BD%D0%B5%D0%BD-%D0%B7%D0%B0-%D1%81%D0%B2%D0%BE%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B5-%D0%B1%D0%B8%D0%BB-%D0%B7%D0%B0%D0%BA%D0%BE%D0%BD%D0%BD%D0%BE-%D0%BE%D1%82%D1%81%D1%82%D1%80%D0%B0%D0%BD%D0%B5%D0%BD-%D0%BE%D1%82-%D0%BF%D0%BE%D1%81%D1%82%D0%B0/", "text": "\n                    Административният съд в Пазарджик отхвърли жалбата на кмета на септемврийското село Семчиново Пламен Темелков срещу решението на Общинската избирателна комисия, с която беше отстранен от поста. Както вече \"Монитор\" съобщи, комисията прекрати предсрочно правомощията на селския управник, срещу когото имаше обвинение за участие в организирана група за трафик на жени с цел сексуална експлоатация. Темелков бе арестуван през юни 2017 г., докато беше на почивка на море със семейството си и на практика, повече от 2 месеца не изпълняваше служебните си задължения, тъй като беше в ареста заедно с още осмина души. Според съдия Десислава Кривиралчева след 23 август 2017 г., до която дата е бил в платен годишен отпуск Темелков, той неоснователно не е изпълнявал функциите на кмет на село Семчиново, поради което пълномощията му правилно са прекратени предсрочно. До 27 октомври Темелков не е бил в България, след като бе екстрадиран съгласно европейска заповед за арест в испанския град Марбея. Преди 10 дни обаче кметът на Семчиново се завърна в страната ни, след като бил освободен от испанските власти и продължи да си работи в кметството в Семчиново, все едно нищо не е станало. Междувременно жители на селото поискаха нови избори поради факта, че нямат кмет и въпреки отлагането на Общинската избирателна комисия по казуса “Семчиново“ след намесата на ЦИК най-сетне на 13 октомври т.г. правомощията на Пламен Темелков бяха прекратени. Решението на пазарджишкия Административен съд от днес може да бъде обжалвано в 7-дневен срок пред Върховния административен съд\n\n\n                    ", "date": "2017.11.07", "title": "Обвиненият в сводничество кмет е законно отстранен от поста"}
{"url": "http://www.monitor.bg/a/view/4919-%D0%9E%D1%82%D0%B2%D0%B0%D1%80%D1%8F%D1%82-%D1%83%D1%87%D0%B0%D1%81%D1%82%D1%8A%D0%BA-%D0%B2-%D1%80%D0%BE%D0%BC%D1%81%D0%BA%D0%B0-%D0%BC%D0%B0%D1%85%D0%B0%D0%BB%D0%B0-%D0%B2-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                    Полицейски участък ще бъде разкрит в рамките на този или в началото на следващия месец в старозагорския квартал „Лозенец“, където живеят близо 30 000 души. Това съобщи в навечерието на професионалния празник на полицията старши комисар Георги Хаджиев, директор на ОД на МВР-Стара Загора.Щатът на новия участък е от 17 души, като основно там ще работят полицейски инспектори и криминалисти. Предстоя да бъде обявен конкурс за заемането на 36 места в структурата на областната дирекция. За Лозенец, който е населен предимно с роми, е предвидено три от длъжностите да бъдат за млади новоприети служители, възможно било те да бъдат за хора от квартала, ако отговарят на изискванията.В навечерието на православния празник Св. арахангел Михаил, считан за покровител на полицията пред сградата на старозагорската областна дирекция митрополит Киприан отслужи водосвет за здраве и успехи. Сред поръсените за здраве беше и навършилият точно на 7 ноември 3 месеца следотърсач Арго.\n\n\n                    ", "date": "2017.11.07", "title": "Отварят участък в ромска махала в Стара Загора "}
{"url": "http://www.monitor.bg/a/view/22519-%D0%94%D0%B6%D0%B8%D0%BF%D0%BE%D0%B2%D0%B5-%D0%B7%D0%B0-123-%D0%BC%D0%BB%D1%80%D0%B4-%D0%BA%D1%83%D0%BF%D0%B8%D0%BB%D0%B8-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%B7%D0%B0-%D0%B4%D0%B5%D0%B2%D0%B5%D1%82%D0%BC%D0%B5%D1%81%D0%B5%D1%87%D0%B8%D0%B5%D1%82%D0%BE/", "text": "\n                    За първите 9 месеца на годината в Русия са били купени автомобили с повишена проходимост за над 720 млрд. рубли (над 12,3 млрд. долара по централния курс на американската валута), сочат данни на \"Автостат\", цитирани от „Прайм”.\n\nНай-много пари за периода - около 39 млрд. рубли (около 667 млн. долара) са дали за купените 24 170 автомобила Toyota, модел RAV4. На второ място е корейският кросуовър Hyundai Creta. От него са продадени за деветмесечието в Русия над 36 000 коли за 37 млрд. рубли. Трети в предпочитанията на руснаците за периода януари - септември се оказва Volkswagen Tiguan. От немската марка са купени около 18 000 парчета за 29,2 млрд. рубли.\n\nСпоред експерти една от основните причини за голямото търсене на автомобили с повишена проходимост е лошото състояние на пътищата в Русия, а на места и пълната им липса.\n                    ", "date": "2017.11.07", "title": "Джипове за $12,3 млрд. купили руснаците за деветмесечието"}
{"url": "http://www.monitor.bg/a/view/82929-%D0%9F%D0%B5%D1%82%D1%80%D0%BE%D0%BB%D0%BD%D0%B0%D1%82%D0%B0-%D0%BA%D0%BE%D1%88%D0%BD%D0%B8%D1%86%D0%B0-%D0%BD%D0%B0-%D0%9E%D0%9F%D0%95%D0%9A-%D0%BF%D1%80%D0%B5%D0%BC%D0%B8%D0%BD%D0%B0-60-%D0%B7%D0%B0-%D0%B1%D0%B0%D1%80%D0%B5%D0%BB/", "text": "\n                    Средната цена на петрола на Организацията на страните износителки на петрол (ОПЕК) вчера премина символичния праг от 60 долара и достигна 61,05 долара за барел, информира днес на сайта си картелът. Спрямо петък, когато барелът се търгуваше средно по 59,15 долара, е отчетен ръст на котировките с 1,90 долара или 3,2%.\n\nЗа изтеклите дни от ноември средната цена на картела (OPEC Reference Basket of crudes) е 59,48 долара за барел, а от началото на годината - 50,84 долара. За 2016 г. нивото й 40,76 долара за барел, през 2015 г. - 49,49 долара, в 2014 г. - 96,29 долара. Под 100 долара цената падна през септември 2014 г., когато тя бе 95,98 долара за барел. Предната година през кошницата е била на средно ниво от 105,87 долара, в 2012 г. - 109,45 долара, в 2011 г. - 107,46 долара, в 2010 г. - 77,45 долара. Рекордът на петролната „кошница“ на ОПЕК е бил отчетен на 3 юли 2008 г., когато цените достигат средно ниво от 140,73 долара за барел.\n\nЗа определяне на цената на петрола на ОПЕК се използва котировките от предния ден на 14 сорта петрол за износ на страните членки на картела: Saharan Blend (Алжир), Girassol (Ангола), Oriente (Еквадор), Zafiro (Екваториална Гвинея), Rabi Light (Габон), Iran Heavy (Иран), Basra Light (Ирак), Kuwait Export (Кувейт), Es Sider (Либия), Bonny Light (Нигерия), Qatar Marine (Катар), Arab Light (Саудитска Арабия), Murban (ОАЕ) и Merey (Венесуела).\n                    ", "date": "2017.11.07", "title": "Петролната „кошница“ на ОПЕК премина $60 за барел"}
{"url": "http://www.monitor.bg/a/view/49772-%D0%95%D0%B4%D0%BD%D0%B0-%D1%87%D0%B5%D1%82%D0%B2%D1%8A%D1%80%D1%82-%D0%BE%D1%82-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D1%81%D1%80%D0%B5%D1%89%D1%83-%D0%B1%D0%B8%D0%B7%D0%BD%D0%B5%D1%81%D0%B0-%D0%BE%D1%82-%D1%85%D0%B0%D0%BA%D0%B5%D1%80%D0%B8/", "text": "Малкият бизнес е най-потърпевш, както и новинарските сайтове\n                    Близо 25 на сто от икономическите престъпления срещу бизнеса са дело на хакери, а една трета в световен мащаб. Почти двойно увеличение спрямо 2014 година, когато киберзаплахите в страната ни са били едва 10%.\n\nУвеличен брой на киберпрестъпленията и атаките срещу достъпа до онлайн услуги показаха данни, представени от специалисти от един от големите хостинг доставчик у нас.\n\nПроучванията сочат, че повече от половината киберпрестъпления са насочени към малкия бизнес, който не разполага с ресурсите на големите корпорации за защита от специализирани кибератаки, а едни от най-засегнатите от този тип престъпления са сайтовете за онлайн услуги, заедно с информативни и новинарски сайтове.\n\nСпоред статистиката 37% от компаниите у нас нямат план за действие при кибератака, 14% нямат намерение да имплементират защити срещу такива, а 21% не знаят за съществуването на такива практики.\n\nЗа последните години отделът „Киберпрестъпност“ при ГДБОП е отчел като най-разпространени и съществени за България киберпрестъпленията в следствие на интернет измамите, познати още като Business E-Mail Compromise, използването на „финансови мулета“ и заразяването с криптовируси.\n\n„В случаите на атаки като Business E-Mail Compromise, много юридически лица и техните контрагенти стават жертви на сериозни финансови измами, посредством фишинг имейли, чрез които хакери достигат до ценна информaция в служебните пощи на отделни служители или цели компании\", обясни комисар Явор Колев - началник на отдел \"Трансгранична организирана престъпност\" към ГДБОП. По думите му другият съвременен феномен, популярен сред организираните групи, специализирани в областта на киберпрестъпления с финансов характер, са финансовите мулета, които се използват за усвояване на неправомерно трансферирани финансови средства. Третият най-разпространен вид кибератаки в България е заразяването с криптовируси, които криптират важни данни, за чието отключване се иска откуп във виртуалната криптографска валута биткойн, а комуникацията с жертвите се осъществява чрез скрити сървъри, което прави проследяването изключително трудно, допълни още комисар Колев.\n\nОт изнесената информация става ясно, че сред най-разпространените онлайн заплахи са атаките от типа DDoS (Distributed Denial of Service), целящи спирането на достъпа до онлайн услуги, използването на фишинг имейли и сайтове, както и пробивите на слаби пароли за достъп до информация.\n\nПрез 2017 г. случаите на DDoS атаки са се увеличили с 9% в световен мащаб, спрямо 2016 г., а компаниите, които през изминалата година са претърпели повече от една DDoS атака са 86%.\n\nМного често DDoS атаката се комбинира с друго хакерско действие, което има за цел получаването на достъп до чувствителна бизнес информация, кредитни данни или бизнес системи. По данни на Neustar за 2017 г. най-често този тип атаки са насочени към IT, Cloud и SaaS услуги (58%), финансови институции (28%), медии и развлекателен сектор (6%), онлайн търговия и онлайн реклама (4%), телекомуникации (2%) и публичен сектор (2%).\n\nОт хостинг компанията споделят, че едни от основните начини за защита на уебсайтовете и онлайн пространството са отдалеченото съхраняване на файлове и информация, използването на превантивни методи и инструменти за защита каквито могат да бъдат системи за DDoS превенция, системи за защита на уеб приложения, вградени антивирусни решения и спам-филтри, както и системи за мониторинг и автоматизирано обновяване на софтуерите, включително и най-разпространените системи за управление на уеб сайтове.\n\nСветовните компании, занимаващи се с киберсигурност и анализаторите на сферата, отчитат тенденция в увеличаването на киберпрестъпността с много високи темпове. Според прогнозите загубите за световната икономика от киберпрестъпленията ще се увеличат от 3 трилиона долара през 2015 г., на 6 трилиона долара годишно до 2021 г. Това включва загуба или повреда на данни, кражба на парични средства, нарушена производителност, кражба на интелектуална собственост, кражба на персонална и финансова информация и др.\n                    ", "date": "2017.11.07", "title": "Хакери зад всяко четвърто престъпление срещу бизнеса "}
{"url": "http://www.monitor.bg/a/view/84314-%D0%A0%D0%B5%D0%BC%D0%BE%D0%BD%D1%82%D1%8A%D1%82-%D0%BD%D0%B0-%D0%B6%D0%BF-%D0%BB%D0%B8%D0%BD%D0%B8%D1%8F%D1%82%D0%B0-%D0%9F%D0%BB%D0%BE%D0%B2%D0%B4%D0%B8%D0%B2-%D0%91%D1%83%D1%80%D0%B3%D0%B0%D1%81-%D1%89%D0%B5-%D1%81%D1%82%D1%80%D1%83%D0%B2%D0%B0-800-%D0%BC%D0%BB%D0%BD-%D0%BB%D0%B2/", "text": "\n                    С малко над 800 млн. лв. ще бъде финансирана рехабилитацията на жп линията от Пловдив до Бургас, реши днес правителството.\n\nЦелта е повишаване на безопасността на жп транспорта и скоростта за движение на влаковете до 160 км/ч. С него ще се намали времето за пътуване с влак от Пловдив до Бургас с 40 минути.\n\nМинистрите се съгласиха Управляващият орган на Оперативна програма \"Транспорт и транспортна инфраструктура\" 2014-2020 г. да подпише договор с Национална компания \"Железопътна инфраструктура\".\n\nПарите се отпускат преди решението за неговото одобрение от Европейската комисия. Проектът се финансира от ОП \"Транспорт и транспортна инфраструктура\", като отпуснатите европейски средства са приблизително 500 млн. лв..\n                    ", "date": "2017.11.07", "title": "Ремонтът на жп линията Пловдив - Бургас ще струва 800 млн. лв."}
{"url": "http://www.monitor.bg/a/view/73349-%D0%94%D0%BE-17-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81/", "text": "\n                    Днес, преди обяд ще е предимно слънчево, но на места в равнините и низините ще е мъгливо. След обяд от запад облачността ще се увеличава и на отделни места в планинските райони на Западна България са възможни слаби превалявания.\n\nМаксималните температури ще са от 12 до 17 градуса, в районите с по-трайна мъгла ще са по-ниски. За София- около 14 градуса. Това съобщи дежурният синоптик от Георги Цеков от Националния институт по метеорология и хидрология пред \"Фокус\".\n\nПо Черноморието облачността ще е по-значителна, почти без валежи, а в планините преди обяд ще е предимно слънчево, но след обяд от запад ще се заоблачи. \n                    ", "date": "2017.11.07", "title": "До 17 градуса днес"}
{"url": "http://www.monitor.bg/a/view/6774-%D0%9E%D0%B2%D0%BB%D0%B0%D0%B4%D1%8F%D1%85%D0%B0-%D0%BF%D0%BE%D0%B6%D0%B0%D1%80%D0%B0-%D0%BA%D1%80%D0%B0%D0%B9-%D0%92%D0%B5%D0%BB%D0%B8%D0%BA%D0%BE-%D0%A2%D1%8A%D1%80%D0%BD%D0%BE%D0%B2%D0%BE/", "text": "\n                    Работници от месокомбината на фирма „Елит мес”, чиято производствена база беше изпепелена при страшен пожар в понеделник, подозират умишлен палеж. Хората смятат, че е напълно възможно клечката да е била драсната умишлено от врагове на техните шефове в бранша. „Ние сме фирма, наложила се в региона и през всичките тези години поддържаме едно добро качество на продуктите си, без да правим компромиси. Възможно е това да не се е харесало на някои колеги, които искат бързи печалби за сметка на качеството и те да са решили, че ако блокират нашата дейност, ще могат да се издигнат на пазара”, смятат работниците от „Елит мес”.Повече от пет часа продължи гасенето на пожара в един от най-големите комбинати за производство на месни продукти в търновско. Сигналът за него е подаден на спешния тел. 112 в понеделник около 18,30 ч. Заради огромната площ обхваната от пламъците, огнеборците от Районната противопожарна служба във Велико Търново са потърсили помощ на колегите си от съседните общини и дори от съседната Габровска област. 12 противопожарни екипа от Търново, Павликени, Елена, Свищов и Горна Оряховица са се включили в овладяването на ситуацията. Около полунощ пожарът бе загасен, но от съображения за сигурност екипи на пожарната останаха да дежурят и през нощта.„Тази сутрин разпуснахме половината от екипите и на мястото сега има шест екипа, които продължават да работят. Има все още скрито горене между стиропора и ламарината на т.нар. сандвич панели, което също трябва да бъде изгасено. Тази нощ също ще има дежурни екипи, такива ще има докато не се уверим, че пожарът окончателно е изгасен до последния въглен”, обеща комисар Красимир Кръстев, директор на областната дирекция ПБЗН – Велико Търново.Нанесените щети, чийто размер предстои да бъде уточнен, са готова продукция и оборудване: поточна линия, хладилни инсталации и компресори. Рухнал е и част от покрива на сградата. За щастие по време на пожара в производствената база не е имало хора. Само на 200-300 метра от цеха обаче, във вилната зона на Велико Търново живеят хора, които споделиха пред Агенция Монитор, че е било някакъв ад и че много са се изплашили за живота си.Въпреки петчасовия пожар, замърсяване на въздуха в района не е установено. По искане на кмета Даниел Панов в понеделник вечерта и през нощта е било извършено измерване на нивото на праховите частици във въздуха на всеки два часа. Увеличаване обаче не е констатирано.От полицията водят разследване за причините за пожара, като се проверяват всякакви версии. Според участвал в гасенето най-вероятно огънят е тръгнал от стиропор, като впоследствие се е запалила и смолата по покрива и това е довело да разрастване на огъня. Каква обаче е първоначалната причина и дали става въпрос за късо съединение в електрическата инсталация, човешка немарливост или умишлен палеж, предстои да бъде изяснено от криминалистите.\n\n\n                    ", "date": "2017.11.07", "title": "Подозират умишлен палеж  на месокомбината в Търново (ОБНОВЕНА)"}
{"url": "http://www.monitor.bg/a/view/50787-%D0%9F%D0%B0%D0%B4%D0%B0%D1%82-%D1%82%D0%B0%D0%BA%D1%81%D0%B8%D1%82%D0%B5-%D0%B2-13-%D1%87%D0%B0%D1%81%D1%82%D0%BD%D0%B8-%D1%88%D0%BA%D0%BE%D0%BB%D0%B0-%D0%B8-%D0%B3%D1%80%D0%B0%D0%B4%D0%B8%D0%BD%D0%B8/", "text": "Само толкова от общо 198 учебни заведения са поискали пари от хазната \n                    В 13 частни школа и детски градини в страната таксите ще паднат. Само толкова платени учебни заведения от общо 198 в страната са пожелали да се възползват от възможността да получават субсидия от хазната през 2018 година. Това съобщи за „Монитор“ министърът на образованието и науката Красимир Вълчев.Частните училища и детски градини имаха срок до петък да заявят желание за държавна подкрепа. Тя ще бъде в размер на 1700-1800 лв. на дете, колкото е единният разходен стандарт за ученик в държавните и общински училища. Сумата поема разходите за обучение и така на практика частните школа и градини няма да имат право да събират такси от родителите за тази дейност. По този начин ще паднат и тарифите и учебните заведения ще могат да събират пари за допълнителни занимания и транспорт, но не и за обучение.Образователният министър обясни още, че в частните училища сегментът на учениците е друг, защото паралелките са по-малки и те не искат да се откажат от по-ниската пълняемост. Това е иедно от обясненията за слабия интерес към финансиране от държавата. Той добави, че ако едно частно училище взима например по 5000 лв. за обучение на дете, субсидията в размер на 1700-1800 лв. е много по-малка и не им е финансово изгодна.От друга страна държавната подкрепа не е безусловна. За да се възползват от нея, учебните заведения трябва да обявяват 20% безплатна квота за ученици, които да обучават без никаква такса. В тази група могат да влизат деца със специални образователни потребности, хлапета с таланти или пък ученици от уязвими групи. В проектобюджета беше заложено за частните училища да се отделят 7 млн. лв., но предвид слабия интерес разходът по това перо ще е под 2 млн. лева, обясни още Красимир Вълчев.Финансирането на частните училища на принципа „парите следват детето“ от страна на държавата беше един от най-спорните моменти при приемане на Закона за предучилищно и училищно образование през 2015 година по време на втория кабинет „Борисов“. В крайна сметка депутатите си стиснаха ръцете частните школа да имат право да получават държавна субсидия, но при обявяване на квота от 20% безплатен прием.\n\n\n                    ", "date": "2017.11.07", "title": "Падат таксите в 13 частни  школа и градини "}
{"url": "http://www.monitor.bg/a/view/38831-%D0%9A%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%BE%D1%82%D0%BF%D1%83%D1%81%D0%BA%D0%B0-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D1%89%D0%B5%D1%82%D0%B8%D1%82%D0%B5-%D0%BE%D1%82-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0-%D0%B2-%D0%91%D1%83%D1%80%D0%B3%D0%B0%D1%81%D0%BA%D0%BE/", "text": "\n                    Очаква се на днешното си заседание министрите да одобрят допълнителни разходи от резерва на бюджета, с които да покрият щетите от бедствия и аварии. Сред тях са и пораженията след наводненията в Бургаско, съобщи Нова ТВ.\n\nВицепремиерът Томислав Дончев ще отчете пред колегите си как се е справила властта с реформата на администрацията.\n\nМинистрите ще приемат доклад за парите в хазната за първите 9 месеца на годината. Според данните на финансовото министерство, в бюджета има излишък от над 2 милиарда лева.\n                    ", "date": "2017.11.07", "title": "Кабинетът отпуска средства за щетите от наводненията в Бургаско"}
{"url": "http://www.monitor.bg/a/view/82157-%D0%9F%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BE%D1%82%D0%BF%D1%83%D1%81%D0%BD%D0%B0-1-718-000-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%91%D0%B8%D1%80%D0%BA%D0%BE%D0%B2%D0%B0/", "text": "\n                    Правителството осигури средства на община Велинград в размер от 1 718 000 млн. лв., за изграждане на ново училище в с. Биркова. Това информираха от кметската администрация в курортната община.Към настоящия момент в ОУ „Д-р Петър Берон” се обучават 158 деца от село Биркова и  съседните населени места. Условията за учениците са изключително неблагоприятни. Поради  недостатъчния брой на класни стаи, учебното заведение се посещава от учениците на две смени. Преди години са били положени основите за строеж на нова сграда, но поради липса на средства, проектът не е бил осъществен. Основно училище„Д-р Петър Берон“ ще има нова сграда, в  която  децата на Биркова и съседните населени места  ще  получат по- добра начална образователна стъпка за тяхното развитие в бъдеще.За строежа на новото училище по сметките на общината вече е постъпила сумата от 1 718 000 лева.Кметът д-р Коев увери, че  до дни  ще стартира процедурата по възлагане на обществена поръчка за избор на фирма изпълнител по строителните дейности. Преди два месеца, след решение на Министерски съвет, правителството отпусна на  община Велинград  допълнителна целева сума в размер 1 620 000 лева, за изграждане на детска градина в село Драгиново. С тези средства, във Велинград за тази година, вече са постъпили повече от 3 000 000 млн. лв. за образователна инфраструктура.\n\n \n                    ", "date": "2017.11.07", "title": "Правителството отпусна 1 718 000 млн. лв. за изграждане на училище в Биркова"}
{"url": "http://www.monitor.bg/a/view/15322-%D0%A0%D0%B0%D0%BC%D0%B0%D0%B4%D0%B0%D0%BD-%D0%90%D1%82%D0%B0%D0%BB%D0%B0%D0%B9-%D0%9A%D0%BE%D0%B3%D0%B0%D1%82%D0%BE-%D0%BD%D1%8F%D0%BC%D0%B0-%D0%BD%D0%B0-%D0%BA%D0%BE%D0%B3%D0%BE-%D0%B4%D0%B0-%D0%BD%D0%B0%D0%B4%D0%B2%D0%B8%D0%B2%D0%B0-%D0%B3%D0%BD-%D0%94%D0%BE%D0%B3%D0%B0%D0%BD-%D0%BF%D0%B8%D1%88%D0%B5-%D0%BA%D0%BD%D0%B8%D0%B3%D0%B8-%D0%B7%D0%B0-%D0%B4%D0%B0-%D0%BF%D0%BE%D1%87%D0%B8%D0%B2%D0%B0/", "text": "\n                    \"Г-н Доган е добре със здравето, много е добре. Той самият казва, че е наблюдател - и наблюдава политическите и икономическите процеси в страната. Това, което е направил за страната и продължава да прави, е достойно за уважение\". Това каза депутатът от ДПС Рамадан Аталай в сутрешния блок на Нова телевизия. \"Сещам се един цитат от \"Епопея на забравените\" - за един пълководец писаха, аз ще го перефразирам: \"Г-н Доган е учен, философ велик, не се срамува от своя език, а когато няма над кого да надвива - пише книги, за да почива\", каза още Аталай и добави, че Доган трудно ще бъде забравен.По повод решението на Централния съвет на партията да води политика за демонтаж на коалицията с националистическите партии, Аталай коментира, че дори тези, които са гласували за националистите, не ги приемат в този вид и с такъв език.\"ДПС даде един сигнал, за да усили светлината на прожекторите\", коментира Аталай и добави, че няма да дават съвети на ГЕРБ или която и да е политическа сила какво да правят. \"Ние светваме лампата, показваме къде са пропуските, в България избирателите на националистите не приемат по този начин изказванията и действията им\", каза  той.\n                    ", "date": "2017.11.07", "title": "Рамадан Аталай: Когато няма на кого да надвива, г-н Доган пише книги, за да почива "}
{"url": "http://www.monitor.bg/a/view/17167-%D0%A7%D0%B5%D1%82%D0%B8%D1%80%D0%B8%D0%BC%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8-%D0%BE%D1%82%D0%BA%D1%80%D0%B8%D0%B2%D0%B0%D1%82-%D0%BF%D0%B0%D0%BC%D0%B5%D1%82%D0%BD%D0%B0%D1%82%D0%B0-%D0%BF%D0%BB%D0%BE%D1%87%D0%B0-%D0%BD%D0%B0-%D0%96%D0%B5%D0%BB%D1%8E-%D0%96%D0%B5%D0%BB%D0%B5%D0%B2/", "text": "Откриха паметна плоча пред родната му къща във Веселиново\n                     \n\n\n                    ", "date": "2017.11.07", "title": "Четирима президенти се събраха заради Желю Желев (ОБНОВЕНА)"}
{"url": "http://www.monitor.bg/a/view/2992-%D0%91%D0%BE%D1%80%D0%B8%D1%81%D0%BE%D0%B2-%D0%B2%D1%80%D1%8A%D1%87%D0%B8-%D0%BD%D0%B0-%D0%BF%D0%B8%D1%81%D0%B0%D1%82%D0%B5%D0%BB%D1%8F-%D0%92%D0%BB%D0%B0%D0%B4%D0%B8%D0%BC%D0%B8%D1%80-%D0%97%D0%B0%D1%80%D0%B5%D0%B2-%D0%B4%D1%8A%D1%80%D0%B6%D0%B0%D0%B2%D0%BD%D0%B0%D1%82%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%A1%D0%B2-%D0%9F%D0%B0%D0%B8%D1%81%D0%B8%D0%B9-%D0%A5%D0%B8%D0%BB%D0%B5%D0%BD%D0%B4%D1%81%D1%80%D1%81%D0%BA%D0%B8/", "text": "\n                    На церемония в Министерския съвет премиерът Бойко Борисов връчи на писателя Владимир Зарев държавната награда „Св. Паисий Хилендарски“ за 2017 г. Той бе удостоен с нея за изключителния си принос за развитието на националната културна идентичност и духовни ценности.Борисов поздрави комисията, че е направила чудесен за избора на Зарев. Към писателя той се обърна с думите, “че е горд син на баща си” - историкът  акад. Пантелей Зарев. “За нас е чест да бъдем съвременници на подобен творец, който бележи пътя на съвременното поколение”, заяви от своя страна културният министър Боил Банов.Зарев благодари за отличието и заяви, че за него е гордост да стане носител на наградата, която носи името на първия народен будител.\n\n\n                    ", "date": "2017.11.07", "title": "Борисов връчи на писателя Владимир Зарев държавната награда “Св. Паисий Хилендарски”"}
{"url": "http://www.monitor.bg/a/view/41829-4%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5-%D0%BF%D0%BE%D1%87%D0%B8%D0%BD%D0%B0-%D1%81%D0%BB%D0%B5%D0%B4-%D0%BF%D0%BE%D0%B6%D0%B0%D1%80/", "text": "\n                    4-годишно момченце загина след пожар в ромския квартал „Гиздова махала“ в Дупница. Трагедията се разиграва вчера, когато майката успива детето и излиза до магазина.„Доколкото знаем Цветанка е заредила печката с дърва, за да не изгасне, докато я няма. Оставила й вратичката отворена. Минути по-късно от отворената печка изхвърчали искри, които са подпалили завивките на детето“, разказват хора от квартала. Момченцето е изнесено на ръце от съседи, които видели, че къщата гори.„Сигналът за пожара е подаден в РСПБЗН – Дупница, в 15.28 ч.“, уточни и говорителят на ОДМВР – Кюстендил, Катя Табачка.Веднага след инцидента 4-годишното дете е закарано в Спешен център, а по-късно е транспортирано до столичната клиника Пирогов.„След прегледа е установено, че детето е с 25% изгаряния. Беше в изключително тежко състояние и тази сутрин е починало“, коментираха медиците от Спешния център в Дупница.Къщата на Цветанка е изцяло опожарена. На семейството се е наложило да прекара нощта при съседи. „Дом се строи, ремонтира, но загубата на детенцето е непрежалима. Всички са много разтроени от случилото се“, коментират живеещите в „Гиздова махала“.Дежурна следствено-оперативна група е направила оглед на мястото. По случая е започнато досъдебно производство в РУ Дупница, уведомен е дежурен прокурор.\n                    ", "date": "2017.11.07", "title": "4-годишно дете почина след пожар, докато майка му пазарува (ОБНОВЕНА)"}
{"url": "http://www.monitor.bg/a/view/2096-220-%D1%85%D0%B8%D0%BB-%D0%BB%D0%B2-%D0%B7%D0%B0-%D0%B7%D0%B8%D0%BC%D0%BD%D0%BE-%D0%BF%D0%BE%D1%87%D0%B8%D1%81%D1%82%D0%B2%D0%B0%D0%BD%D0%B5-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    220 хил. лв. отдели Община Дупница за зимно почистване, като вече е сключен договор с фирма \"Меридиан\" ЕООД.\nНа 21 ноември, комисия с председател зам.-кметът Крум Милев ще направят проверка на техниката на фирмата, за тяхната наличност и изправност, за наличните упоменати в документацията материали по обработката на пътищата.\n\nЗа първа година в Дупница, освен с пясък и сол, главните артерии ще бъдат третирани и с химични материали.\nЦената, предложена от фирмата за 1 км. е с техника 19,20 лв. За обезопасяване на път/улица против хлъзгане с разпръскване на минерални материали в двете ленти на движение – 62,12 лв. и за обезопасяване на път/улица против хлъзгане с химически вещества в двете ленти на движение – 95,75 лв. Времето за реакция и стартиране на почистващи дейности при снеговалеж след подаване на сигнал от община Дупница е 3 минути.\n \n                    ", "date": "2017.11.07", "title": "220 хил. лв. за зимно почистване в Дупница "}
{"url": "http://www.monitor.bg/a/view/16921-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BE%D1%82%D0%BF%D1%83%D1%81%D0%BA%D0%B0-%D0%BD%D0%B0%D0%B4-4-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%B2-%D0%91%D1%83%D1%80%D0%B3%D0%B0%D1%81%D0%BA%D0%BE/", "text": "\n                    Правителството отпусна малко над 4 млн. лв. за пострадалите при наводнението в Бургаско. Това съобщи вътрешният министър Валентин Радев след заседанието на Министерския съвет. Той заяви, че държавата ще направи каквото може и допълни: “не е хубаво сега аз да го казвам, ама гражданите, дано не се случва никъде и с никого, трябва да се грижат за домовете си.\n\nОтносно системите за сигурност за предстоящото председателство на страната на Съвета на ЕС, Радев обясни, че някои от тях ще се тестват и след Нова година. Радев не уточни кои точно системи ще се тестват догодина. Министърът заяви, че всички камери на Столичната община са свързани с тези на МВР и контрола ще бъде 24 часов.\n\nТой заяви, че за гражданите ще има затруднения в трафика основно около НДК, хотел “Маринела”, Техпарк и пътя за летището. По думите му ограниченията ще бъдат усетени от хората работещи в района.\n                    ", "date": "2017.11.07", "title": "Държавата отпусна над 4 млн. лв. за пострадалите в Бургаско"}
{"url": "http://www.monitor.bg/a/view/27457-%D0%92%D0%B0%D1%80%D0%BD%D0%B0-%D0%B1%D1%80%D0%BE%D0%B8-720-%D1%85%D0%B8%D0%BB-%D0%BB%D0%B5%D0%B2%D0%B0-%D0%B7%D0%B0-3-%D0%BD%D0%BE%D0%B2%D0%B8-%D0%BF%D0%B0%D1%8F%D0%BA%D0%B0/", "text": "\n                    Община Варна е готова да плати до 720 хил. лева за купуването на три съоръжения тип „паяк“ за вдигане на неправилно паркирали автомобили по улиците в морския град. Набавянето на репатриращите средства е свързано с проекта „Зона за платено улично паркиране и поставяне на зарядни станции за електрически автомобили в град Варна“. Предвидената сума е заложена при реализирането на проекта в разчетите за индикативни разходи за периода 2017-2019 година.\n\nНа два етапа е планувано закупуването на общо 1000 технически средства тип „скоба“, всяка на стойност от 160 лева. Освен това, има идея да бъдат осигурени общо 5 леки автомобила-хибрид за контрол на паркирането. За целта са предвидени други 240 хил. лева. Общо 18 електрически лекотоварни автомобила, които също ще служат за контрол на паркирането, ще бъдат набавени с близо 1,3 млн. лева. За изграждането на общо 31 електрозарядни станции за коли се предвижда да се изразходват до 930 хил. лева.\n\n \n                    ", "date": "2017.11.07", "title": "Варна брои 720 хил. лева за 3 нови „паяка“  "}
{"url": "http://www.monitor.bg/a/view/58455-%D0%90%D0%B2%D0%B0%D1%80%D0%B8%D1%8F-%D0%BD%D0%B0-%D0%B3%D0%BB%D0%B0%D0%B2%D0%BD%D0%B8-%D0%B2%D0%BE%D0%B4%D0%BE%D0%BF%D1%80%D0%BE%D0%B2%D0%BE%D0%B4%D0%B8-%D0%BE%D1%81%D1%82%D0%B0%D0%B2%D0%B8-%D0%BD%D0%B0-%D1%81%D1%83%D1%85%D0%BE-%D0%A1%D0%9F%D0%90%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0/", "text": "\n                    Авария на главните водопроводи „Клептуза” и „Суха лъка” остави без вода Велинград. След извършване на безизкопно полагане на канализационни тръби Ф400 по бул.\"Съединение\", вследствие на вибрации от полагащата машина аварираха главните  водопроводи на града. Екипите на ВиК дружеството полагат неуморен труд, за справяне със ситуацията.От ВКТВ Велинград уверяват засегнатите абонати, че водоподаването ще бъде възстановено днес до 17:00ч\n                    ", "date": "2017.11.07", "title": "Авария остави „на сухо“ СПА-столицата"}
{"url": "http://www.monitor.bg/a/view/31068-%D0%A3%D0%B4%D1%8A%D0%BB%D0%B6%D0%B0%D0%B2%D0%B0-%D1%81%D0%B5-%D1%81%D1%80%D0%BE%D0%BA%D1%8A%D1%82-%D0%B7%D0%B0-%D0%B2%D0%B8%D1%81%D0%BE%D0%BA%D0%BE%D0%BA%D0%B2%D0%B0%D0%BB%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B8-%D0%BA%D0%B0%D0%B4%D1%80%D0%B8-%D0%B4%D0%B0-%D0%B8%D0%B4%D0%B2%D0%B0%D1%82-%D0%B8-%D0%B4%D0%B0-%D1%80%D0%B0%D0%B1%D0%BE%D1%82%D1%8F%D1%82-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B8/", "text": "\n                    Удължаваме срока за висококвалифицирани кадри да идват и да работят в страната ни. Към настоящия момент за тях възнаграждението е добро, само че има недостиг на квалифицирана работна ръка в България.Това каза заместник-председателят на ГЕРБ и председател на парламентарната Комисия по вътрешна сигурност иобществен ред Цветан Цветанов след изнесеното заседание на комисията, което се проведе тази сутрин в Русе. Основен акцент в разговорите са били промените между първо и второ четене в проектозакона за МВР и т.нар. Синя карта, която дава възможност на граждани извън ЕС да идват и да се трудят в страната ни.„Точно затова създаваме една правна възможност, защото искаме страната ни да има едно високотехнологично развитие, а не само да се стремим да поемаме някакъв ресурс, който да бъде граден само за нискоквалифицирана работна ръка. От тази гледна точка смятаме, че законопроектът е добър и ще даде възможност на тези български общности, които са в Молдова, Украйна, Албания да могат действително да намерят своето професионално реализиране по висококвалифицираните специалности, които те могат да упражняват в България”, допълни Цветанов. Той каза още, че е имало възражения от страна на опозицията в лицето на БСП относно Синята карта. „Изцяло сме се съобразили и с притесненията. Всичко, което сме взели в предвид, ние днес минахме на гласуване и смятам, че нямаме абсолютно никакви спорни текстове, които биха могли да създадат напрежение между работодатели и синдикални организации или между синдикални организации и изпълнителната власт”, поясни Цветанов. Той допълни, че следващата седмица текстовете ще бъдат внесени за разглеждане в пленарна зала.В 16 часа днес в Русе ще започне съвместно заседание на парламентарната Комисия по вътрешна сигурност и обществен ред и Комисията по отбрана, обществен ред и национална сигурност в Камарата на депутатите в румънския парламент.\n                    ", "date": "2017.11.07", "title": "Удължават срока за работа на висококвалифицирани кадри от чужбина "}
{"url": "http://www.monitor.bg/a/view/4638-%D0%9E%D0%B1%D0%BD%D0%BE%D0%B2%D1%8F%D0%B2%D0%B0%D1%82%C2%A0%D1%83%D1%87%D0%B5%D0%B1%D0%BD%D0%B8-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F-%D0%B2-%D0%A2%D1%8A%D1%80%D0%BD%D0%BE%D0%B2%D0%BE%C2%A0%D1%81-%D0%B5%D0%B2%D1%80%D0%BE%D0%BF%D0%B0%D1%80%D0%B8/", "text": "\n                    Общо десет образователни институции във Велико Търново предстои да бъдат обновени със средства от Европа, в рамките на действието на оперативна програма „Региони в растеж“ 2014-2020. Това стана ясно по време на Годишното информационно събитие на оперативната програма, провело се в София. Кметът на Старата столица и председател на Националното сдружение на общините Даниел Панов бе сред участниците, заедно с регионалния министър Николай Нанков, представители на изпълнителната и местната власт, както и на Европейската комисия.\n\nБлизо 9 милиона лева ще бъдат инвестирани в модернизация на три общински училища – СУ „Г. С. Раковски“, „Спортно училище“, СУ „Владимир Комаров“, както и на три детски градини – „Рада Войвода“, „Ален мак“ и „Пролет“.\n\nПроектът на Община Велико Търново е част от интегрирания план за градско развитие, а средствата ще бъдат осигурени по мерките за обновяване на образователна инфраструктура. Ще бъдат реализирани групи от дейности, обобщени в три направления: постигане на енергийна ефективност; подобряване на базите на училищата и детските градини чрез конструктивно укрепване, основни вътрешни и външни ремонти, обзавеждане, осигуряване на достъпна среда на сградите; изграждане на инсталации с възобновяеми енергийни източници. Модернизирани ще бъдат и четирите професионални гимназии в Старата столица, които са на държавно финансиране. Средствата също ще бъдат осигурени по ОП „Региони в растеж“, но бенефициент е образователното министерство. Общо 624 милиона лева по оперативната програма ще бъдат вложени в модернизация на 416 образователни средища в цяла България. 350 милиона лева от тях представляват финансов ресурс за реализация на проектите за образователна инфраструктура на 39-е общини, които са бенефициенти по ОП „Региони в растеж“.\n                    ", "date": "2017.11.07", "title": "Обновяват учебни заведения в Търново с европари "}
{"url": "http://www.monitor.bg/a/view/46397-%D0%9E%D1%82-%D0%B7%D0%BE%D0%BE%D0%BF%D1%80%D0%B8%D1%8E%D1%82-%D0%B7%D0%BE%D0%B2%D0%B0%D1%82-%D1%85%D0%BE%D1%80%D0%B0%D1%82%D0%B0-%D0%B4%D0%B0-%D0%BE%D1%81%D0%B8%D0%BD%D0%BE%D0%B2%D1%8F%D0%B2%D0%B0%D1%82-%D0%B1%D0%B5%D0%B7%D0%BF%D0%BE%D1%80%D0%BE%D0%B4%D0%BD%D0%B8-%D0%BA%D1%83%D1%87%D0%B5%D1%82%D0%B0/", "text": "\n                    Хора, които искат да имат вечно предан домашен любимец на четири лапи, да осиновяват от изоставените в приют безпородни кучета. За това призоваха от пловдивския зооприют „Приятел завинаги”, откъдето започнаха акция „Вземи си куче от приюта!”, като разпространиха художествено направени фотографии на питомците си, придружени с кратък текст за тяхната съдба. Така например Димитра е била открита на Димитровден да се скита на ул. „Иван Вазов” в Пловдив, откъдето е била прибрана в зооприюта.Общо 40 кучета със съдбата на Димитра чакат своите осиновители в зооветеринарния комплекс в Пловдив. Всички те са били спасени от улицата, а голяма част от тях са били домашни и явно са били изхвърлени от старите си собственици на улицата. Ако любимецът е бил изгубен, а не изхвърлен, собствениците винаги могат да го потърсят първо в зоокомплекса, уточняват оттам. Ако не го направят, то след карантинния период, кучето ще бъде кастрирано и предложено на други хора за осиновяване.Всеки, който иска да осинови куче от пловдивския приют, трябва да плати 23 лева такса. За да не мръзнат обитателите на приюта през предстоящата зима, от зоокомплекса са решили да сменят старите дървени скари с термопанели, които изолират по-добре животното от студения под. Както и миналата зима, и тази кучетата в приюта ще бъдат топлени с инфрачервени кварцови лампи.Общинският приют за безстопанствени кучета „Приятел завинаги“ се намира на 4-ти километър, „Пазарджишко шосе“. Ако намерите изгубено куче, или ако търсите своето такова, потърсете първо екипите на приюта – 032/96 61 84.\n\n\n                    ", "date": "2017.11.07", "title": "От зооприют зоват хората да осиновяват безпородни кучета"}
{"url": "http://www.monitor.bg/a/view/17827-%D0%9F%D1%80%D0%B0%D0%B2%D1%8F%D1%82-%D1%80%D0%B5%D0%B3%D0%B8%D1%81%D1%82%D1%8A%D1%80-%D0%BD%D0%B0-%D0%BA%D0%BE%D0%BD%D0%B5%D1%82%D0%B5-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "400 лв. глоба за установен безстопанствен кон\n                    Задължителна регистрация на конете в Дупнишко поискаха животновъди на среща с кмета на града, инж. Методи Чимев. Причина за това са десетките сигнали и инциденти с безстопанствено пуснати коне в региона. \"Само за последните 3 дни имаме получени над 15 сигнала на дежурния телефон на Общината, отделно предполагам от тези на 112. Очевидно трябват сериозни мерки, каквито ще предприемем, за да се спре това. Движещите свободни коне, особено в отсечката от Дупница до село Бистрица, са много. Това създава сериозни предпоставки за катастрофи. Не ще изградим временен животновъден обект, съгласно изискванията на ОДБХ, в който ще бъдат прибирани всички безстопанствени животни. До 10 дни ще преценим кое ще бъде мястото, за да бъде съгласно изискванията. За всяко конфискувано животно, собственикът ще си го получи срещу съответната санкция в размер 400 лева и разходите, направени за престоя му\", обясни зам.-кметът на Дупница Крум Милев.\nЗа никой не тайна, че почти всички свободно пуснати коне са собственост на хора от ромски произход основно от \"Гиздова махала\" и \"Каваклия\". \"Ще бъде направена съвместна акция от Община, Полиция и ОДБХ за регистрация на всички коне с поставяне на чип, за да се знае абсолютно всяко животно на кой е и впоследствие да му се търси отговорност. Полицаите ще бъдат тези, които ще издирят и връчват актовете на собственици на такива коне, които са глобени. Разпратени са вече предупредителни писма от Община Дупница до всички собственици на животни за спазване условията за отглеждането им\", заключи Милев.\n                    ", "date": "2017.11.07", "title": "Правят регистър на конете в Дупница"}
{"url": "http://www.monitor.bg/a/view/17072-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%91%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%9C%D0%B0%D0%B4%D0%BE%D1%84-vi-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%9C%D0%B0%D0%B4%D0%BE%D1%84/", "text": "\n                     Дело за няколко милиарда и стотици хиляди разбити човешки съдби. Така най-кратко може да бъде описано разследването срещу българския Мадоф Цветан Василев. Според разследващите близо 4 млрд. лева от източените 5,6 млрд. лв. от КТБ са потънали в най-мащабната финансова пералня, изграждана някога у нас - „Фирмата“ на Цветан Василев. Това става ясно от обобщението на данните, събрани от прокуратурата по мегаделото за аферата. През лятото на 2017 г. обвинителният акт срещу Василев и още 17 души е внесен в деловодството на Специализирания наказателен съд, като документите са събрани в 1360 тома или както наблюдаващият прокурор по делото – шефът на спецобвинението Иван Гешев, ще ги нарече – „малка училищна библиотека“. „Моделът „КТБ“ представлява в житейски смисъл най-голямата стопанска и обществена финансова измама, случвала се в новата ни българска история“. Това се подчертава в резюмето на обвинителния акт, което наброява над 150 страници.От обвинителния акт лъсва страшната истина, че приблизителната реална щета от аферата за държавата и вложителите на трезора е в размер на около 5,6 млрд. лв. Василев ще отговаря, макар и задочно, тъй като три години след гръмването на аферата, той продължава да се крие в съседна Сърбия, по обвинения за над 100 престъпления, извършени от него, докато е бил начело на банката. Най-тежкото от тях, което предвижда наказание от 15 г. затвор, е за организатор и тартор на престъпна група, източила 2,5 млрд. от трезора. Материалите за липсващи още близо 1,5 млрд. лв. пък са отделени в друго от общо 24 досъдебни производства, по които все още се работи в Софийска градска прокуратура. Гешев обаче обяснява на брифинг, че всъщност тези пари са раздадени „в чували и пликчета“.Друго обвинение, за което банкерът беглец ще отговаря пред Темида, е за кражбата на близо 206 млн. лв. от главната каса на КТБ. Тези пари пък са били ползвани за „лични нужди на Василев“, става ясно още от документите по делото. Според държавното обвинение ОПГ-то, ръководено от Василев, се състояло от още 14 души, сред които трима бивши изпълнителни директори на трезора, ексслужители, както и двама одитори от KPMG, заверявали манипулираните отчети на банката. Пред Темида ще застанат и двама бивши подуправители на БНБ, които са отговаряли за банковия надзор в страната, както и служителка на централната банка, извършила последната ревизия на КТБ.„Към момента сме кацнали на Луната с дизелов двигател, но не знаем дали ще дишаме. Това е най-голямото дело, влизало някога в съд в българската история. За сравнение – обичайните дела са като операция на апендикс, а това – като присаждане на глава“, обяснява ситуацията наблюдаващият прокурор.От постановленията става ясно, че милиардите от КТБ най-общо са източвани по 2 начина. Първият е чрез пари в брой, който се оказал и далеч по-бързо, тъй като изобщо не са оформяни документи. Василев разпореждал на подчинените си да му докарат пари, като им заявявал, че има право на това, тъй като е председател на Надзорния съвет на банката и едноличен собственик на “Бромак” ЕООД - компанията, държаща мажоритарен дял в КТБ. Другият начин на източване е по-тромав, но по-сигурен - чрез кредити на кухи фирми, т.нар. бушони. “Целта е да се присвоят пари от КТБ под формата на привиден банков кредит в полза на търговски дружества, които фактически са контролирани от Василев”, твърди прокуратурата. Например - една от крайните цели е увеличаване капитала на “Корабостроителница Русе” ЕАД, за финансиране на “Краун Медия” ЕАД (ТВ 7) или в случай на обслужване и погасяване кредитните задължения към КТБ на дружествата “Акванада” и “Булит 2007” и много други. Главният счетоводител на банката Мария Димова през 2011-2014 г. заедно с Маргарита Петкова, главен касиер, и счетоводителката Борислава Тренева - Кючукова умишлено улеснила присвояването на парите, твърди обвинението. Давани са нареждания за отпускане на големи кредити на фирми, без да се спазят всички изисквания. Една от тях веднъж взела над 10 млн. евро, а друг път - 20,5 млн. евро. Няма данни колко са върнати и дали са обезпечени с нещо. Сред обвиняемите има и двама одитори - Красимир Хаджидинев и Маргарита Голева. Хаджидинев е обвинен в улесняване на шефове в КТБ, уличени в присвояване. Трима от тях са изпълнителни директори. Единият е обвинен, че е улеснил 68 присвоявания, а другият - 69.Георги Христов, който е бил изпълнителен директор и член на УС на КТБ, е обвинен за 99 престъпления, свързани с присвояване. Става въпрос за одобрени кредити за милиони левове.Александър Панталеев е даден на съд в качеството му на изпълнителен директор и член на Управителния съвет на КТБ и на прокурист. В постановлението за привличане на обвиняем освен участие в групата на Василев е посочено, че има и 130 случая на присвоявания, свързани най-вече с отпускане на кредити. Повечето вече са излизали в списъците на синдиците. Един от тях например е за 9 млн. евро, отпуснати на ЕООД през март 2011 г.Георги Зяпков, който е експерт в управление “Кредитиране”, също ще бъде разпитван за отпускането на около 130 кредита. На съд отиват още двама изпълнителни директори, които носели отговорност за раздаваните пари.Експертът в Дирекция “Мониторинг и администриране на кредитни сделки” Рангел Стойчев също ще отговаря, че е бил член на групата и за одобряване на кредити без необходимите документи в досиетата. Защитата му трябва да обори обвинения за 14 присвоявания.Кредитният инспектор Елена Инджева е обвинена за едно присвояване, свързано с одобрен кредит за 1,65 млн. лв. без наличието на всички необходими документи, и за участие в организирана група на Василев.Срещу Светлана Георгиева, експерт в управление “Кредитиране” в КТБ, а от август 2003 г. - главен експерт в дирекция “Анализ и обработка на кредитните сделки”, има 4 обвинения. Според прокуратурата тя одобрила нареждания, пратени по мейла от касиери за усвояване съответно на 3800 евро (равни на 7432 лв.) и 60 000 евро (равни на 117 349,80 лв.). През декември 2013 г. направила същото, но за 10 млн. лв. Те били отпуснати като кредит на фирма в нарушение на предвидената процедура. Сред обвиняемите има още една касиерка, шеф на службата по вътрешен контрол в КТБ. Прокурор Гешев пише обвинителния акт, който ще бъде по-голям от делото срещу Тодор Живков и бивши членове на Политбюро за икономическата катастрофа на България. Екстрадирането на Цветан Василев от Сърбия се бави и ако той не бъде върнат скоро, процесът ще се води задочно.Само трима от 18-те обвиняеми за фалита на КТБ - Цветан Гунев, шеф на дирекция “Надзорно наблюдение на кредитните институции” към банковия надзор на БНБ, неговият колега от банковия надзор Румен Симеонов и Славияна Данаилова, шеф на екип в надзорната дирекция на БНБ, не са подведени под отговорност за участие в организирана престъпна група.Гунев е даден на съд за това, че не е упражнил ефективен контрол, като не е предоставил доклади от проверките на КТБ на управителя на БНБ Иван Искров и на управителния съвет. На 2 февруари 2016 г. мярката му за неотклонение „подписка“ е отменена.Данаилова е на свобода срещу „подписка“ от 9 април 2015 г., а Симеонов - от 7 април 2015 г. Той е обвинен, че не е изпълнил задължения, регламентирани в Закона за банките. В прокурорското постановление са цитирани членове и алинеи от закона, но конкретни примери няма. Вероятно те ще бъдат описани в обвинителния акт.\n\n\n                    ", "date": "2017.11.07", "title": "Цветан Василев: Бандата на българския Мадоф (VI глава от книгата \"Българския Мадоф\")"}
{"url": "http://www.monitor.bg/a/view/955-%D0%9D%D1%83%D0%B6%D0%BD%D0%B8-%D1%81%D0%B0-10-%D0%BC%D0%BB%D1%80%D0%B4-%D0%BB%D0%B2-%D0%B7%D0%B0-%D1%80%D0%B5%D0%BC%D0%BE%D0%BD%D1%82%D0%B8-%D0%B2-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE/", "text": "\n                    На над 10 млрд. лв. възлизат нуждите от ремонтиране и обновяване на материалната база в образованието. Това съобщи образователният министър Красимир Вълчев в Перник, цитиран от БТА. Той призна, че от бюджета няма как да се осигури такава сума, но просветното ведомство ще се опита да отдели средства и за материална база.„На първо място, приоритет е учителят- човешкият фактор, без да пренебрегваме материалния“, заяви министърът. Той припомни, че от близо 3 млрд. лв. за предучилищното и училищно образование, около 1,7 млрд. лв. ще бъдат похарчени за възнаграждения на учителите. „Ангажиментът ни за двойно увеличение на заплатите е категоричен. За учителите се дават и най-много средства,защото при добри педагогически специалисти ще имаме по-добра база за всички професии“, обясни министърът. Той добави, че е необходимо системата да бъде обезпечена със специалисти и то с мотивирани млади хора.\nВълчев определи като предизвикателство предстоящите стъпки за дигитализация на учебния процес. „С относително малка част от средствата подпомагаме усилията на детските градини и училища да модернизират информационните и комуникационни технологии, през следващата година ще направим по-значителна крачка към осигуряване на достъп до електронно съдържание“, обеща Вълчев. Според него това означава наличие на портал с повече достъпни образователни материали и най-вероятно ползване на учебници в пи ди еф вариант.\n                    ", "date": "2017.11.07", "title": "Нужни са 10 млрд. лв. за  ремонти в образованието"}
{"url": "http://www.monitor.bg/a/view/89416-%D0%9D%D0%B0%D0%B4-17-%D0%BC%D0%BB%D0%BD-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8-%D1%81-%D0%B0%D0%BC%D0%BD%D0%B8%D1%81%D1%82%D0%B8%D1%8F-%D0%BE%D1%82-%D0%A7%D0%A1%D0%98%D1%82%D0%B0%D1%82%D0%B0/", "text": "От ноември за възрастните със суми под 460 лв. няма да има удръжки \n                    Над 1,7 млн. пенсионери с амнистия от частните съдебни изпълнители (ЧСИ). Това са хората, чиито пенсии в края на октомври не надвишават 400 лв., показва проверка на „Монитор“. Според Гражданския процесуален кодекс (ГПК) запор на доходите не може да се налага на хора със суми под минималната заплата – 460 лв.В средата на октомври бяха приети промени в ГПК, според които удръжките се определят в зависимост от размера на доход, който се съотнася към минималната заплата. Досега удръжките на работещи и пенсионери зависеха от фиксиран доход, регламентиран в Гражданския процесуален кодекс (ГПК). Така, въпреки че минималната заплата в размер на 460 лв. беше несеквестируем доход, кодексът предвиждаше запор и на длъжници с доходи до 300 лв. Така на хората със суми до 300 лв. се налагаше запор в размер на 1/4, или 75 лв., от дохода, в случай че нямат деца, и 1/5, или 60 лв., ако имат непълнолетни наследници. След промените обаче длъжниците, които получават между 460 и 920 лв., ще се разделят с 1/3 от доходите си, ако нямат деца, или с ¼, в случай че се грижат за непълнолетен наследник. Това означава, че на „клиент“ на ЧСИ, нает на 460 лв., ще му бъдат удържани по 115 лв. или 153 лв. в зависимост от това дали има деца.Ако доходите на длъжниците варират между 920 лв. и 1800 лв., то запорът им ще бъде между 1/2 или 1/3 в зависимост дали имат деца. Досега този дял на запора се налагаше на работници и пенсионери с доходи между 300 лв. и 600 лв. Тогава означава, че за излезлите в заслужена почивка със сума от 910 лв., колкото е максималната пенсия, удръжката ще бъде 227 лв., вместо досегашните 310 лв.„Пенсионерите, върху чиито пенсии е наложен запор, ще получат дължимите им пенсии и добавки за ноември 2017 г. с пощенски запис след удържане на съответната сума по запора. За новия размер на удръжката те ще получат и уведомително писмо“, обясниха от Националния осигурителен институт.\n\n\n                    ", "date": "2017.11.07", "title": "Над 1,7 млн. пенсионери  с амнистия от ЧСИ-тата "}
{"url": "http://www.monitor.bg/a/view/53728-%D0%9F%D1%80%D0%BE%D1%82%D0%B5%D1%81%D1%82-%D0%BD%D0%B0-4-%D0%BA%D0%BE%D0%BB%D0%B5%D0%BB%D0%B0-%D1%81%D1%80%D0%B5%D1%89%D1%83-%D0%A0%D1%83%D1%81%D0%B3%D0%B5%D0%BE%D0%BA%D0%BE%D0%BC-%D0%B1%D0%BB%D0%BE%D0%BA%D0%B8%D1%80%D0%B0-%D0%93%D0%9A%D0%9F%D0%9F-%D0%9A%D0%B0%D1%80%D0%B4%D0%B0%D0%BC/", "text": "\n                    50 автомобила задръстиха границата ни с Румъния ГКПП „Кардам“ за около час и в двете посоки. Автомобилното шествие потегли от Генерал Тошево в знак на протест срещу намерението на фирма „Русгеоком БГ” да произвежда природен газ на територията на община Генерал Тошево.\n\nКолоната тръгна в 10 часа, като бе спазен уговореният с полицията и с Агенция „Пътна инфраструктура” маршрут до границата. Автомобилите пресякоха границата, направиха обратен завой и се върнаха в България. Чакащите на граничния пункт ТИР-ове пропуснаха протестиращите, демонстрирайки солидарност с исканията им. „Всички видяха и чуха, че няма да се откажем, докато не се вземе адекватно решение Добруджа да не се подлага на подобни рискове от замърсяване”, заяви Атанас Атанасов, председател на Инициативния комитет срещу добива на газ в Добруджа.\n\nЦяла Добруджа очаква със страх дали ще се осъществи намерението на компанията „Русгеоком БГ” да добива газ на територията на 18 села в община Генерал Тошево. След всички осем обществени обсъждания на доклада за оценка на въздействието върху околната среда (ОВОС) на „Русгеоком”, резултатът бе един и същ: Добруджа каза „не” на добива на газ; хората излязоха на протести, земеделци изкараха тежки селскостопански машини в центъра на Генерал Тошево. Всички казаха на инвеститорите: „отивайте си”, иначе ви чака народен съд.\n\nИнвестиционното намерение на фирма „Русгеоком БГ” АД е върху площ от 219 дка в землищата на 18 села на община Генерал Тошево, да изгради 8 площадки с 41 сондажа за добив на газ, с дълбочина на сондите от 1080 до 2700 м. „Русгеоком” иска концесия върху терена за срок от 35 години. Подземните води на Добруджа са единствен източник на питейна вода и вода за бита, при това най-скъпа в страната, и не трябва да се допуска дори и един процент риск от замърсяване, намаляване на дебита и или евентуалното й изчезване, твърдят противниците на добива на газ.\n\nНе е ясно кой ще следи опасните вещества в процеса и дозирането им, както и качеството на питейната вода в района по време на концесията.\n\nНе е ясно и как ще се възстанови хумусният слой на почвата след приключване на инвестицията. Земеделските производители в региона, обработващи 600 хил. дка плодородни земи, се опасяват, че няма яснота къде ще се изливат отпадните води от проучванията и сондажите, тъй като няма пречиствателни станции, които да поемат подобен капацитет.\n\nДо 16 декември РИОСВ – Варна, трябва да се произнесе с „да” или „не” на доклада по ОВОС на „Русгеоком”, а на 17 декември жителите на община Генерал Тошево ще гласуват на местен референдум.\n                    ", "date": "2017.11.07", "title": "Протест на 4 колела срещу „Русгеоком“ блокира ГКПП „Кардам“"}
{"url": "http://www.monitor.bg/a/view/78607-%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8-%D0%BA%D0%BE%D0%BC%D0%B8%D1%81%D0%B8%D0%B8-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%A0%D1%83%D0%BC%D1%8A%D0%BD%D0%B8%D1%8F-%D1%81-%D0%BE%D0%B1%D1%89%D0%B8-%D1%83%D1%81%D0%B8%D0%BB%D0%B8%D1%8F-%D0%B7%D0%B0-%D0%A8%D0%B5%D0%BD%D0%B3%D0%B5%D0%BD/", "text": "Обединяват се в борбата срещу тероризма и прането на пари\n                    Парламентарни комисии на България и Румъния обединяват усилията си за присъединяването на двете съседни страни към Шенгенското пространство. Общите цели бяха начертани на днешното съвместно заседание на Комисията по вътрешна сигурност и обществен ред в 44-ото Народно събрание и Комисията по отбрана, обществен ред и национална сигурност в Камарата на депутатите на румънския парламент. Преди това се състоя двустранна среща на председателя на българската комисия Цветан Цветанов с неговия румънски колега Дорел – Георге Къпрар.\n\nЗаседанието бе в широк формат и на него присъстваха освен членовете на двете комисии и представители на граничната полиция на двете страни, на бреговата охрана, на румънския главен инспекторат по бежанците и на жандармерията.\n\nРумънските гости представиха проект за двустранно сътрудничество между двете комисии в конкретни области, важни за целия Европейски съюз – борбата срещу тероризма, срещу прането на пари, промяната на миграционните режими и други.\n\n„Бихме желали съвместно да отстраним недостатъците на законодателно равнище, да обменим опит за добри практики между българските и румънските власти”, каза Дорел – Георге Къпрар.\n\nЦветан Цветанов посочи, че двустранната среща между двете комисии е първата на това ниво и се надява съвместните заседания да станат редовни. „Искаме тази конструкция, която създаваме, да бъде здрава, защото само когато двете комисии говорят на един език, това означава, че можем да бъдем държави, които се стремят да има сигурност и просперитет за региона”, допълни той.\n                    ", "date": "2017.11.07", "title": "Парламентарни комисии на България и  Румъния с общи усилия за Шенген"}
{"url": "http://www.monitor.bg/a/view/55191-%D0%A2%D0%B5%D1%81%D1%82%D0%B2%D0%B0%D1%82-%D0%B5%D0%B2%D0%BE%D1%82%D0%B0-%D0%B8%D0%B4%D0%BD%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0/", "text": "Търсенето на нова сграда за ЦИК зацикли\n                    Симулациите за електронното гласуване най-вероятно ще се проведат на 13 и 14 ноември, т.е. в понеделник и вторник идната седмица, научи „Монитор“. До дни трябва да стане ясно и коя точно система за е-вот от предварително проучваните световни практики ще бъде тествана у нас.Проектът за изграждане на система за електронно гласуване се изпълнява съвместно от Държавната агенция за електронно управление (ДАЕУ) и ЦИК, като целта е да има експериментално гласуване на евроизборите през 2019 година. За целта са проучвани всички страни, в които се провежда е-гласуване или пък е тествано такова.До решението за въвеждането на дистанционното електронно гласуване се стигна през 2016 година след одобрението на заложената в провелия се по-рано референдум идея. Срок за това обаче така и не бе определен.Междувременно търсенето на нова сграда, в която ЦИК да бъде преместена, зацикли. В края на септември и в началото на октомври от комисията тръгнаха активно на огледи на имоти, предложени им от областната управа на София и МРРБ, включително на партийни офиси. От всички само тази на улица „Врабча“ 23 отговаряла на целите на ЦИК. Оказва се обаче, че областната управа не може да осигури повече етажи, тъй като в зданието, в което се помещаваше някога НДСВ, а после и АБВ, са настанени други държавни органи. От регионалното ведомство пък отговорили на ЦИК, че не разполагат с проектанти, които евентуално да им помогнат за преустройство на помещенията на „Врабча“ 23. Затова от ЦИК ще пишат ново писмо до областната администрация за информация за свободни сгради, както и до „София тех парк“, където също имало подходящи имоти. От изборната администрация ще искат срещи и с ръководството на НС за евентуално удължаване на срока на изнасянето им от бившия Партиен дом, в който текат ремонтни дейности във връзка с преместването на пленарните заседания на депутатите там.\n\n\n                    ", "date": "2017.11.07", "title": "Тестват е-вота идната седмица"}
{"url": "http://www.monitor.bg/a/view/26113-%D0%97%D0%B8%D0%BC%D0%B0%D1%82%D0%B0-%D0%BD%D0%B8-%D0%B1%D1%8A%D1%80%D0%BA%D0%B0-%D0%B2-%D0%B4%D0%B6%D0%BE%D0%B1%D0%B0-%D0%BF%D0%BE%D0%BD%D0%B5-%D1%81-%D0%B1%D0%BE%D0%BD-%D0%B8-%D0%BF%D0%BE%D0%BB%D0%BE%D0%B2%D0%B8%D0%BD%D0%B0/", "text": "Над 50% от сумата отива за отопление на дома\n                    Зимата ще натовари финансите ни поне с бон и половина, като над половината от сумата отива за отопление на дома. Най-евтино е да си топлим двустайно жилище на дърва, за което ни трябват не повече от 6 стотака. Най-скъпо пък излиза да се греем на ток, като сметките, в най-добрия случай, излизат около 1300 лв. и то при икономично използване на електроенергията. Алтернативата като парно и газ излизат по-евтино. При централното топлоснабдяване, за да се тегли окончателно чертата трябва да се чака другото лято, за да видим каква изравнителна сметка ще получим от топлофикацията.За топли дрехи за започващата зима сега биха ни трябвали около 150 лв. Отделно поне един стотак струва да си вземем нови обувки, като се оказва, че мъжките били по-скъпи от дамските.За подготовката на автомобила за зимата пък са ни нужни от 130 до 550 лв. По-скъпият вариант, включва купуването на нови зимни гуми. \n\n\n                    ", "date": "2017.11.07", "title": "Зимата ни бърка в джоба поне с бон и половина"}
