{"url": "https://www.monitor.bg:443/bg/a/view/romskata-integracija-mejdu-dve-krajnosti-171499", "text": "Политкоректност или реални мерки? Този въпрос не би трябвало да стои, когато се създават политики, защото е редно да се спазва и едното, и другото. Ромската интеграция обаче се лашка вече десет години между тези две крайности. Вероятно затова все още няма особен ефект. Няма да е честно, ако кажем, че резултатите са нула, защото мерките, които се предприеха в последните години, започват да действат. Например това, че социалните помощи се спират, когато детето не ходи на училище. Машината се е задвижила, но резултатите ще се появят след няколко години. А и тези мерки са само част от необходимите, за да могат хората от този етнос наистина да част от обществото. Твърде много време се изгуби в говорене по кръгли маси, в организиране на формални мероприятия, при които „бенефициентите“ не са хората от гетото, а знайни и незнайни ментори. На пръв поглед стратегията на вицепремиера Красимир Каракачанов, респективно на ВМРО, звучи доста радикално. Някои неправителствени организации я обявиха за дискриминационна и дори фашистка. В нея обаче има и много разумни решения. При това проверени във времето, вярно - при друг обществен ред и други обстоятелства, но с очевидни ползи. В предложението да се въведе трудово-образователна повинност за отпадналите от училище до 16-годишна възраст единствената дума, която дразни, е „повинност“. Същината му обаче е доста смислена. Младежите, които влизаха навремето в така наречените Трудови войски, излизаха с някакъв занаят, да не кажем професия, пък и някои се ограмотяваха. Не че всичко е било прекрасно в казармата, но със сигурност е по-добре от уличното обучение в кражби, пък даже и от бъркането по кофите. Друга уместна идея е при определени обстоятелства помощите за деца да се дават в натура - не само храни, но и дрехи и обувки за децата. Да се предоставят безвъзмездно селски жилища на роми, които искат да обработват земя за прехраната си, е чудесна, но доста утопична идея, макар че и някои кметове имат подобни хрумвания. Разграждането на клановите структури в ромските местни общности може и да се случи в далечното бъдеще, но в най-далечното такова. Не се рушат така подобни традиции, особено такива, които оцеляват във всеки обществен строй. Чудесно звучащи, но твърде неосъществими изглеждат и предложенията за организиране на доброволни отряди в ромските квартали, които да следят за реда. Това е малко в стил „А дано, ама надали“. Е, има и наистина радикални предложения, които дават основание на НПО-та да ги обявят за дискриминационни. Да се дава възможност на ромски жени да прекъсват бременност с пари от държавния бюджет, е наистина прекалено. В същата графа е и разширяване на обхвата на неизбежната отбрана. Това със сигурност не касае само ромите, а просто всички нас и едва ли мястото му е в тази стратегия.", "date": "2019.07.25", "title": "Ромската интеграция - между две крайности"}
{"url": "https://www.monitor.bg:443/bg/a/view/spirat-sys-strategija-nezakonnite-stroeji-v-getata-171502", "text": "Да се създаде и 3-годишна програма за постепенно премахване на ромските гета, като се ограничи незаконното строителство в тези квартали. За районите със законни постройки пък да се изгради и подобри съществуващата инфраструктура, да се санират жилищата. Това предвижда „Стратегия за промени в политиката за интеграцията на циганския (ромския) етнос в Република България и мерките за реализацията им“ на ВМРО. Днес вицепремиерът Красимир Каракачанов я представи в рамките на Националния съвет за сътрудничество по етническите и интеграционните въпроси. “Видно е от много години, че интеграцията на циганите на практика Целта е държавата да обърне внимание на този проблем, да вземе мерки, а не да се провеждат мерки, които нямат ефект”, коментира Каракачанов. Той публикува и разпространи стратегията още през февруари. Срещу нея обаче се обявиха неправителствени организации, които я определиха като дискриминационна и нагнетяваща напрежението в обществото. Каракачанов подчерта, че няма точни данни за пълния размер на изхарчените за ромската интеграция пари. Ясно било само, че за периода между 2007-2018 г. от държавния бюджет са отделени 196 млн. лв., а от външни фондове още 618 млн. лв. “Публично финансиране на мерки по ясен етнически признак не се прави. Не знаем етническия профил на ползвателите на услугите, защото не събираме такива данни, посочи обаче вицепремиерът Томислав Дончев, който е и председател на съвета. На свой ред Каракачанов изнесе данни за битова престъпност, раждания заради социални помощи, неграмотност, нападения над лекари и други статистически данни с адрес към ромския етнос. „Когато говорим за правата на гражданите, ние категоричен е вицепремиерът. Според него думата „циганин“ не дискриминира никого, защото хората от този етнос сами се определят като такива. “Донякъде имате право, че децата не ходят на училище, но има и случаи, в които те завършват и имат диплома за 7-и клас, а не знаят да четат. Парите не отиват в джоба на циганите, а се разпределят в администрацията”, коментира Мария Стоименова от фондация \"Гюлчай\". Каракачанов е категоричен, че стратегията не е политически документ. Той предлага да се събират предложения по нея до август и през септември тя да се приеме от Министерския съвет. Между мерките, предложени в стратегията, са ромските деца да ходят задължително на градина, без да плащат такса, както и да се въведе трудово-образователна повинност за отпадналите от училище до 16 г. В определени случаи детските надбавки да се плащат в натура и да се изградят центрове по примера на някогашните трудови войски, където младежите да придобият професия и квалификация. По отношение на опазване на реда стратегията предлага разширяване на обхвата на неизбежна самоотбрана, да има бързо спецпроизводство за престъпления, както и да се организират доброволни отряди от почтени и образовани роми, които да подпомагат полицията в гетата.", "date": "2019.07.25", "title": "Предлагат трудово-образователна повинност за отпадналите от училище до 16 г."}
{"url": "https://www.monitor.bg:443/bg/a/view/islandci-shokiraha-ludogorec-171512", "text": "\"Валур\" и \"Лудогорец\" завършиха 1:1 в сблъсък от втория предварителен кръг на Лига Европа. Попаденията реализираха Ласе Петри (11) и Анисе в последните секунди на двубоя. Срещата започна по-добре за българските шампиони, но без нито едно сериозно положение пред вратата на домакините. В 11-ата минута обаче \"Валур\" шокира \"орлите\". Ласе Петри изненада Пламен Илиев с удар от далечна дистанция. Стражът очакваше центриране, но датчанинът реши да стреля право във вратата и отбеляза за 1:0.  Четири минути по-късно румънският нападател Клаудиу Кешерю направи много сериозен пропуск. Мавис Чибота центрира от корнер, а Рафаел Форстър продължи кълбото на втора греда, където опитният таран стреля неточно. В 24-ата минута Яцек Горалски шутира от дистанция, но опитът му премина много далеч от целта. В 33-ата минута Форстър опита късмета си, но Антон Ейнарсон успя да се справи със ситуацията. В последните десет минути от първата част Лудогорец направи няколко добри комбинации по десния фланг, но центрираните топки на Сисиньо и Жоржиньо не затрудниха защитата на \"червените\". През втората част последваха куп положения за \"Лудогорец\", но до повече от почетен гол така и не се стигна. ", "date": "2019.07.25", "title": "Анисе спаси \"Лудогорец\" в Исландия "}
{"url": "https://www.monitor.bg:443/bg/a/view/rotvajler-nahapa-14-godishno-dete-v-gorna-banja-171511", "text": "14-годишно дете е нахапано от домашен ротвайлер в центъра на столичния квартал \"Горна Баня\".  Инцидентът е станал около 19,00 ч. Момичето е нахапано в областта на слепоочието, съобщи Нова ТВ. Раните му са обработени от лекари на място. След това детето е откарано в „Пирогов”. Няма опасност за живота му.", "date": "2019.07.25", "title": "Ротвайлер нахапа 14-годишно дете в Горна Баня"}
{"url": "https://www.monitor.bg:443/bg/a/view/cska-s-gol-avans-pred-osiek-171509", "text": "ЦСКА победи \"Осиек\" с 1:0 в първи мач от втория предварителен кръг на Лига Европа. Единственият гол отбеляза Евандро след фантастичен удар в 52-ата минута. Срещата на стадион \"Българска армия\" бе равностойна, с малко повече положения в полза на хърватите, но невероятният шут на бразилеца от 25 метра, който се заби под напречната греда, хвърли в екстаз хилядите червени фенове на трибуните. Наставникът на червените Люпко Петрович променя схемата на игра, която е 3-5-2. Тройката защитници бяха Занев, Бодуров и Томаш, а на бековете се подвизаваха Бикел и Жеферсон. В средата на терена действаха Малинов, Фабрини и Тиаго, а в атака играха Али Соу и Евандро.", "date": "2019.07.25", "title": "ЦСКА с гол аванс пред \"Осиек\""}
{"url": "https://www.monitor.bg:443/bg/a/view/tette-ot-protestna-mreja-nadu-svirkata-sreshtu-peevski-171496", "text": "Позалинялата протестърска звезда Ивет Добромирова, която изгря в сезона на митингите срещу правителството на Орешарски и след това бързо залезе, отново се опита да блесне. Тетте от „Протестна мрежа“, както я знаеха шайката безработни по жълтите павета, реши да напомни за себе си и наду свирката, че адвокатите й спечелили дело срещу медиите на Пеевски. Оказа се обаче, че е объркала издателските групи, като срещу \"Телеграф медиа\", която е единствената група, собственост на депутата Делян Пеевски, няма спечелени дела. Вицът е, че дамата е омъжена за адвоката Румен Василев, брат на телевизионера Бойко Василев, но я обслужват цял взвод адвокати, които, ако се вярва на нейните думи, са претрупани от медийни дела. Още по-ироничното е, че във Фейсбук статуса си тя говори за бухалки, но именно  нейният сайт „Терминал 3“ беше създаден именно с такава цел, а и другарите й по протестърска линия от кръга „Капитал“ са медийни мутри в най-лошия вариант. Но Тетте е в явна грешка. И това потвърждава, че не е зле и да мисли, преди да си отвори по навик устата. Същото важи и за всички медии-бухалчици, финансирани от олигархията, които разпространиха твърденията й без дори да си направят труда да ги проверят. Сред тях първи бяха по традиция \"Фрогнюз\" на агент \"Академик\" Огнян Стефанов, който просто са свикнали да копипействат опорките на ментора си Цветан Василев и на марионетките му. Оказва се, че Ивет (Тетте) Добромирова бърка „Телеграф медиа“ на Делян Пеевски с... „Ню Медиа Груп“. Така че, ако разчита да получи 7000 лева, чука на грешен адрес. Подозираме, че тази сума не е въпрос на оцеляване за пиарката, която често плямпа, каквото й дойде наум. Въпреки всичко сме загрижени за съдбата на тази особа, която едва ли вече ще се вреди за говорител на служебно правителство, а изхвърча и от „Америка за България“. Затова ще й препоръчаме да си направи труда да види точно кого са осъдили многобройните й адвокати. Впрочем, „жълто-кафевите“ й хвалби оттекоха точно там, където се очакваше – в бухалките, които лансират фалшиви звезди като нея. Можеха и да пуснат водата.", "date": "2019.07.25", "title": "Тетте от „Протестна мрежа“ наду свирката срещу Пеевски"}
{"url": "https://www.monitor.bg:443/bg/a/view/lokomotiv-se-zavyrna-udarno-v-evropa-171508", "text": "\"Локомотив\" (Пловдив) се завърна с гръм и трясък в Европа! \"Смърфовете\" изиграха много добър мач срещу словашкия \"Спартак\" (Търнава) и логично победиха с 2:0.  Двата гола за Локо отбеляза Димитър Илиев (38, 61), като капитанът бе точен на два пъти от дузпа. Футболистите на наставника Бруно Акрапович изиграха много добър мач и дори можеха да постигнат по-изразителен успех. Мачът се игра пред почти препълнен стадион \"Локомотив\" в парк \"Лаута\". Близо 7200 зрители, от които 7000 локомотивци, заеха местата си и изгледаха успеха на своите любимци. Срещата бе и историческа, защото стадион \"Локомотив\" посрещна за първи път домакински мач на тима в евротурнирите. Успехът е прекрасен подарък за феновете на отбора, които днес отбелязаха 93-ата годишнина от създаването на Локомотив. \"Смърфовете\" се включват последни от българските участници в тазгодишното издание на Лига Европа, а първият им съперник е Спартак (Търнава). Реваншът между двата тима е в Словакия на 1-ви август. ", "date": "2019.07.25", "title": "\"Локомотив\" се завърна ударно в Европа  "}
{"url": "https://www.monitor.bg:443/bg/a/view/gazov-kotlon-izpepeli-kyshta-i-prati-stopanina-j-v-pirogov-171501", "text": "Мощен пожар изпепели къщата на 86-годишния Кънчо Христов, който получи 70-80 процента изгаряния. Негови съседи с риск на живота си са успели да извадят дядото от огнения ад, но състоянието му е критично. Пожарът лумнал към 14 часа в сряда в дома на стареца във врачанското село Манастирище, съобщиха от областната дирекция на МВР. Комшиите му подали сигнал като видели черния дим и пламъците, които излизали от къщата на дядо Кънчо. На мястото незабавно са изпратени екипи на местния полицейски участък, на пожарната в Хайредин, както и спешни медици от Козлодуй. След като пострадалият възрастен човек е изваден от рушащата се под пламъците сграда, той е откаран в болницата в Козлодуй. Състоянието му обаче било изключително тежко и той е транспортиран по спешност към столичната клиника „Пирогов“, където лекарите правят всичко по силите си да спасят живота му.  Кънчо Христов преди години живял в Русия, където имал семейство, но след това се прибрал в родното си село и от тогава живее сам, разказаха местните. Домът на самотника е изгорял напълно при пожара. На местопроизшествието е извършен оглед и е образувано досъдебно производство. Най-вероятно огънят тръгнал от неизправен газов котлон, сочат предварителните данни от разследването.", "date": "2019.07.25", "title": "Газов котлон изпепели къща и прати стопанина й в „Пирогов”"}
{"url": "https://www.monitor.bg:443/bg/a/view/zakopchaha-petima-telefonni-izmamnici-v-burgas-171506", "text": "Петима ало измамници са били арестувани в Бургас, след ударна акция на полицията. Сред задържаните са изпълнители, посредници и поръчители. Според разследващи организаторите и възложителите на схемата са двама братя от русенското село Ветово, известно от години като основното гнездо на телефонната мафия. Двамата ветовски измамници са криминално проявени, а единият от тях е лежал и няколко пъти в затвора. Останалите трима арестувани са мулета и изпълнители от Бургас. Подробности за акцията бяха съобщени на съвместен брифинг от Апелативна прокуратура и ОД на МВР- Бургас. Групата \"работела\" по изпитаната класическа схема, в която мошениците се представят за полицаи, звънят на възрастни хора и ги молят да помогнат за залавянето на група телефонни измамници. За целта ги държели на телефона и ги карали да хвърлят през терасата всичките си налични пари, като уж играят ролята на жертви. Схемата е перфектно разработена, така че да няма никаква връзка между жертвите, мулетата и измамниците. И в случай на провал да не се стигне до поръчителите. Престъпниците от Ветово и Бургас направили връзка помежду си чрез обява за работа във вестник, с която уж търсили куриер. Разследващите обаче успели да влязат в дирите им и да изловят всички по веригата. Към момента са събрани безспорни доказателства за това, че петимата в съучастие са въвели в заблуждение две възрастни жени. Едната – на 97 години от Средец е дала 600 лева, а другата- на 78 години, подготвила още 2000 лева, но измамата била предотвратена след намесата на полицията. Има данни, че комбинаторите стоят зад още пет удара срещу възрастни хора от бургаско, от които са прибрали общо над 60 000 лева.  Говорителят на Аперативна Прокуатура Йовита Григорова даде отлична оценка за работата на полицията в Бургас и определи проведената акция като брилянтна и като проява на високо оперативно майсторство. Шефът на Областната дирекция на МВР старши комисар Калоян Калоянов обясни, че жертвите били избирани на случаен принцип. Контактът осъществявали двамата „архитекти“ на ало-измамите от Ветово, които набирали мулетата през обяви за работа, публикувани във вестници и сайтове. Предоставяли им телефони с карти от различни мобилни оператори, включително и чуждестранни. Като целта била да не се установи пряка връзка между участниците. След като възрастните хора получили инструктаж къде да оставят парите, мулетата взимали пликовете с банкноти и ги откарвали в Шуменско. По пътя сменяли няколко превозни средства. В конкретния случай- от Бургас до Шумен, ползвали две таксита. След това доставяли парите на точно определено място. От МВР призоваха още веднъж и представителите на банковите институции да сигнализират при съмнително теглене на големи суми от възрастни хора. Само за миналия месец след сигнали от банкови чиновници, са били предотвратени пет телефонни измами.", "date": "2019.07.25", "title": "Закопчаха петима телефонни измамници в Бургас"}
{"url": "https://www.monitor.bg:443/bg/a/view/nap-pusna-prilojenieto-za-proverka-na-izteklite-lichni-danni-vijte-kak-da-proverite-171495", "text": "Вече е достъпно приложението, чрез което всеки гражданин може да разбере дали негови лични данни са станали обект на неоторизиран достъп. Справка в приложението може да се направи на   след въвеждане на ЕГН и номер на мобилен телефон. Резултат дали има неправомерно разпространени лични данни ще бъде изпратен на въведения от Вас мобилен номер.  ", "date": "2019.07.25", "title": "НАП пусна приложението за проверка на изтеклите лични данни (ВИЖТЕ КАК ДА ПРОВЕРИТЕ)"}
{"url": "https://www.monitor.bg:443/bg/a/view/agencijata-za-pytna-bezopasnost-s-elektricheska-trotinetka-nad-14-godini-171500", "text": "Държавна агенция „Безопасност на движението по пътищата“ (ДАБДП) предлага въвеждане на регулация за електрическите тротинетки в Закона за движение по пътищата и Закона за пътните превозни средства, предаде БГНЕС. Този тип превозни средства се разпространяват все повече в целия Европейски съюз, като нашата страна не е изключение. Няколко инцидента с тях показват категорична нужда от разработването на задължителни минимални правила за тяхното безопасно движение по пътищата. Подобно е и мнението на Европейската комисия, която счита, че въпросът с новият тип превозни средства е проблемен, като държавите-членки следва да намерят решения и да предприемат мерки за безопасно движение на електрическите превозни средства, пишат от агенцията. През последния месец ДАБДП е направила преглед на европейския опит в тази посока. Подходът на страните-членки е различен – в някои от тях, хората които използват това оборудване се предполага, че са пешеходци и им е позволено да се движат по тротоари и велосипедната инфраструктура, докато в други това е напълно забранено. Максимално разрешената скорост за тях също варира – между 18 (Белгия) до 20 км/ч (Франция, Германия). На места са въведени изисквания за регистрация, застраховка и задължителна минимална възраст на лицата, които ги управляват. С оглед липсата на единен чуждестранен подход и различната специфика в населените места, ДАБДП е инициирала серия от експертни обсъждания с представители на местната власт и отговорните институции. Според държавната агенция въвеждането на регламент за ползването им в максимално кратки срокове е належащо, особено имайки предвид, че много деца и подрастващи ги използвали. Следва да бъдат разписани явни правила за задължителните предпазни средства, които лицата, управляващи електрически тротинетки да носят. Също така, по каква инфраструктура да бъде разрешено използването на подобни ППС. Определяне и на максимална допустима скорост, като мнението на ДАБДП е, че тя не трябва да надхвърля 20 км/ч в градски условия. Чувствителна тема, която също следва да бъде обект на контрол, е минимална възраст за водачите на този тип превозни средства. Предложението на ДАБДП, което ще бъде обект на допълнително обсъждане, е тази възрастова граница да бъде 14 години с възможност за допълнително ограничаване на максимално допустимата скорост на движение на 12 км/ч до навършване на 16 г. Обект на дискусия ще бъде и дали е необходимо въвеждането на задължителна регистрация на електрическите тротинетки и застраховки за тях, съобщават от агенцията.", "date": "2019.07.25", "title": "Агенцията за пътна безопасност: С електрическа тротинетка над 14 години "}
{"url": "https://www.monitor.bg:443/bg/a/view/izkluchiha-ataka-ot-patriotichnata-koalicija-171494", "text": "Коалицията \"Обединени патриоти\", в която влизат ВМРО, НФСБ и \"Атака\", се разпадна оконачателно, а формацията на Волен Сидеров бе изключена от обединението. Това съобщи по БТВ депутатът Славчо Атанасов от НФСБ. Той обясни, че е имало заседание на парламентарната група и среща на патриотичния съвет в четвъртък, където решението е било взето.  \"Стигна се до решение, че така повече не може да се продължава и на практика от днес се разделяме. Раздялата с \"Атака\" вече е факт, заяви Атанасов. По думите му се стигнало до извода, че не може повече да са \"орел, рак и щука\" и, че така не дават добри послания към българското общество. \"Това беше неизбежно. В крайна сметка, когато партньорите в една коалиция не работят добре, си вземат довиждане\", посочи той. Междувременно ВМРО и НФСБ свикаха спешна пресконференция по темата в централата на НФСБ. Там Искрен Веселинов от ВМРО обясни, че а мотивите са неучастие в заседания на групата и парламента, арогантно поведение. От ВМРО и НФСБ се аргументираха с факта, че последните няколко месеца бламирали работата на коалицията и тя била в невъзможност да изпълнява функциите си. Те дори са взели справка от администрацията на НС за участието на депутатите от \"Атака\" в заседанията и гласуванията. Така Сидеров от над 8100 главувания, е участвал само 252, което точно 3,7%. Неговият колега Чуколов пък е с 529 гласувания или 6 на сто. По думите на Веселионов правилникът за работа на ПГ на Обединени патриоти е доста строг в това отношение и именно на това основание двамата се изключват от групата. Третият атакист - Павел Шопов пък е изключен от групата за нарушаване на етичните правила и заради неуважителното си отношение към колегите. И тримата обаче водели Веселинов уточни,че решенито на групата за изключването на тримата е взето със 20 гласа \"за\", без нула \"против\" и \"въздържали се\". На свой ред вицепремиерът и лидер на ВМРО Красимир Каракачанов обясни, че е имало системен саботаж и лошо отношение от страна на депутатите от \"Атака\". От 1 година пък коалицията не работела, като се саботирали решенията на парламентарната група по различни закони, имало и персонални атакаи срещу него и Валери Сименов. Има граници, каза Каракачанов, като уточно, че атакистите са нарушили всички политически и човешки граници с клевети и нуважително отношение. Въпреки това обаче Каракачанов побърза да уточни, че това не означава бламиране на мнозинството в НС или правителството. Те ще продължат да го подкрепят.  Според него няма да има проблем за управляващото мнозинство, тъй като \"Атака\" е заявила, че подкрепя правителството. поясни Каракачанов и добави: \"Явно Сидеров и другите не желаят да работят с нас - даваме им възможност да се развиват сами\".  По-рано през деня Каракачанов обяви, че има два варианта пред \"Обединени патриоти\" - преподписване на споразумението или отделни такива на трите партии с ГЕРБ. След извънредната пресконферецния, от ОП изпратиха и самата декларация от името  на коалицията, с която аргументират решението си. В нея те изтъкват поведенито на \"Атака\" през последната година - постоянни атакаи и клеветнечески кампании, блокиране на работата на ПГ, даботиране на работата на самата коалиция, изявленията на Сидеров. Всички това водело до извода, че \"Атака\" отдавна не  е част от патриотичното обединение, а след изборите следвали само собствените си интереси. \"С настоящата декларация обявяваме запазване на колиция \"Обединени патриоти\" без самоизключилата се 'Атака\". С подписан анекс към коалиционното споразумение се заявява устойчивостта на коалицията и желанието й да продължи изпълнението на приоритетите през 2017 г. и които нмериа място в споразумението за управление с ГЕРБ\", се казва в документа. В него е записано още, че остават оптворени за сътрудничество с други патриотични формации, както и с членовете на \"Атака\", които не споделяли водената от ръководството политика. \"Всички те ще бъдат приети като съмишленици,\" заключва документа.", "date": "2019.07.25", "title": "Изключиха \"Атака\" от патриотичната коалиция, а Сидеров от групата (ОБНОВЕНА)"}
{"url": "https://www.monitor.bg:443/bg/a/view/dete-na-godina-pochina-v-plevenska-bolnica-171497", "text": "Дете на една годинка почина в Университетската болница в Плевен. Според родителите причина за смъртта е проявената немарливост от страна на лекарите и сестрите. Според ръководството на болницата, колегите им са извършили каквото трябва да помогнат на пациента и не носят никаква вина за настъпилата смърт. Всичко започва след като в края на миналата седмица, връщайки се от море, малкият Александър вдига висока температура и получава стомашно – чревни проблеми. След консултация с личния лекар и посещение в частна клиника, специалистите препоръчват домашно лечение. След като в следващите три дни състоянието на детето продължава да се влошава, то е закарано в спешната помощ на УМБАЛ „Д-р Г. Странски” в Плевен. Там, по думите на майката Велислава Иванова, те били „овикани” защо след като са от Ловеч не се лекуват там, а са дошли в Плевен. Отново по твърденията на майката, след порцията скандал, детето било прието в инфекциозното отделение с температура от над 39 градуса и силно дехидратирано, но без поставена диагноза. Сложен му е абокат, но след няколко минути е спрян от сестрата, която казва на майката останалата течност да я даде на детето през устата. Докато това се случва детето няколко пъти се изхожда и се налага да му бъдат сменяни памперсите. Според дежурната сестра това било нормално. През нощта в петък състоянието на Сашо продължава да се влошава, а температурата му продължава да се качва. Майката извиква дежурната лекарка, която я попитала носи ли си „Панадол” и термометър, понеже в отделението имали само един термометър и той бил недостатъчен за всички болни. След като разбрала, че родителката няма нито едното, нито другото лекарката се развикала. Накрая все пак термометър се намерил и при измерването било установено че температурата на детето е 39,7 градуса. Тогава по думите на майката Велислава, в стаята идва нова сестра, която над един час напразно се опитва да намери вена върху детската ръка за да постави инжекция с лекарство. Накрая ядосана заявява, че не може да се оправи и ще чакат на сутринта да дойде колежката и. „Същата тази сънена сестра каза, че детето се оправяло. Аз обаче виждах, че това не е вярно. То цялото гореше. Налагаше се непрекъснато да го налагам с мокри кърпи и с вода от чешмата”, споделя майката. В събота сутринта детето изпада във вцепенение. „Гледаше в една точка и не реагираше по никакъв начин. Извиках дежурните сестри. Удариха му първо два шамара, а след това го преместиха в друга зала и му поставиха кислородна маска и инжекции, но вече беше късно”, разказва майката. Въпреки тежкото състояние обаче реаниматор не бил извикан. Около 10,00 ч. момченцето умира. В мъката и болката си родителите отказват да му бъде направена аутопсия. Това според адвоката им Стефан Гецов, е било неправилно тяхно решение. „От болницата това са и чакали да чуят. Дали са им детето, което е погребано. Затова се налага да се прави ексхумация за да се установи точната причина за смъртта”, обяснява Гецов. Той подава жалба до прокуратурата в Ловеч за разрешение за ексхумация. Прокурорът, разпределен на случаен принцип за наблюдаващ обаче, си дава отвод, тъй като бил близък с някого от лекарите в университетската болница. Отводът му трябва да бъде одобрен от висшата съдебна инстанция, която е апелативният съд във Велико Търново. „Докато това се случи минава ценно време, което може да ни лиши от важни доказателства. Изпратил съм копие от жалбата още и до Медицински одит в София, откъдето също чакаме тяхното становище и действия. Според мен в случая се касае категорично за извършено престъпление, при което лекарите и сестрите в болницата са постъпили немарливо и в резултат на това или на тяхното незнание, е настъпила смъртта на детето”, коментира пред „Монитор” адвокат Стефан Гецов. Той казва също, че епикризата на починалото дете също е била забавена и е дадена на близките цели пет дни след смъртта. Време, през което според юриста, в нея спокойно е могло да бъде записано какво ли не. От Университетската болница в Плевен отричат да имат вина за смъртта на детето и са категорични, че са направили всичко възможно за да го излекуват и спасят. Пиарът на болницата Момчил Цветков обясни, че пациентът е постъпил при тях в много тежко състояние със стомашно – чревна инфекция, след като четири дни не му е приложено адекватно лечение. При нас са му направени изследвания и му е назначено лечение. Направени са венозни вливания и няколко корекции на киселинно – алкален баланс, бити са му лекарства”, твърди Момчил Цветков. Здравният министър Кирил Ананиев назначи спешна проверка в Плевенската университетска болница, където почина бебе на една годинка. Тя започна вчера и обхваща не само екипа, който е работил по случая, но и всички останали медици, участвали в процеса на лечението. Ананиев подчерта, че резултатите трябва да му бъдат докладвани до седмица, след което ще предприеме необходимите действия.", "date": "2019.07.25", "title": "Дете на година почина в плевенска болница, проверяват всички лекари "}
{"url": "https://www.monitor.bg:443/bg/a/view/levski-ruhna-sreshtu-aek-171507", "text": "АЕК (Ларнака) победи „Левски“ с 3:0 в първи мач от втория предварителен кръг на Лига Европа. Джиану (66), Раул (70) и Хевел (75) бяха точни в рамките на девет минути в средата на втората част, а преди паузата Живко Миланов беше изгонен с пресилен червен картон. Двубоят стартира при топло време от 34 градуса, усещащо се заради влажността на въздуха като 36-37 градуса. Близо 300 фенове подкрепяха „сините“. Още в 5-ата минута невероятна възможност пропусна Алар, който беше изведен отлично зад защитата от Мариани. Деветката напредна фронтално срещу вратаря Рамирес, но стреля високо в него, а не в далечния ъгъл, което позволи испанския страж да избие в корнер. След центрирането от корнер Каргас също пропусна да открие, пращайки топката във външната страна на мрежата. В 12-ата минута Акоран разби в единоборство главата на Горанов, който имаше нужда от лекарска помощ около две минути. Националът обаче остана на терена с превърна глава. Отлично спасяване на Рамирес спаси АЕК в 23-ата минута. Стаси Иванов проби добре отляво, след което върна топката към Тиам, който с удар с левия крак от границата на наказателното поле, насочи топката към горния ляв ъгъл на домакините, но стражът се разпъна и изби. Последните 15 минути на първата част играчите на „Левски“ направиха поредица от непринудени грешки. Янис Каргас, Миланов и Иванов направиха фаулове, за които получиха жълти картони. Акоран от АЕК също получи жълт картон, спирайки опасна контраатака на Паулиньо. Таранът Джиану получи две подавания, но защитата на \"сините\" се справи. Алар пък изби опасно центриране от корнер в малкото наказателното поле.В последната минута на първата част Миланов запази една топката, която излезе в аут, а в гръб беше ударен от Касес, с който размениха остри реплики. Буквално секунди преди края на първата част опитният играч на „Левски“ се засили силно към противника, но в последния момент се предпази да не го удари. Касес обаче извика силно, симулира и се хвърли на терена. Реферът Тиаго Мартинш отиде да види легналия футболист, след което се засили към Миланов и му показа втори жълт и съответно червен картон. Последва меле между Горанов и играч на АЕК, веднага след него и последния съдийски сигнал за първата част. Втората част започна с две промени. Илия Юруков влезе на мястото на Алар и застана на поста десен защитник, докато Насиру Мохамед дебютира влизайки вместо Каргас.  През втората част влязоха и трите попадения. Миятович направи страхотно спасяване в 65-ата минута, когато спря Джиану, който стреля от 11 метра. Страната формация в защита, топлото време и факта, че играят с човек по-малко започна да тежи много на българитe. Касес центрира, а Джиану беше покрит от Райнов и оставен непокрит от няколко метра вкара за 1:0. Буквално три минути след това феновете на домакините празнуваха второто си попадение. Този път Джиану изведе с пета Раул, който матира с комбинация Райнов и Юруков, а от 7-8 метра левият защитник прати мрежата за втори път зад Миятович. Въпреки това \"Левски\" се опита да върне гол, но вместо това получи трети в своята врата. Това се случи в 73-ата минута, когато Хевел с бомбен шут от около 25 метра реализира. АЕК - ЛЕВСКИ 3:0 1:0 Джиану (66) 2:0 Раул (70) 3:0 Хевел (75) АЕК: 25. Тоньо Рамирес, 13. Хевел, 18. Гонсалес, 5. Мойсов, 27. Раул, 41. Начо Касес, 4. Труюлс, 22. Састре, 99. Джиану, 10. Тричковски, 8.Акоран ЛЕВСКИ: Милан Миятович, Живко Миланов, Янис Каргас, Нуно Рейш, Иван Горанов, Кали Тиам, Мартин Райнов, Давиде Мариани, Станислав Иванов, Паулиньо, Дени Алар", "date": "2019.07.25", "title": "\"Левски\" рухна срещу АЕК"}
{"url": "https://www.monitor.bg:443/bg/a/view/90-ot-prasetata-v-chastni-dvorove-vyv-varnensko-veche-sa-izklani-171482", "text": "90 % от прасетата във Варненска област, които са отглеждани от частни стопани, вече са заклани, за да не се заразят от Африканска чума. В региона все още няма регистриран случай на болестта, но е притеснително, че в съседните области Добрич и Бургас вече има такива, заяви областният управител Стоян Пасев. В региона се отглеждат 150 000 прасета. 75 000 от тях са в комплекс във Вълчи дол, а 45 000 – в село Слънчево. Всички общини имат осигурени площадки за загробване на животни. Ако обаче Африканската чума влезе в свинекомплекс, не е ясно как ще се справим”, добави Пасев. Той припомни, че първият регистриран случай на болестта в България още през миналата година, бе в района на Провадия. Тогава властите реагираха навреме и не бе допуснато разпространение на заразата. Областният управител апелира към частните стопани да сигнализират компетентните органи, ако прасето им е болно, а не да започват лечение сами. Във връзка с усложнената обстановка в страната, свързана с разпространяващата се Африканска чума по свинете, от Областната администрация в морската столица организираха информационна кампания за стопаните, отглеждащи свине във Варненско с участието на доц. д-р Чавдар Филипов от Лесотехническия университет, Факултета по ветеринарна медицина в София. На нея присъстваха обезпокоени собственици на малки стопанства, отглеждащи Източнобалкански свине, както и отглеждащи животни за лични нужди в обекти от типа „заден двор“. Обсъдена бе епизоотичната обстановка в страната - констатирани огнища и прилагане на мерките за профилактика, ограничаване и ликвидиране на болестта Африканска чума по свинете в България.", "date": "2019.07.25", "title": "90 % от прасетата в частни дворове във варненско вече са изклани"}
{"url": "https://www.monitor.bg:443/bg/a/view/livyrpul-pak-ne-bi-unajted-nadvi-totnym-171485", "text": "Европейският клубен шампион “Ливърпул” завърши 2:2 със “Спортинг” (Лисабон) в третата си и последна проверка от турнето в САЩ. Отборът на Юрген Клоп загуби с 2:3 от “Борусия” (Дортмунд) и с 1:2 от “Севиля” в предишните си контроли на американска земя. “Спортинг“ поведе с гол на Ферннадеш още в петата минута, но „Ливърпул“ успя да обърне след попадения на Дивок Ориги и Жоржиньо Вайндалдум. Все пак Вендел вкара за 2:2 в 54-ата минута, оформяйки крайния резултат. В друг мач от турнира „Манчестър Юнайтед” постигна четвърта поредна победа в контролите от началото на подготовката. Този път “Червените дяволи” надделяха с 2:1 над “Тотнъм” в Шанхай. „Юнайтед“ поведе в 21-ата минута с попадение на Антони Марсиал. С голяма доза късмет \"шпорите\" изравниха в 65-ата минута, когато удара на Лукас Моура се отклони в бранител на Юнайтед и заблуди Ромеро. Това бе първото попадение, което тимът на Солскяер допуска в приятелските срещи това лято. Анхел Гомес направи резултата 2:1 след индивидуален пробив десет минути преди края.", "date": "2019.07.25", "title": "“Ливърпул“ пак не би, „Юнайтед“ надви „Тотнъм“"}
{"url": "https://www.monitor.bg:443/bg/a/view/nad-2500-tona-meso-samo-ot-svinekompleksa-v-bryshlen-otivat-v-zemjata-171487", "text": "Над 2500 - 2600 тона месо грубо ще отидат в земята със загробването на труповете на умъртвените животни само от индустриалната свинеферма в русенското село Бръшлен, каза пред „Монитор“ собственикът й Димитър Димитров. Комплексът, в който се отглеждат 40 000 животни, сред които и много малки прасенца, бе засегнат от африканската чума по свинете. Той е най-големият в Русенска област, един от трите големи в България и вторият поразен от болеста индустриален обект у нас след този в русенското село Николово. За огнището в Бръшлен бе обявено в сряда, след което веднага започнаха действията по локализирането му. В късния следобед в четвъртък евтаназирането на животните не бе започнало и все още се извършваше подготовка. Предварително определените места за загробване са на земя, собственост на свинекомплекса извън територията му, но не е ясно дали там ще се полагат труповете, тъй като местни хора не са съгласни. „Финансовите загуби само за нашата ферма ще са за милиони левове. Не мога все още да изчисля, не е само загубата на животните“, обясни Димитров, който по професия е зооинженер. Няма положителни проби за болестта в другия голям свинекомплекс в Русенска област – този в Юделник, в който се отглеждат към 16 000 животни, съобщи пред „Монитор“ заместник-областният управител Свилен Иванов. Очаквали се резултатите от пробите от индустриалната ферма в Голямо Враново, в която има 30 000 прасета. Продължавало умъртвяването на свинете в Николово. Там се отглеждаха 17 000 животни, а до сряда бяха унищожени 2000. И в двата незасегнати от болестта свинекомплекса - в Юделник и Голямо Враново, е забранена търговската дейност, тъй като попадат в 10-километровите надзорни зони около огнищата. Заради огнищата на чума в Русенска област областният управител Галин Григоров със заповед обяви бедствено положение до 29 юли.", "date": "2019.07.25", "title": "Над 2500 тона месо отиват в земята само от фермата в Бръшлен"}
{"url": "https://www.monitor.bg:443/bg/a/view/arjentina-gubi-mesi-za-6-meseca-171483", "text": "Звездата на „Барселона“ Лео Меси съвсем не се е отървал от възможното тежко наказание. След като му се размина с един мач санкция заради изказването, че титлата от Копа Америка е била гарантирана от КОНМЕБОЛ за Бразилия, сега нови тъмни облаци надвиснаха над аржентинеца. Сега той може да бъде спрян от мачове за националния отбор за период от два до шест месеца, според „TyC Sports“. 32-годишният аржентинец може да бъде наказан сурово, заради отсъствието си от награждаването с бронзовите медали в турнира и други провинения. След мача с Чили той не се появи за награждаване, рязко критикува съдиите и пряко обвини служителите на КОНМЕБОЛ в корупция. В аржентинските медии има информация, че тези думи на Лео стават предмет на отделно разследване, заключенията, по които дисциплинарната комисия на Южноамериканската конфедерация все още не е направила.", "date": "2019.07.25", "title": "Аржентина губи Меси за 6 месеца "}
{"url": "https://www.monitor.bg:443/bg/a/view/slujiteli-na-babh-vzeha-ot-urist-agne-vmesto-prase-171505", "text": "Служители на Агенцията по безопасност за храните конфискуваха от търновски юрист агне вместо прасе, оправдавайки се със свинската чума. Пламен Копанов си купил преди няколко дни заклано агне от свой приятел да почерпи с него за рождения си ден. Докато го превозвал в колата си, край Никопол го спрели за проверка полицаи и служители на БАБХ. Те поискали да проверят съдържанието на багажника на колата и се натъкнали на мъртвото животно. Опитите на Копанов да им обясни, че това е агне ударили на камък. Закланото животно било конфискувано, а на приносителя му бил съставен акт. Юристът Копанов вече е внесъл възражение до директора на ОДБХ – Плевен, в която протестира срещу съставяния му акт. „Описаното в акта не отговаря на действителната фактическа обстановка. Твърденията на проверяващия доктор, че не било ясно, че е агне, ако не са комични, са трагични. Ако специалист в областта не може да различи агне от прасе, то какво остава за борбата с АЧС! Неистински са твърденията, че няма придружаващи документи. При въпроса ми, дали искат да ги представя, категорично ми бе отказано, тъй като всичко било ясно. При проверката единственият проверяващ, който се легитимира, беше полицаят, който спря автомобила за проверка. Имената на служителите на агенцията научих от процесния АУАН. Беше отказано да ми представят заповедта, на основание на която извършват проверката. Административно наказващия орган не е констатирал правилно действителната фактическа обстановка, поради което отразеното от него в издадения АУАН е невярно. В този смисъл е издал АУАН без да е извършено действително нарушение, поради което правата са нарушени. На основание описаното по-горе считам, че обжалваният акт е незаконосъобразен, тъй като е издаден при процесуални нарушения и в несъответствие с материалния закон. Предвид гореизложеното, моля да го отмените”, настоява в жалбата си юристът Пламен Копанов.", "date": "2019.07.25", "title": "БАБХ взеха от юрист агне вместо прасе"}
{"url": "https://www.monitor.bg:443/bg/a/view/bojadjija-otmysti-na-klient-napryska-kolata-mu-s-razjajdasht-sprej-171490", "text": "Майстор бояджия от Дупница реши да си отмъсти на клиент, който отказал да му плати повече пари за услугата. Нелепият случай станал вчера, когато собственикът на колата подал сигнал в местното полицейско управление. При пристигането униформените установили, че лекият автомобил „Фолксваген“ е с изцяло повреден преден, заден капак и таван. Местопроизшествието е обслужено от дежурна полицейска група, установено е, че 54-годишният бояджия е поискал повече пари от предварително уговорената сума, а собственикът не се съгласил. За отмъщение майсторът напръскал колата с разяждащ спрей. По случая е започнато досъдебно производство, уведомен е дежурен прокурор.", "date": "2019.07.25", "title": "Бояджия отмъсти на клиент, напръска колата му с разяждащ спрей"}
{"url": "https://www.monitor.bg:443/bg/a/view/deca-otkriha-choveshki-kosti-na-plaja-v-kiten-video-171489", "text": "Невръстни хлапета изровиха човешки кости, докато копаели дупка на плажа. Зловещата находка била открита от малчуганите днес на обяд на плаж \"Атлиман\" в Китен. Според свидетели децата дори не разбрали какво са изровили. Спокойно продължили да си копаят в пясъка и да си играят с кокалите, докато родителите им не забелязали какво си подхвърлят отрочетата им. Те веднага се обадили в полицията, а пристигналите на място униформени са отцепили незабавно района. Докато ченгетата извършваха оглед на място, зловещата находка събра тълпа от любопитни плажуващи. \"Повечето от туристите бяха видимо ужасени, но имаше и такива които с любопитство оглеждаха човешките останки и дори си правиха селфита\", разказаха свидетели. Според тях хлапетата са изровили бедрена кост и подбедрица, а също и тазова кост. Вероятно става въпрос за цял скелет, който е бил заровен в пясъка на плажа. \"Дупката, изкопана от децата беше дълбока около метър. Това означава, че костите са били заровени на такава дълбочина\", коментираха очевидци. От полицията отказаха подробности по случая, само съобщиха, че костите са много стари, но на този етап не могат да потвърдят дали са човешки. \"Това ще стане ясно след като излязат резултатите от назначените експертизи\", лаконично коментираха разследващи. От кметството в Китен опитаха да успокоят летовниците, като разясниха, че преди много години в района близо до морето са били старите гробища, поради което било твърде вероятно откритите кости да са на покойник, погребан на това място. Според туристи обаче тази версия звучи неправдоподобно. \"Никой не прави гробище на плаж. Дори и да е имало такова в близост до морето и точно в този район, то няма начин покойниците сами да се преместят на пясъка\", смятат летовници. През целият ден в четвъртък мястото на плажа, на което децата откриха костите остана отцепено от униформени, които се опитваха да ограничат достъпа на туристи. Въпреки това в социалните мрежи се появиха снимки и дори видео със зловещата находка.", "date": "2019.07.25", "title": "Деца откриха човешки кости на плажа в Китен (ВИДЕО)"}
{"url": "https://www.monitor.bg:443/bg/a/view/alma-nadskochi-debuta-si-perfect-s-don-t-know-171479", "text": "15-годишната нова звезда на Вирджиния Рекърдс – Алма, пусна втори сингъл, който носи името Don't Know, за който определно може да се каже, че успява да надскочи дори дебютния й perfect, който преседя 16 последователни седмици на върха на класацията за най-излъчваните български песни в радио и телевизионния ефир, активно се въртя в MTV, стана супер хит в Полша и се въртя в Русия, Румъния, Гърция и Турция. Музиката и текстът отново са основна заслуга на наследницата на Саня Армутлиева, като до нея застава обичайния заподозрян – румънецът Monoir. Заглавието на новата песен се ражда в поредица от закачки помежду им. „След като направихме първия куплет, Крис ме попита „Как да наречем парчето?“ Аз просто му казах: „Don’t Know“ (“Не знам“) и го повторих няколко пъти, а той като на шега веднага задрънка на пианото и направи рефрен от моето don’t know. Много се смяхме“, споделя певицата. Видеото към сингъла също е доста изпипано, акто сред локациите му са изоставен столичен квартал и голям суепрмаркет, който е преобразен за една нощ в магазин, през който е преминал апокалипсис, благодарение на половин тон пръст и 7 чувала изсъхнали листа. Режисьор отново е Димитрис Георгиев.", "date": "2019.07.25", "title": "Алма надскочи дебюта си Perfect с Don't Know (ВИДЕО)"}
{"url": "https://www.monitor.bg:443/bg/a/view/i-shefovete-na-hakera-bojkov-s-obvinenija-za-prestyplenie-sreshtu-republikata-obzor-171503", "text": "Общо трима станаха обвиняемите за хакерската атака срещу НАП, при която в полза на задкулисните интереси на кръга „Капитал“ и подсъдимите олигарси Иво Прокопиев и Цветан Василев бяха източени данните на 5 млн. български и чужди граждани.  След 20-годишния Кристиян Бойков под отговорност вече са подведени и арестуваният преди два дни търговски директор на фирмата - работодател на хакера, „ТАД груп“ Георги Янков и собственикът на дружеството Иван Тодоров. И тримата ще носят отговорност по главата в Наказателния кодекс „Престъпления срещу републиката“, като Бойков се сдоби с ново обвинение – за тероризъм чрез компютърно престъпление, а Янков и Тодоров - за подбудителство към него. И трите обвинения са повдигнати късно в сряда вечерта, като е променена мярката за неотклонение на Бойков от „подписка“ в по-тежката парична гаранция от 20 бона. На свобода срещу същата сума вече е и Янков. На шефа им Тодоров обвинението е повдигнато задочно, защото той успя да духне през граница веднага след втория обиск в офисите на дружеството. Макар адвокатът му да твърди, че е заминал в командировка за Канада, засега според неофициална информация следите му се губят след Турция, където всъщност е позициониран последно. За Тодоров е издадена казаха от прокуратурата. Ако и с тях не бъде намерен, държавата ще поиска издирване чрез Интерпол с червена бюлетина. Ако бъде осъден по обвинението му, Бойков може да лежи в затвора от 5 до 15 години. Делото и срещу тримата вече е в Специализираната прокуратура, която се занимава с престъпленията срещу републиката. До момента са събрани доказателства, че освен системата на НАП хакерът е атакувал и нерегламентирано е копирал информация от сървъри на застрахователна компания, както и фирма, предоставяща интернет услуги, посочиха от държавното обвинение. Според разследващи откритото до момента и декриптирано съдържание на служебния лаптоп на Бойков показва, че фирмата се е занимавала с кибертероризъм, но е съчетала тази си дейност с обслужването на политически интереси. Едно от доказателствата за това е папката „Търсене за бивол“, в която хакерът е сложил източени от него данни за различни публични личности, сред които премиера Бойко Борисов, главния прокурор Сотир Цацаров, депутата и издател на „Телеграф медиа“ Делян Пеевски и още лица. Една от основните версии е, че източваните от дружеството данни са били който от години се занимава с рекетьорска дейност и играе в комбина с подсъдимите олигарси Иво Прокопиев, Цветан Василев и ортаците им от задкулисието у нас. Освен че беше обвинен в изнудване от кметове по морето, сайтът, собственост на Асен Йорданов и с главен редактор Атанас Чобанов, има дълбоки връзки с кремълската пропаганда. А наскоро стана ясно, че Журналистът лично завел екипа при банкера беглец, криещ се вече с години в сръбската столица Белград. Междувременно вчера зам. главният прокурор Иван Гешев обяви в Добрич, че само за ден експерти от Спецпрокуратурата са открили в отключения лаптоп и над 500 000 имейл адреса с пароли. Става въпрос за известна българска платформа за електронни пощи, уточни той, но не даде имена. „Дейността на тази фирма е, меко казано, в противоречие със закона. Най-малкото - отварянето на пощите е нерегламентирана дейност. Имаме основателни съмнения, че дейността на фирмата е целенасочена дейност спрямо държавата, затова и повдигнатото обвинение е за тероризъм чрез извършване на компютърно престъпление“, каза Гешев. В момента се извършват финансови ревизии както на физическите лица във фирмата, така и на TAD Group като търговско дружество. В момента служители във фирмата няма, тъй като всички са подали молби за напускане. Това по никакъв начин не решава въпроса с евентуалната наказателна отговорност, каза прокурор Гешев. Всеки служител във фирмата от последните 2 години ще бъде разпитан, ще бъде проверяван и ще се направи опит да бъде отворен компютърът му. „Щом специалистите успяха да отворят компютъра на Бойков, нямам притеснения какво ще се събере като информация. Назначени са всички възможни експертизи“, подчерта зам. главният прокурор Иван Гешев. По телефона пред Нова тв Иван Тодоров заяви, че като се върне в страната щял сам да се предаде, не се страхува от нищо и не се крие. Според него фирмата му е жертва, но не знаел от кого и не бил обвързан с нито една партия. Имал пълно доверие на Кристиян и на търговския директор Янков. В същото време обаче прехвърли вината върху 20-годишния си служител, като заяви, че лаптопът си бил личен на Бойков и не знаел какво е правил на него хакерът. Депутатите сформираха временна анкетна комисия за атаката срещу НАП. Комисията бе поискана от ГЕРБ за изясняването на всички факти и обстоятелства около източените лични данни на НАП.  Народните представители единодушно избраха председател, зам.-председател и членове на комисия. За председател бе избран Красимир Ципов от ГЕРБ, а за негов заместник - Румен Гечев от БСП. За членове бяха избрани - Маноил Манев и Александър Иванов от ГЕРБ. От социалистите - Иван Иванов и Явор Божанов. От ДПС - Ахмед Ахмедов, Халил Летифов и Сергей Кичиков. От своя страна ОП предложиха Валентин Касабов, Емил Димитров и Марияна Николова. От „Воля“ бяха избрани Кръстина Таскова, Боряна Георгиева и Дора Христова. Според Даниела Дариткова от ГЕРБ темата за атаката срещу НАП е от сериозен обществен интерес и затова Народното събрание е мястото, където трябва да се създаде анкетната комисия. От вчера вече е достъпно и приложението, чрез което всеки гражданин може да разбере дали негови лични данни са станали обект на неоторизиран достъп. Справка в приложението може да се направи на https://check.nra.bg/ след въвеждане на ЕГН и номер на мобилен телефон. Справки могат да се правят индивидуално, като информацията дали съответното лице е било обект на неправомерно разпространени лични данни ще бъде изпратена на въведения от него мобилен номер.", "date": "2019.07.25", "title": "И шефовете на хакера Бойков обвинени за престъпление срещу републиката (ОБЗОР)"}
{"url": "https://www.monitor.bg:443/bg/a/view/legendarnite-the-brand-new-heavies-shte-raztancuvat-universiada-171484", "text": "Кралете на фънка The Brand New Heavies ще раздвижат замръзналата българска кръв посред зима с концерт на 24 януари 2020 г. в зала „Универсиада“. Те пристигат само няколко месеца след излизането на новия им албум TBNH, с който отбелязват 30 години на сцена. Тавата включва колаборации със Сийда Гарет, НДеа Девънпорт, Анджи Стоун, Бевърли Найт, изгряващата звезда Лавил и самия Марк Ронсън. А по-голямата част от тях ще можем да чуем на живо и срещу билет на цена от 50 до 100 лв, като първите 100 пропуска са по 50 лв. Освен новият материал на The Brand New Heavies в „Универисада“ ще прозвучат и най-големите им хитове с гласа на вокала Анджела Ричи, певица с харизматично присъствие и невероятен талант да интерпретира джаз и фънк по адекватен за 21 век начин. Ядрото на The Brand New Heavies са композиторите Саймън Бартоломео и Андрю Леви, които с музиката си вдъхновяват поколение успешни изпълнители, включително Jamiroquai, D’Angelo, Ерика Баду и суперпродуцента Марк Ронсън, който определя техния дебютен албум като един от петте, променили живота му. През годините 15 от хитовете на формацията достигат челните места на британските и американските класации за сингли, денс, клубна, аренби и хип-хоп музика, а албумите им са с платинен статус по продажби. Сред най-обичаните им песни са Dream On Dreamer, Sometimes, You’ve Got A Friend, Apparently Nothing, Shelter, Never Stop и др.", "date": "2019.07.25", "title": "Легендарните The Brand New Heavies ще разтанцуват „Универсиада“"}
{"url": "https://www.monitor.bg:443/bg/a/view/do-kraja-na-godinata-skorostnata-linija-do-burgas-s-dogovori-171491", "text": "До края на годината за всички скоростни отсечки, подлежащи на модернизация за да станат скоростни по транспортната оперативна програма, ще има подписани договори с изпълнители. Това прогнозира вчера генералният директор на НКЖИ инж. Красимир Папукчийски. Той припомни, че вече има решение на Върховния административен съд (ВАС) в полза на инфраструктурната компания за лот 1 от Елин Пелин до 42-и км. „Очакваме през септември ВАС да се произнесе по другите 2 лота по Елин Пелин - Костенец. В наша полза се произнесоха и по проект за системите за сигнализация и телекомуникация в отсечката от Пловдив до Бургас. През август ще имаме сключени договори за този проект, плюс за лота между Костенец-Септември. До края на годината ще има сключен договор за строителство на участъка Оризово - Михайлово“, уточни той. Вчера на официалната церемония по повод започването на модернизацията на столичната гара „Искър“, Папукчийски, че за гара Казичане има избран изпълнител, но На официална церемония в четвъртък бе даден старт на реконструкцията на гара „Искър“. „Гаровият комплекс „Искър“, заедно с тези в Подуяне и Казичане, е част от най-големият транспортен железопътен възел на територитията на България - „София“. Успоредно със строителните линейни обекти, за нас основен приоритет са проектите свързани с реконструкцията на гаровите коплекси“, посочи инж. Папукчийски. „Тяхната модернизация е от голямо значение за имиджа на железопътният транспорт и обслужването на пътници. Това е поредна стъпка на нашата компания по пътя на промяна на железопътния транспорт“, изтъкна генералният директор на НКЖИ. Гарата е проектирана, изградена и въведена в експлоатация през периода 1950 - 1955 г. Проектът за което е със застроена площ от 950 кв. м, доставка и монтажа на асансьор за лица с намалена подвижност, както и ландшафтно оформление на пространството около приемното здание. Цената за обновяването е 2,084 млн. лв., а срокът за изпълнение - 12 месеца. „Гара Искър в най-натоварените часове се ползва от около 500 души. Очакваме обновяването на гарата и графика на движението да доведе до увеличаването на пътникопотока с 25-30%. Навсякъде, където сме направили подобни рехабилитации ума такова увеличение“, припомни той. Относно съдбата на царската гара, която се намира недалеч от гарата в Казичане, инж. Папукчийски поясни, че тя не е собственост на НКЖИ. Сградата й обаче, по сегашния проект за изграждане на скоростна линия няма да пречи на реализацията на проекта.", "date": "2019.07.25", "title": "До края на годината скоростната линия до Бургас с договори за строеж"}
{"url": "https://www.monitor.bg:443/bg/a/view/ispanskite-deputati-ne-iskat-pedro-sanches-za-premier-171492", "text": "Испанските депутати не подкрепиха кандидатурата на социалиста Педро Санчес за премиер на страната, предадоха световните агенции. Това беше второто гласуване в парламента в рамките на седмицата. Във вторник Санчес не получи абсолютно мнозинство и така се стигна до гласуването днес, за което му беше нужно обикновено мнозинство. До последния момент Санчес водеше преговори с радикалната левица Подемос, за да си осигури нейната подкрепа, но в крайна сметка това не се случи. При гласуването днес Санчес получи 124 гласа \"за\" от всички депутати от Социалистическата партия плюс един депутат от по-малка партия. \"Против\" гласуваха 155 депутати. \"Въздържали се\" гласуваха 67 депутати. Санчес трябваше да получи подкрепата на 176 депутати от общо 350. Малко преди вота Санчес призна, че няма да успее да го спечели и каза, че преговорите с Подемос за съставяне на коалиция са се провалили. \"Споразумението не е възможно\", заяви Санчес и упрекна Подемос за провала. Той заяви, че исканията на Подемос за власт в правителството са били прекалено високи. Източници от Подемос казаха, че нейните депутати ще се въздържат при гласуването, допълва Ройтерс. Лидерът на Подемос Пабло Иглесиас пък призова Санчес да продължи да преговаря с неговата партия, а не да води страната към нови избори. Сега депутати имат срок до 23 септември, за да постигнат пробив в политическата задънена улица или Испания я очакват национални избори за четвърти път за пет години. През този период Санчес може да направи нов опит да си осигури парламентарна подкрепа.", "date": "2019.07.25", "title": "Испанските депутати не искат Педро Санчес за премиер"}
{"url": "https://www.monitor.bg:443/bg/a/view/plashtame-s-digitalen-talon-sinja-i-zelena-zona-v-sofija-171465", "text": "Плащаме с дигитален талон синя и зелена зона в София. Това реши Столичният общински съвет като даде зелена светлина на Центъра за градска мобилност (ЦГМ) да разработи идеята. „Този начин за плащане ще улесни граждани, които не са абонати на един от мобилните оператори, защото към момента, за да се изпрати смс до 1302 или 1303, трябва да си клиент на един от тях“, обясни шефът на ЦГМ Христиан Петров и даде пример с чуждестранните туристи, които посещават града със собствени автомобили или си наемат такива, че те няма как да заплатят чрез съобщение. В момента със смс плащат 90% от ползващите зоните за паркиране, а останалите 10% с хартиен талон. Междувременно от ЦГМ съобщиха, че са започнали подготовка за въвеждане на електронната система за таксуване в градския транспорт. 8 превозни средства вече са оборудвани с камери и валидатори, предстои да бъдат поставени и в още 36. След това на база на анализи ще се вземе решение дали пътниците ще бъдат таксувани спрямо времето, което са прекарали в градския транспорт или на изминало разстояние.", "date": "2019.07.25", "title": "Плащаме с дигитален талон синя и зелена зона в София"}
{"url": "https://www.monitor.bg:443/bg/a/view/1-3-ta-ot-tijnejdjyrite-ne-razpoznavat-falshivite-novini-171471", "text": "Близо 1/3 от тийнейджърите на възраст между 15 и 19 години не могат да разпознаят коя новина в Интернет е фалшива, показват резултатите от проучване сред 642 гимназисти от 10 български училища.  Проучването е извършено от екип на Център за развитие на медиите във времето от 1 април до 6 юни, като са зададени 16 въпроса от „отворен тип“ на хлапаци от София, Бургас, Карлово, Костинброд, Сливница и Стара Загора. 20 на сто от анкетираните признават, че получават основната си информация от социалните мрежи, почти половината прекарват почти цялото си време в Интернет. Сред новините, от които младежите се интересуват най-много са: образование и социални теми, технологии и иновации; политика и икономика, наука, спорт, анимации, музика, скандали, времето, известни личности, филми и сериали.  Почти половината твърдят, че се съмняват във всичко прочетено, но 1/3 възприемат виртуалния свят като лишен от лъжи.   Най-голям брой ученици посочват, че познават фалшивата новина по това, че не им звучи достоверно (40%), което на практика е най-спорният отговор на този въпрос. Отговорилите се доверяват единствено на интуицията си, което в много случаи може да е погрешното решение при разпознаването на фалшивата информация.  Интересен факт е, че над 200 от анкетираните не успяват да дадат обяснение що е това „пропаганда“, а около 100 са категорични, че не се смущават от общуването с напълно непознати им профили в мрежата.  ", "date": "2019.07.25", "title": "Всеки трети тийнейджър не разпознава фалшивите новини"}
{"url": "https://www.monitor.bg:443/bg/a/view/boris-djonsyn-brekzit-shte-napravi-velikobritanija-naj-velikoto-mjasto-na-sveta-171470", "text": "Новият британски премиер Борис Джонсън заяви в първата си реч в парламента, че Брекзит ще превърне Великобритания в най-великото място в света, предаде Ройтерс. \"Нашата мисия е да осъществим Брекзит на 31 октомври с цел обединяване и изпълване отново с енергия на нашето велико Обединено кралство и за да превърнем страната в най-великото място в света\", подчерта Джонсън. Той съобщи също, че Лондон няма да номинира кандидат за еврокомисар в новия състав на ЕК. Джонсън освен това определи условията на договора за Брекзит, който прешественичката му Тереза Мей сключи с ЕС, като неприемливи. \"Споразумението за излизане от ЕС беше отхвърлено три пъти\", припомни Джонсън, визирайки трите отхвърляния в британския парламент. \"Неговите условия са неприемливи за този парламент и за тази страна\", подчерта той и поиска \"премахването на ирландския предпазен механизъм\". Този механизъм е решение, което ще се прилага като краен вариант с цел избягване на проверките по границата между британската провинция Северна Ирландия и Република Ирландия след Брекзит. \"Трябва ясно да се разбере, че пътят към сделката преминава през пътя на премахването на предпазния механизъм\", подчерта Джонсън, цитиран от Ройтерс. Джонсън призова ЕС да премисли отказа си от предоговаряне на сделката за Брекзит. Новият премиер каза също, че поставя началото на нов подход за постигане на независима търговска политика, в който именно се вписва и решението да не се номинира кандидат за ЕК, допълва Ройтерс. \"Днес е първият ден за нов подход, който ще приключи с нашето излизане от ЕС на 31 октомври\", изтъкна той. На този фон ирландският колега на Джонсън Лио Варадкар заяви, че твърдението, че Обединеното кралство може напълно да предоговори споразумението си за Брекзит с ЕС, няма връзка с реалността. Междувременно стана ясно, че първият министър на Шотландия Никола Стърджън е предупредил Джонсън, че ще продължи подготовката за референдум за независимост, защото неговите планове за Брекзит ще навредят на шотландската икономика. \"Сега повече от всякога е важно в Шотландия да имаме алтернативна възможност\", заяви Стърджън в писмо до Джонсън. По думите й \"шотландското правителство ще продължи да прави приготовления, за да даде на хората в Шотландия избора да станат независима страна\". Според нея шотландският парламент ще обмисли законодателство за референдум след лятната ваканция.     От години сградата на \"Даунинг стрийт\" 10, където ще се помещава 77-ият премиер на Великобритания Борис Джонсън, има проблеми с мишките. За да се справи с тях си има и постоянно пребиваваща там котка. Тя е известна като главен мишеловец. През 2011 г. на поста беше назначен котаракът Лари. Очаква се той да остане на служба и при новия обитател на резиденцията. Друг интересен факт за сграда е, че първоначално е била жълта, а след това е пребоядисана в черно, за да бъде разпознаваема. В официална резиденция на правителствените ръководители сградата се превръща в началото на 30-те години на ХVІІІ век, когато крал Джордж Втори подарява собствеността върху имота на първия британски премиер Робърт Уолпоул.", "date": "2019.07.25", "title": "Борис Джонсън: Брекзит ще направи Великобритания най-великото място на света"}
{"url": "https://www.monitor.bg:443/bg/a/view/ot-tad-group-haknali-nad-500-000-imejl-adresa-171476", "text": "Само за един ден експерти от Специализираната прокуратура са открили в един от иззетите компютри на фирма TAD Group, над 500 000 имейл адреса с пароли. Това съобщи в Добрич зам.-главният прокурор Иван Гешев.  Става въпрос за известна българска пощенска платформа, уточни прокурор Гешев, без да конкретизира имена. „Дейността на тази фирма, е меко казано, в противоречие със закона. Най-малкото, отварянето на пощите е нерегламентирана дейност. Имаме основателни съмнения, че дейността на фирмата е целенасочена дейност спрямо държавата, затова и повдигнатото обвинение е за тероризъм чрез извършване на компютърно престъпление“, каза Гешев. В момента се извършват финансови ревизии както на физическите лица във фирмата, така и на TAD Group като търговско дружество. На тримата обвиняеми за хакерската атака срещу НАП: Кристиян Бойков, като изпълнител; на собственика Иван Тодоров и на търговския директор Георги Янков – като подбудители, са наложени забрани за напускане на страната. Що се отнася до факта, че Иван Тодоров е в Канада, прокурор Гешев обясни, че за тези от обвиняемите, които не бъдат установени, следва опит за призоваване, справки, обявяване за общодържавно издирване, европейска заповед за арест и накрая – издирване с Интерпол. В момента служители във фирмата няма, тъй като всички са подали молби за напускане. Това по никакъв начин не решава въпроса с евентуалната наказателна отговорност, каза прокурор Гешев. Всеки служител във фирмата от последните 2 години ще бъде разпитан, ще бъде проверяван и ще се направи опит да бъде отворен компютъра му. „Щом специалистите успяха да отворят компютъра на Бойков, нямам притеснения какво ще се събере като информация. Назначени са всички възможни експертизи“, подчерта зам.-главният прокурор Иван Гешев.", "date": "2019.07.25", "title": "От TAD Group хакнали над 500 000 имейл адреса"}
{"url": "https://www.monitor.bg:443/bg/a/view/fon-der-lajen-polsha-da-se-zaeme-s-migracijata-171473", "text": "Новата Европейска комисия и Полша ще трябва да се заемат с трудни въпроси като миграцията и върховенството на закона в духа на взаимно уважение и разбирателство, каза днес Урсула фон дер Лайен, която предстои да оглави Европейската комисия, предаде ДПА. \"Има трудни въпроси, с които трябва да се справим, като миграцията или върховенството на закона\", посочи Фон дер Лайен преди срещата си във Варшава с полския премиер Матеуш Моравецки. \"Мисля, че е важно да се слушаме един друг и да се отнасяме с уважение един към друг и никога да не забравяме, че сме в Европейския съюз\". Фон дер Лайен пристигна в Полша днес, за да обсъди с Моравецки, структурата, програмата и състава на новата Европейска комисия, наред с други въпроси. Миналата седмица Фон дер Лайен каза, че върховенството на закона ще бъде един от приоритетите на новата Европейска комисия, но предупреди също, че отделни държави от общността не трябва да бъдат взимани на мушка. На съвместна пресконференция с премиера Моравецки Фон дер Лайен заяви, че Северноатлантическият съюз е най-важната структура, на която се опират сигурността и отбраната на ЕС. Фон дер Лайен изтъкна въпросите за вътрешната и външната сигурност като най-важни за ЕС, заедно с балансираното развитие и благополучието на гражданите. Полският министър-председател Моравецки каза на пресконференцията, че новият мандат на Европейската комисия може да се превърне в период на изграждане на \"Европа на компромисите и съгласието\". \"Полша се надява на \"Европа на компромиса\", която ще постигне обща позиция в сфери като търговията, енергетиката, икономиката и иновациите, подчерта Моравецки преди разговорите си с Фон дер Лайен, съобщи ДПА.", "date": "2019.07.25", "title": "Фон дер Лайен: Полша да  се заеме с миграцията"}
{"url": "https://www.monitor.bg:443/bg/a/view/prokurorite-vyv-vss-njama-da-se-poddadem-na-politicheski-natisk-171475", "text": "С 11 гласа „за“ и нито един „против“ прокурорската колегия прие позиция по повод постъпила декларация и сигнал от Христо Иванов, председател на партия „Да, България“ с призив към членовете на ВСС да оттеглят номинацията на зам.-главния прокурор Иван Гешев за поста на главен прокурор, да образуват дисциплинарно производство срещу него и коментар на интервюто му пред БНТ. Както и по повод на получено отворено писмо от гражданско сдружение „Правосъдие за всеки“ също с искане да бъде оттеглена кандидатурата на Гешев и да бъде излъчена друга номинация.   „Идеята на декларацията е да изразим позиция, която да даде отговор на постъпилите искания“, обясни пред прокурорската колегия главният прокурор Сотир Цацаров. Позицията на кадровиците на Темида е и по повод  . Той се проведе преди и по време на заседание на пленума на ВСС, трето поред, за издигането на кандидатура за главен прокурор и след това заседание на прокурорската колегия. „Декларацията на ПП „Да, България“, както и сигналът и отвореното писмо, представляват опит за целенасочена политическа намеса в процедурата за избор на главен прокурор, както и независимостта на съдебната власт. С тях, както и с организираните протести срещу конкретен кандидат, се нарушават точно тези демократични ценности и принципи на правовата държава, които тази политическа сила прокламира, че убедено защитава. Процедурата за избор на главен прокурор ще бъде проведена в пълно съответствие с изискванията на Конституцията и Закона за съдебната власт без членовете на прокурорската колегия да се поддават на опити за политически натиск и влияние, независимо дали те се осъществяват от управляващите или от опозицията в политическия живот на страната“, гласи текстът на позицията на прокурорската колегия. „Конкретен повод за тия искания е издигнатата кандидатура и интервюто. Без да коментирам въпросното интервю, моето мнение е, че каквото и да беше казал този кандидат, то нямаше да бъде прието от тази политическа сила и от нейния председател по съвсем обясними причини, защото очевидно този кандидат не съвпада с тяхното желание свързано с политически амбиции. С оглед на това, единственото, което ние казваме е, че ще спазим процедурата, единственото, което ние казваме е, че ще спазим конституцията и закона и че няма да се поддадем на каквито и да е опити за натиск и то не само от опозиционна политическа сила, за каквато се представя политическа партия „Да, България“, но и от всяка друга политическа сила, включително управляващите. Това е смисъла на тази декларация“, коментира преди гласуването на позицията Цацаров.", "date": "2019.07.25", "title": "Прокурорите във ВСС: Няма да се поддадем на политически натиск"}
{"url": "https://www.monitor.bg:443/bg/a/view/predi-2-godini-ekolozite-spreli-sreshtu-zakonovi-promeni-sreshtu-chumata-171472", "text": "Диви свине преплуват река Дунав и навлизат в България. Пренасят африканската чума в районите граничещи с р. Дунав. През 2017 година „Обединените патриоти” внасят промени в Закона за лова, насочени за превантивни мерки срещу разпространение на африканската чума по свинете в България. Предлаганият облекчен режим за отстрел на дива свиня би спрял навлизането й от Румъния през р. Дунав в България. „Еколозите”, които на парламентарното заседание бяха представени от „Българско дружество за защита на птиците” (БЗДП) и „Асоциация на парковете България” представена от Тома Белев категорично се противопоставиха на промените и те бяха отхвърлени. Тогавашният министър на земеделието Румен Порожанов се поддаде на внушенията на „зелените”. Точно преди година Национална асоциация „Българско Черноморие“ припомни на обществеността за въпросните действия на „еколозите”. Сега освен икономическите щети може би сме изправени и пред екологична катастрофа, защото труповете са заравят и може да заразят подземните води, алармират от НАБДЧ.", "date": "2019.07.25", "title": "Преди 2 години „еколозите” спрели законови промени срещу чумата"}
{"url": "https://www.monitor.bg:443/bg/a/view/stroitel-na-asparuhov-most-alarmira-za-plachevnoto-mu-systojanie-171480", "text": "Състоянието на Аспарухов мост в момента е плачевно. Това коментира инж. Марин Добрев, който е участвал в изграждането на съоръжението от самото му начало до пускането в експлоатация на моста през 1976 г. „Най-крещящо е положението с металната конструкция. Хидроизолацията й от страната на морето не е направена добре. Асфалтовото покритие е компрометирано, а парапетът е целият в ръжда”, каза специалистът пред Дарик-Варна. Според инж. Добрев, спешно трябва да се направили профилактика на съоръжението, тъй като последният цялостен ремонт е правен в края на миналия век. „Няма метална конструкция, която без обслужване, може да издържи 20 години и то, при активна морска среда. Който иска, може да отвори и да прочете как се поддържат мостовете в Ню Йорк. Няма асфалт, който да е издържал 20 години и да бъде в това състояние, което горе-долу е приемливо. Всички мостове в България, които са правени след Аспаруховия, са обрушени и цялата арматура се вижда на длан – бетоновото покритие е паднало. За щастие, тук всичко се държи, защото наистина се работеше с много желание, внимание и любов. Във вътрешността на колоните през 5 метра има диафрагми и шахматно са разположени стълбища. По моя информация вече ги няма - братята от наводнението в квартал „Аспарухово” са ги превърнали в капитал. Вратите са разбити тотално. Когато отваряхме металната конструкция през 2000 година, за да ги проверяваме, вътре беше пълно със спринцовки. Тогава се провериха всичките 78 000 болта и се дозатегнаха. Оттогава никой не се е качвал там”, каза още инж. Добрев. Той  препоръча още да се направи много строга профилактика на предварително напрегнатите греди. „В Италия, въпреки, че скоро там падна мост, има практика да се обследва предварително напрегнатият бетон след 20 години, защото могат да се появяват пукнати. Трябва да се провери и състоянието на лагерите, защото преди 19 години имаше скъсано водещо въже на единия ролков лагер. Най-малкото трябва да се направи едно смазване”, добави още специалистът. Варненци коментираха, че  лошото състояние на съоръжението често е причина за множество катастрофи. Изровен от зърновозите е и асфалтът на подходите от и към Пристанище Варна, където има коловози с дълбочина от 30-40 сантиметра. За капак, някой умник е разпоредил да се събират стари гуми под моста. Ако камари от това гумено сметище пламне, Варна може да остане и без единствения си мост, алармират още недоволните.", "date": "2019.07.25", "title": "Строител на Аспарухов мост алармира за плачевното му състояние"}
{"url": "https://www.monitor.bg:443/bg/a/view/veteranyt-xibit-vodi-rap-invazija-v-sofija-171477", "text": "Висококалибрената хип-хоп звезда Xibit се завръща в България за една невероятна нощ в столичния клуб Music Jam на 24 октомври, а организаторите обещават да не остане единствения, а да повлече цяла рап инвазия със себе си. Излязъл от бедняшките гета на Детройт, минал през поправителен дом и най-накрая пробил в ъндърграунд рап сцената на Ел Ей, той е от най-самобитните, чепати и автентични рапъри, които жанрът е родил. Открит и продуциран в началото от самия Д-р Дре, Екзибит е другар с големите имена като Снууп Дог, Еминем и Пи Диди, но бързо влиза в конфликт с комерсиалната машина на шоубизнеса и впоследствие залага на свободата, която му дава собствения лейбъл. Забележителна е кариерата му и в телевизията, и във видеоигрите, което показва многостранната му дарба на ентъртейнър, далеч извън пределите на гангста стайла. Припомняме, че това не е първият път, в който Xibit акостира на родна земя. Дебютът му пред българска публика беше на несъществуващия вече „Ловеч фест“, на който беше хедлайнер.", "date": "2019.07.25", "title": "Ветеранът Xibit води рап инвазия в София"}
{"url": "https://www.monitor.bg:443/bg/a/view/rev-na-motori-i-harmonikata-na-krypkata-izpratiha-bugi-brabata-171478", "text": "Близки, приятели и просто рок фенове, се събраха вчера в гробищния парк на Бакърена фабрика в София, за да изпратят в последния му път Марио Събев, по-известен като Буги Барабата. Музикантът, който с групата си „Бараби блус бенд“ издаде шест албума, а всяка сутрин до последно будеше слушателите на Зи-рок, почина внезапно в нощта на 20 срещу 21 юли. Поклонението беше уважено от много колеги на Буги, сред които Васко Кръпката, с когото написаха вечния химн „Няма бира“. Блусарът дори си позволи да посвири на погребението, в чийто саундтрак се включиха и десетки мотори. Константин Марков от „Тангра“, Оги Кьосовски от „Контрол“, Емил Анчев от „Конкурент“, Николо Коцев, бяха само част от артистите, доли за последен поклон пред джентълмена от „Коньовица“, Преди няколко дни новинарят на Нова телевизия Богомил Грозев съобщи, че в петък, 19 юли, ден преди да почине, Буги е бил опериран, но и до сега няма подробности за здравословните му проблеми. Марио Събев и е роден на 24 декември 1960 година. Активната му кариера започва от 1993 г. и създава шест албума с групата си \"Бараби блус бенд\" като той е основния автор на песните. Заедно с Васко Кръпката написват химна „Няма бира“, но той пише музика и с друг легендарен български музикант – Георги Минчев, за когото написва песента „Равносметка“.", "date": "2019.07.25", "title": "Рев на мотори и хармониката на  Кръпката изпратиха Буги Барабата"}
{"url": "https://www.monitor.bg:443/bg/a/view/kyrpjat-nad-14-000-kv-m-dupki-po-selskite-pytishta-v-dupnishko-171467", "text": "Стартира кърпенето на 14 200 кв. м. дупки по селските пътища в Община Дупница, обявиха от кметската администрация. Рехабилитацията на уличната мрежа в малките населени места започна от вчера в село Бистрица. За 16-те села на територията са заложени над 400 000 лева от бюджета на Община Дупница. Кметовете и кметски наместници на малките населени места са хората, които посочват невралгичните улици за ремонти съвместно с комисията от Общината и фирмата-изпълнител, посочи говорителят на администрацията Христо апостолов. Общата прогнозна стойност за кърпене е минимум 14 200 кв.метра, като срокът за приключване на дейностите в селата е 45 дни. Рехабилитация в момента тече и в град Дупница, а до дни стартира и тази по 4-класната пътна мрежа.", "date": "2019.07.25", "title": "Кърпят над 14 000 кв.м. дупки по селските пътища в Дупнишко"}
{"url": "https://www.monitor.bg:443/bg/a/view/kobrata-kym-reporterka-njama-shans-da-te-celuna-171464", "text": "Кубрат Пулев демонстрира завидно самочувствие пред микрофона на американската репортерка Хелън Йее в Лос Анджелис. Българската звезда в тежка категория показа, че си е научил урока и не целуна сексапилната журналистка, но даде ясно да се разбере, че се смята за по-добър боксьор от Анди Руис и е готов да стане световен шампион. Както е известно, Кобрата получи обратно лиценза си за щата Калифорния, който му бе отнет заради своеволието му да целуне по устата репортерката Дженифър Равало след победата си над Богдан Дину на 23 март. От скандала косвено пострада и самата Хелън Йее, която феновете на Кобрата объркаха с Джени Суши и я заляха с десетки неприятни съобщения. „Не, забрави, никакъв шанс да те целуна. Разбрах, че повече не трябва да правя това, защото другите хора вероятно не разбират моите шеги. Ако някой иска да ме целуне, няма проблем, но аз няма да целувам никого“, каза с усмивка Кобрата. Българинът отново коментира евентуалния реванш между Антъни Джошуа и Анди Руис, споделяйки, че според него британецът ще загуби за втори път.", "date": "2019.07.25", "title": "Кобрата към репортерка: Няма шанс да те целуна"}
{"url": "https://www.monitor.bg:443/bg/a/view/gabriela-petrova-stana-shampionka-sled-virus-171460", "text": "Европейската вицешампионка в зала от Прага 2015 Габриела Петрова спечели държавната титла в тройния скок за жени за 4-и пореден път. След като се бори с летен вирус в дните преди състезанието, атлетката не успя да преодолее 14 м в София. Тя се приземи два пъти на 13,83 м, а в другите три опита направи фаулове. Също 4-а титла, но в скока на височина, прибави към актива си и световният студентски шампион Тихомир Иванов, който преодоля 225 см. При жените златото за пръв път заслужи младата Елеонора Драгиева със 174 см. Антонио Иванов и Инна Ефтимова дублираха титлите си в късите спринтове, като във втория ден триумфираха на 200 м съответно с резултати от 20,86 сек. и 23,14 сек. Милица Мирчева и Иво Балабанов също взеха по две индивидуални титли в бяганията на 1500 и на 5000 м, както и Рената Петкова на диск и на гюле. Лиляна Георгиева пък стана шампионка на 800 м и с щафетата на 4 по 400 м на клуба си \"Актив 2013“ (Пд). Съотборничката й в квартета Кристина Борукова пък бе единствената с три златни медала от първенството. Освен първото място с щафетата, тя триумфира и в индивидуалните бягания на 400 м гладко и на 400 м с препятствия.", "date": "2019.07.25", "title": "Габриела Петрова стана шампионка след вирус"}
{"url": "https://www.monitor.bg:443/bg/a/view/murgav-udari-s-pryt-po-glavata-i-spuka-cherepa-na-sykvartalec-171466", "text": "19-годишен младеж от ромския квартал “Анезица“ във Велинград е приет в тежко състояние в пловдивската УМБАЛ „ Свети Георги“ с пукнат череп, след като е бил ударен с дървен прът по главата от свой съкварталец. Скандалът е станал в сряда вечерта в квартала, населен предимно с ромски фамилии. 26-годишният Д.Т. и Я.Ч.1 на 19 години се скарали помежду си и вместо случката да се реши словесно, тя преминала в бой, приключил със сериозно пострадал. По-възрастният от двамата съкварталци грабнал един дървен прът от оградата на близка къща и ударил по главата по-младия си съсед. От главата на ранения шурнала кръв, той паднал възнак на земята, а близките му повикали линейка от местната болница. Тъй като велинградските лекари преценили, че състоянието на пострадалия е критично, 19-годишният младеж бил транспортиран по спешност в Университетската болница „ Свети Георги“ в града под тепетата. Пристигналите на мястото на сбиването униформени не успели да заловят побойника Д.Т., който избягал и  се укрил. Рано сутринта в четвъртък обаче 26-годишният нападател бил намерен и задържан за денонощие в ареста на велинградското Районно управление на полицията.", "date": "2019.07.25", "title": "Ром спука черепа на съкварталец с прът "}
{"url": "https://www.monitor.bg:443/bg/a/view/djuliana-gani-glezi-kamili-v-slynchev-brjag-171463", "text": "Мис Силикон 2013 Джулиана Гани си подари екзотично преживяване с камили по време на лятната си ваканция на родното Черноморие. Заедно с годеника й Илиян Найденов посетиха животинския резерват в Слънчев бряг, където основна атракция са именно създанията от Африка и Азия. От разходката си, бъдещите младоженци си тръгнаха и с нов приятел – едногърбата камила Майкъл. шегува се Гани. Популярната като Малката Джулка изкусителка и любимият й останаха възхитени и от останалите обитатели на резервата – малки зайчета и понита, които нахраниха с моркови. Екскурзията до Слънчев бряг е една от малкото, които Гани и Найденов си правят на родна територия. Двамата доказаха, че са фенове на екзотичните пътешествия, като в списъка им с любими дестинации попадат още Индонезия, Филипинските острови и др.", "date": "2019.07.25", "title": "Джулиана Гани глези камили в Слънчев бряг"}
{"url": "https://www.monitor.bg:443/bg/a/view/fenove-podgoniha-tita-i-papi-hans-video-171459", "text": "„Онче-бонче, ще съм твойто конче“, пее левент с релеф, надянал глава на зайче с препратка към любимата детска песен по текст на Леда Милева, докато мускулите на гърдите му подскачат в модерния регетон ритъм. Младежът със спортното тяло е Папи Ханс, музикалния псевдоним на поета Константин Трендафилов, а сюжетът е част от новото му видео с Тита „Ти гониш“. По-малко от денонощие след като беше пуснат в интернет клипа е кандидат да счупи от феновете. За 16 часа песента се беше завъртяла над 230 000 пъти в Youtube и беше получила близо 2000 коментара, почти до един негативни. „В началото започва като хорър, после става порно“; „Дори и гърдите на Тита не могат да спрат това парче от провал“ и „Когато майка ми влезе в стаята преместих на порно клип – беше по-лесно за обяснение“ - гласят част от критиките на феновете, които в болшинството си са под 20-годишни, т.е. би следвало да са по-снизходителни и възприемчиви на крайности. Но явно дори за тях отровата е в дозата, а в новата песен Папи Ханс, който се е разписал с музиката и текста, явно е прекалил. Стиховете са необяснима комбинация от детски песни и закачки като „Бейбе, искам да призная/ само с теб ше си играя“ и „онче-бонче“, за което вече споменахме, с откровени покани за плътски удоволствия. Последните са чудесно визуализирани от една дузина красиви момичета по сатенено бельо, които играят на „пържолки“, „къща“ и си разменят реплики като „играчка плачка“ и „стоп игра“, или обикалят около голото тяло на Папи, прикрито само от слипове, дегизирано със заешка глава, мърдаща с ушички. На този фон Папи се закача между чаршафите с Тита, която съвсем не е по-облечена от колежките си в клипа, двамата си разменят ласки и се мажат с поредната торта (превърнала се в основен герои в последните клипове на Тита). Нито лириките на „Ти гониш“, нито визуализацията на песента може да привлече внимание с някаква стойност, освен с безкрайната доза скандал. Някак си поетическият талант на Папи Ханс тук дори не прозира, а музиката е чуден пъзел от готови семпли, всеки, от които, като че ли си го чувал милион пъти. Може би от там идва голямото разочарование на немалката фенска маса и на двамата изпълнители, още повече, че Папи Ханс показа как може да създава песни и в друга насока с предпоследната си „Твой“ - непретенциозна балада, в която все пак можеше да се открият някакви качества. След няколко дни обаче равносметката ще е друга – парчето ще кънти отвсякъде, а броячът в Youtube ще е вече със 7 цифри, въпреки неодобрението и откровения хейт, които в последно време се превърнаха в норма за успех.", "date": "2019.07.25", "title": "Фенове „подгониха“ Тита и Папи Ханс (ВИДЕО)"}
{"url": "https://www.monitor.bg:443/bg/a/view/karakachanov-mojem-da-skluchim-individualni-sporazumenija-s-gerb-171461", "text": "Предоговаряне на общото споразумение или индивидуални такива на партиите от патриотичната коалиция - ВМРО, НФСБ, и '“Атака“ с ГЕРБ за подкрепа на кабинета. Това са двата варианта пред бъдещето на „Обединени патриоти“, стана ясно от думите на вицепремиера и лидер на ВМРО Красимир Каракачанов, след като представи своята концепция за ромите в МС. Повод за коментара му бе поредния скандал и провалено заседание на малката коалиция. В сряда тримата лидери се събраха за първи път от повече от година, но сбирката им приключи след около 2 минути. Причината бе предложението на лидера на „Атака“ Волен Сидеров медиите да присъстват на срещата, което обаче не бе одобрено от ВМРО и НФСБ. Сега Каракачанов обясни, че малката коалиция не съществува от няколко месеца, защото няма диалог, а има саботаж и атаки от страна на един от лидерите в коалицията срещу останалите две политически формации. Каракачанов бе категоричен, че в такава коалиция, каквото в момента е Обединени патриоти, лично той няма да участва \"Като го гледате от четири месеца как сипе хули, обидни квалификации и лъжи по отношение на мен, на другия ми колега - Симеонов, на г-н Джамбазки, на ВМРО, за какво разбиране става дума, и какъв е смисълът да продължаваме да си говорим по този начин, попита Каракачанов. Лидерът на ВМРО даде да се разбере, че не той обявява, че излиза от малката коалиция. Дали това ще стане, Каракачанов отговори - \"ще видите\". Относно подкрепата на правителството, Каракачанов бе лаконичен в отговора си и заяви, че всеки може да стигне до споразумение с ГЕРБ на базата на това, което е като общо споразумение и да продължи да подкрепя правителството.", "date": "2019.07.25", "title": "Каракачанов: Можем да сключим индивидуални споразумения с ГЕРБ"}
{"url": "https://www.monitor.bg:443/bg/a/view/puskat-zelen-bilet-v-sofija-den-po-rano-171456", "text": "Столичната община ще пуска „зелен билет“ на стойност 1 лв. за целия градски транспорт при отчитане на един ден замърсен въздух. До момента документът, се пускаше след реализирано превишение на фини прахови частици (ФПЧ) в два последователни дни. Новата мярка е по предложение на кмета на София и бе приета на заседание на Столичния общински съвет днес.  Кметството въвежда и специални мерки за ограничаване на замърсяването от битовото отопление с монтирането на 2000 филтри на комини в следващите три години. „До края на годината ще монтираме още 150 филтъра в районите „Красна поляна“ и „Слатина“. 1850 филтъра ще бъдат поставени в следващите 3 години. Поставянето на филтрите е допълваща мярка към ограничаване на замърсяването от отоплението на въглища и дърва“, обясни Фандъкова и посочи, че 55 хил. домакинства в столицата се отопляват на дърва и въглища. Тя припомни, че общината е осигурила и средства за безплатна подмяна на старите печки на 20 000 домакинства със средства от Оперативна програма „Околна среда“ и „Лайф“ на ЕК. В програмата за безплатен монтаж на филтри ще бъдат включени тези семейства, които не могат да бъдат финансирани по оперативните програми и са с ниски доходи. „Предимството на филтрите е, че се монтират бързо, имат ниски оперативни разходи и незабавен ефект – над 80% намаляване на емисиите на фини прахови частици“, каза Фандъкова. Тя изтъкна още, че в момента се монтират и 22 сензора, които ще измерват качеството на въздуха. До края на годината първата общинска мрежа за измерване ще е работи и данните й ще са достъпни в реално време и през мобилно приложение. Фандъкова отчете, че дните със замърсен въздух намаляват, позовайки се на данните от националната мониторингова система. „С 1/3 е намалял броят на превишенията за първите 6-месеца на 2019 г. спрямо същия период на 2018 г. За цялата 2018 г. данните показват 17% по-малко превишения на ФПЧ на годишна база спрямо 2017 г. Въпреки положителната тенденцията, замърсяването с ФПЧ продължава да е сериозен проблем особено през зимните месеци. Затова работата по намаляване на замърсяването и от битовото отопление, и от транспорта, продължава“, заключи Фандъкова.", "date": "2019.07.25", "title": "Пускат „зелен билет“ в София ден по-рано"}
{"url": "https://www.monitor.bg:443/bg/a/view/rekord-ne-stigna-na-epitropov-za-polufinalite-171458", "text": "Българският плувец Любомир Епитропов счупи националния рекорд за мъже на 200 м бруст по време на световното първенство в Южна Корея. 20-годишният търновец спря хронометрите на 2:11,78 минути и прати в историята постижението на Михаил Александров от 2:11,94 мин., регистрирано също на азиатска земя - на олимпийските игри в Пекин на 12 август 2008 г. Резултатът на Епитропов го нареди на 25-о място сред всички стартирали в сериите на дисциплината и не му позволи да се класира за полуфиналите. Най-добро време записа австралиецът Матю Уилсън – 2:07,29 мин. На последното 16-то място, даващо право на участие в следващия етап, се нареди Антон Маккий от Исландия с време от 2:10,32 минути. Българинът се приближи и до олимпийския норматив \"А\", който е 2:10,35 мин. „Имаме върху какво да работим, за да стигнем до квотата. С оглед на часовата разлика, умората и голямата жега и влажност тук, съм доволен от представянето си“, сподели пред bgswim.com Епитропов, който е дебютант на световно първенство.", "date": "2019.07.25", "title": "Рекорд не стигна на Епитропов за полуфиналите"}
{"url": "https://www.monitor.bg:443/bg/a/view/kobrata-kato-izgladnjal-zvjar-sym-171434", "text": "Принудителната пауза в кариерата заради отнемането на лиценза му в Калифорния, а оттам и на цялата територия на САЩ, явно не е повлияла на мотивацията на Кубрат Пулев. Дори напротив, той е все по-гладен за успехи.  Кобрата получи обратно правото да се боксира отвъд Океана и той вече започна усилена подготовка за следващия си двубой. Очаква се той да бъде в началото на есента, а дотогава боксьорът трябва да навлезе в необходимата форма. И това явно не е проблем за него.  \"Като изгладнял звяр съм за нови победи\", написа Пулев под своя снимка в профила си във фейсбук. За последно той излезе на ринга в края на март, като победи по драматичен начин румънеца Богдан Дину с нокаут.  Очакванията са следващият му сблъсък да е за световната титла на IBF с Анди Руис. По всяка вероятност битката ще се проведе в САЩ, но желанието на родния боксьор е да се бие на територията на България. ", "date": "2019.07.25", "title": "Кобрата: Като изгладнял звяр съм!"}
{"url": "https://www.monitor.bg:443/bg/a/view/trima-na-syd-za-hakerskata-ataka-sreshtu-nap-171462", "text": "Специализираната прокуратура обвини още двама за хакерската атака срещу НАП на 22 юли 2019 г., съобщиха от прокуратурата. Софийска градска прокуратура, която обвини в компютърно престъпление Кристиян Бойков, изпрати досъдебното производство по компетентност на Специализираната прокуратура, тъй като бяха събрани доказателства за извършено престъпление против Републиката- с цел да създаде смут и страх в населението е извършено компютърно престъпление, за което се Специализираната прокуратура прие делото и извърши допълнителни процесуално-следствени действия, при които бяха събрани доказателства, обосноваващи ангажирането на наказателната отговорност на още две лица – на изпълнителния директор Георги Янков и на собственика на дружеството Иван Товоров, работодател на Кристиян Бойков, които са Търговският директор на „ТАД ГРУП“ ЕООД е обвинен за това, че като подбудител, умишлено склонил Кристиян Бойков да извърши престъпление с цел да създаде смут и страх в населението. Взета му е мярка за неотклонение \"Гаранция в пари\" в размер на 20 000 лв. Същото обвинение като подбудител е повдигнато на собственика на „ТАД ГРУП“ ЕООД Иван Тодоров. До настоящия момент Иван Тодоров не е открит на известните му адреси, поради което е обявен за общодържавно издирване и ще бъде издадена Европейска заповед за ареста му. На Кристиян Бойков е повдигнато ново обвинение – като извършител на престъплението (по чл. 108а, ал.1 от НК), в съучастие с Георги Янков и Иван Тодоров като подбудители, за което му е взета парична гаранция от 20 000 лева. Събраните доказателства сочат, че До момента са събрани доказателства за нерегламентирано копиране на информация от сървъри на застрахователна компания, фирма, предоставяща интернет услуги и други. В интерес на разследването, на този етап имената на институциите и дружествата няма да бъдат огласявани. За предприетите действия по привличане на три лица като обвиняеми за извършено престъпление по чл. 108а от НК, Специализираната прокуратура е уведомила Комисията за защита на личните данни и КПКОНПИ. Продължават действията по събиране на доказателства, което може да доведе до ангажиране на отговорността и на други лица.", "date": "2019.07.25", "title": "Още двама обвинени за хакерската атака срещу НАП"}
{"url": "https://www.monitor.bg:443/bg/a/view/osnovnijat-svidetel-po-deloto-sudjukgejt-bil-tartor-na-prestypna-grupa-za-iztochvane-na-dds-171469", "text": "В Добрич бе проведена спецакция от следователи на Специализираната прокуратура, служители на ДАНС, ГДБОП и Областната дирекция на МВР. Специално за това пристигна и зам.-главният прокурор Иван Гешев.  „От сутринта в Добрич, Варна и София се провеждат действия по разследване на организирана престъпна група за данъчни престъпления. Става въпрос за досъдебно производство, образувано от началото на годината за организирана престъпна група, осъществяваща данъчни престъпления. Към момента се работи с четири лица. Най-вероятно днес или утре същите ще бъдат привлечени в качеството на обвиняеми: единият като ръководител, а вероятно всички останали като извършители на престъпления, с първоначална щета 300 000 лева. Това е първоначална квалификация и колегите предполагат, че след съответните експертизи щетата ще нарасне съществено. Лицето, което ръководи групата, е в голяма степен емблематично за Добрич. Осъждано е за данъчни престъпления и явно продължава да върши същото“, заяви пред журналисти Иван Гешев. Запитан дали става въпрос за Антон Проданов, основния свидетел по делото срещу бившия депутат Живко Мартинов, известно още като „Суджукгейт“, прокурор Гешев отговори утвърдително, но подчерта, че между двете неща няма никаква връзка. Според Иван Гешев, ситуацията в Добрич не е добра и трябва да се подобри. „Държавата трябва да застане по-сериозно на мястото си, защото в града се водят някакви противоборства между някакъв бизнес и три криминални групировки. Прокуратурата също носи вина за това нещо. Защото държавата, в лицето на прокуратурата, не са достатъчно активни и наблюдават в голямата степен безучастно това, което се случва в града. Извършват се различни неща, с които се решават междуличностни проблеми и всичките са недостатъчно разследвани и недостатъчно внимателно проверявани“, коментира още Гешев. Антон Проданов има сериозен бизнес и в София. Ръководи търговски дружества, управлява заведения и парадира с политическа партия. Членовете на престъпната му група не са само от Добрич. Според прокурор Гешев, Проданов е бил задържан или във Варна, или в Албена, където е бил на почивка. Според очевидци, Проданов бил задържан в Албена пред съпругата си, която колабирала и се наложило да бъде извикана линейка. По-късно спец частите обградиха луксозната къща в Добрич, в която Проданов пребивава, когато не е в София. Обиските продължават, каза прокурор Гешев. Проверяват се над 12 адреса. Предстои да се обобщи какво е намерено и дали може да се ползва, каква стойност ще има за досъдебното производство. Става въпрос за данъчни престъпления – основно за избягване и неплащане на ДДС, обясни зам.-главният прокурор. Той отказа да разкрие схемата, но не отрече, че са замесени кухи фирми и подставени лица.  ", "date": "2019.07.25", "title": "Основният свидетел по делото „Суджукгейт“ бил тартор на престъпна група за източване на ДДС "}
{"url": "https://www.monitor.bg:443/bg/a/view/mvf-30-po-malko-rabotnici-v-4-bivshi-socstrani-do-2050-g-171451", "text": "Украйна, България, Латвия и Полша до 2050 г. ще загубят над 30% от работната си сила. Това сочат оценки на Международния валутен фонд (МВФ), позоваващи се на демографските отчети на страните от Централна, Източна и Югоизточна Европа, съобщиха световните агенции. В Словакия и Сърбия да намалее с 20 на сто, прогнозира финансовата институция. Според МВФ тези резултати могат да бъдат предотвратени чрез политика, насочена към повишаване на раждаемостта, вътрешната миграция и дела на трудоспособната част от населението. Авторите на документа се позовават на опита на редица страни, които вече са заложили на привличането на мигранти, за да решат проблема със сезонния недостиг на работна сила. Чехия, Полша и Словакия например неотдавна са опростили миграционните процедури за работници от страни извън ЕС, включително Украйна.", "date": "2019.07.25", "title": "МВФ: 30% по малко работници в 4 бивши соцстрани до 2050 г."}
{"url": "https://www.monitor.bg:443/bg/a/view/158-mesta-ostanaha-svobodni-sled-7-mi-klas-v-pazardjishko-171468", "text": "158 са свободните места в утвърдени 81-на професионални и профилирани паралелки в училищата в област Пазарджик. Ако се пресметне-това са около 6 паралелки, които няма да бъдат сформирани за новата учебна година в региона. Част от тях ще бъдат запазени като маломерни след 10 септември, но в момента има 10 паралелки, които са с над 14 свободни места. Закритите след първото класиране са 10 по неофициална информация, което прави около незаети и нереализирани около 260 места за осмокласници до момента. Най – много свободни места има в Професионалната гимназия по дървообработване„Иван Вазов“ – Велинград – 26; Професионалната гимназия по икономика и туризъм„Алеко Константинов“ – Велинград – 39; по 31 в ПГМЕТ и ПГСА в Пазарджик. В Езиковата гимназия, ПМГ и ПГИТ има по едно-две места в отделни паралелки. Подаването на документи за участие в трети етап на класиране е и днес 25.07.2019 г. включително, като за целта, учениците, които не са удовлетворени от първите две класирания следва да подадат нови заявления. В заявлението желанията се подреждат съобразно останалите свободни места в паралелките за този етап.  В трети етап на класирането участват учениците, които не са кандидатствали до момента.След обявяване на резултатите от третия етап на класиране следва записване на класираните ученици в срок- 31.07.2019 г. включително, а свободните места след този етап се обявяват в срок до 01.08.2019 г..Попълването на незаетите места след това, ще става училищата 10.09.2019 г. по определен от директорите ред. През миналата година област Пазарджик бе на второ място в страната по нереализирани паралелки, общо 22 - 18 професионални и 4 профилирани, след София – град с 31-на.  Припомняме, че обявените места за седмокласниците в пазарджишко бяха 2 626, а учениците кандидатстващи за тях само 2 229.Некласиралите се никъде до третия етап са само 43-ма ученици в цялата област.  Неподалите заявление в началото на кампанията са 296 ученици, като се предполага, че на по-голяма част от тях им предстоят поправителни изпити и те не са се дипломирали още.  ", "date": "2019.07.25", "title": "В пазарджишко: 158 свободни места след 7-ми клас "}
{"url": "https://www.monitor.bg:443/bg/a/view/vtori-bylgarin-izkachi-naj-trudnija-osemhiljadnik-171450", "text": "Стефан Стефанов осъществи второ българско изкачване на втория по височина връх на планетата К2 (8611 м). През нощта той атакува сочения за най-труден сред осемхилядниците (и втори по смъртност след Анапурна) с още 18 души от международна експедиция. В 2:27 българско време Стефанов е изпратил съобщение, че е на върха, съобщи БНР. Дни по-рано, на 18 юли, столичният адвокат и още няколко десетки души стигнаха на 400 м под върха, но се наложи да прекратят атаката заради дълбок сняг, лавинна опасност и липсата на опънати въжета до върха. След 3-дневна почивка в Базов лагер на 22 юли Стефанов и вече намаленият състав на желаещите да изкачат върха поеха нагоре. Вчера той вече слизаше към Базов лагер. През май Стефан Стефанов изкачи третия по височина връх на планетата – Канчендзьонга, а миналата пролет – Еверест. Първото българско изкачване на К2 бе на Боян Петров на 31 юли 2014 г. Със стъпването си там зоологът стана първият българин, изкачил 3 осемхилядника за 100 дни. По-рано, през май същата година Петров стъпи на Канчендзьонга, а на 23 юли – и на Броуд Пик, с което постави своеобразен световен рекорд. В същото време се разбра, че четиричленна българска експедиция ще се опита да направи премиерни изкачвания в долината Чаракуза, разположена в планината Каракорум, Пакистан. Основна цел на алпинистите ни е изключително красивият връх Nayser Brakk. Той е с формата на четиристенна пирамида с почти отвесни, изцяло скални стени, което го прави сложен технически за изкачване, въпреки „скромната“ му височина от 5200 м. Досега едва десетина души в света са се качвали на върха, като сред тях няма българи. Сега към долината Чаракуза се отправят Николай Петков, Руслан Вакрилов, Дойчин Боянов и Венцислав Костов. Тяхната цел е да проправят изцяло нов маршрут към върха, извън 3-те маршрута за изкачване, познати досега. Подготовката им е отнела месеци на планиране, издирване и проучване на цялата налична информация за терена, прецизна тактическа и физически подготовка.", "date": "2019.07.25", "title": "Втори българин изкачи най-трудния осемхилядник"}
{"url": "https://www.monitor.bg:443/bg/a/view/v-sibir-gorjat-2-mln-hektara-gori-171441", "text": "Невиждана огнена стихия обхвана горските масиви в Русия, като мащабът на бедствието стремително се увеличава. В четвъртък площта на пожарите надхвърли 2 млн. хектара. По-голямата част от горящите райони са разположени в Сибир в труднодостъпни и отдалечени места, което значително затруднява пожарникарите. По тази причина в някои места временно е спряна работата по гасенето на пожарите. Най-засегнати от природното бедствие са Красноярският край, Якутия и Иркутска област. В Красноярския край са регистрирани 109 горски пожара с обща площ от 899 000 хектара. На този етап няма опасност за населените места. В Якутия броят на огнищата е 134 върху площ от 774 302 хектара, а в Иркутска област горят близо 0,5 млн. хектара, като там в зоната на задимяване се оказаха 33 населени пункта. Според прогнозата на огнеборците, в близките три дни ще се съхрани високата пожароопасност в горящите райони – температурата на въздуха ще се повиши до 29 градуса, а поривите на вятъра ще достигнат до 19 метра в секунда. Валежи от дъжд не се очакват. Бушуващата огнена стихия доведе до значително влошаване на екологичната ситуация – по-голямата част от Сибир вече няколко дни е обвита в дим.", "date": "2019.07.25", "title": "В Сибир горят 2 млн. хектара гори "}
{"url": "https://www.monitor.bg:443/bg/a/view/i-mali-izprevari-nacionalite-171453", "text": "Националният отбор на България се срина с нови три места и вече заема 60-та позиция в ранглистата на ФИФА за месец юли. „Трикольорите“ бележат спад от три места спрямо предходната класация, но запазват актива си от 1388 точки, който ги поставя точно зад Финландия и Мали и пред Буркина Фасо и Катар. Спрямо отборите единствено в зона \"УЕФА\" България е на 33-то място от 55 състава. В същото време стана ясно, че селекционерът на националния ни отбор Красимир Балъков почти сигурно ще продължи да залага на вратаря на „Етър“ - Христо Иванов. Стражът на „болярите“ се представи стабилно в последния мач с „Левски“, а и преди това срещу ЦСКА на „Армията“. Бала изгледа на живо двубоя на „Ивайло“ между „виолетови“ и „сини“ и за пореден път е останал очарован от работата на Иванов. Селекционерът няма и кой знае какъв сериозен избор, тъй като Пламен Илиев и Ренан се редуват в „Лудогорец“, а Николай Михайлов доскоро бе контузен и в момента е със статут на резерва в „Левски“. В полезрението на Балъков и треньора на вратарите Калоян Чакъров е и стражът на „Арда“ Иван Карджов. От вторник в щаба на Балъков вече работи и опитният специалист Антон Велков. Бившият наставник на „Локомотив“ (София), „Черноморец“ (Бургас), „Видима-Раковски“ и „Марек“ изпълнява функциите на помощник-треньор на селекционера, като на поста замени досегашния асистент Йончо Арсов. Останалите имена в щаба са непроменени - Станислав Генчев (помощник-треньор), Калоян Чакъров (треньор на вратарите) и Иван Славов (анализатор).", "date": "2019.07.25", "title": "И Мали изпревари националите"}
{"url": "https://www.monitor.bg:443/bg/a/view/desislava-taneva-za-razprostranenieto-na-a-ch-s-verojatno-e-projavena-nebrejnost-171452", "text": "\"Очевидно и безспорно е, че забележките на еврокомисаря по здравеопазването и безопасността на храните Витянис Андрюкайтис имат основание, но не мога да ги коментирам, освен в настоящата ситуация да направим максимално възможното, за да се овладее кризата със заболяването Африканска чума по свинете\". Това коментира днес министърът на земеделието, храните и горите Десислава Танева по повод критиките от страна на еврокомисаря и отправената заплаха, че свиневъдството в България ще бъде ликвидирано. По думите й, небрежност вероятно е проявена по време на превенцията на заболяването. на АЧС, с много евтаназирани свине, информира министърът. И в момента болни животни и там свободно се разхождат. \"Г-н Андрюкайтис винаги е помагал на България, с него имам прекрасни отношения в предишния си мандат на министър. Той беше комисаря, който подкрепи страната ни и в много кратки срокове се справихме много бързо със заболяването. Нещо повече българските ветеринарни власти изготвиха пътна карта за справянето със заразния модуларен дерматит в Европа\", коментира министър Танева. Тя посочи, че по наше искане в страната са двама експерти на Европейската комисия по здравеопазването, които са на терен. Част от препоръките им са да бъдат изчистени всички трупове на диви прасета, заразени с АЧС. За целта утре в МЗХГ ще се състои среща с всички председатели на Ловните и Горските сдружения, които да съдействат за организиране мероприятието. Друг установен от експертите проблем е, \"че има доза недоверие, че мерките се изпълняват с цел доказване изпълнението им, а не по същество и в този смисъл обучителният процес е много важен\", посочи Танева. По този повод учени са на терен в Северна България, за да обясняват на хората темите по заболяването проблемите с личните стопанства. По отношение на личните стопанства, които са основен вектор на заболяването, ще се инициира и дебат в Европейския парламент, каза министърът. Ветеринарните ни служби се сблъскват с много трудности на терен, \"Кметовете на населени места са пред избори и на част от тях разбирането е, да укрият домашните свине от евтаназиране, отколкото да ни съдействат\", коментира Танева.\"Превенцията е толкова по-ефективна, колкото по-рано се направи, а в момента ние я правим при открити огнища, става въпрос за 3-километровите зони, в които се евтаназират всички свине без биосигурност \", посочи земеделският министър. Тя призова проблемът да не се политизира, защото използването на ситуацията за политически цели е държавно безотговорно в най-голяма степен.\"Става въпрос за това, че един конкурентоспособен сектор като свиневъдството, който задоволява 50 на сто от местното потребление е поставено на риск, за това че всеки по веригата казва - това не засяга мен, трябва да отчета изпълнението на мерките, но моята домашна свиня не може да е проблем\", каза Танева. Мерките, които МЗХГ предприема, са по отношение на дивата и домашната свиня, които са вектори за разпространение на заразата. Тъй като източникът е дивата свиня, ще помолим да бъдат претърсени всички регистрирани огнища с инфектирани зони за трупове на дива свиня. Това претърсване ще извършат местните ловни дружинки и горските служители, които най-добре познават терените, уточни министърът. Към днешна дата общо 19 са огнищата при домашната свиня (промишлените свинекомплекси и личните дворове) и 20 са случаите при дива свиня, информира Танева. По статистика Надявам се да овладеем ситуацията на място около големите свинекомплекси и да спрем разпространението. В момента вирусът на АЧС е разпространен в 23 държави, като в съседна Румъния заразата е с най-голям интензитет заради невземането на практика на мерки, посочи министърът. Свинете, които не са регистрирани по европейския регламент, няма да бъдат компенсирани. Ние мислим как да подкрепим стопаните, но не като пряко обезщетение. След приключване на евтаназацията на животните в огнищата ще имаме диалог с ЕК за отпускане на помощ за обезщетение на сектора и се надявам това да стане бързо, уточни тя. Мерките за спиране на разпространението на болестта са събирането на труповете на диви свине и изграждане на капани за дивите, както и ликвидиране на свинете в личните стопанства, обобщи министър Танева. Ако последното се направи в районите, в които няма АЧС, болестта няма да влезе, категорична е тя. Всяка партида свине, която влиза в кланица се проверява за АЧС, така че месото да бъде сигурно в магазинната мрежа. то не е заразно за хората, категорична бе още Танева. Тя призова месо да се купува само от регламентирани обекти, което е гаранция за качествена продукция. Земеделският министър участва в дискусия на тема \"ОСП 2021- 2027 г\" в столичен хотел заедно с представители на целия бранш.", "date": "2019.07.25", "title": "Десислава Танева: За разпространението на чумата вероятно е проявена небрежност"}
{"url": "https://www.monitor.bg:443/bg/a/view/avdjii-gledat-divi-praseta-nasred-gora-kraj-selo-171442", "text": "Специално изграден „резерват“ за отглеждане на диви прасета има в околностите на малкото село Славянин , община Братя Даскалови, съобщиха  натъкнали се на загражденията туристи. Хората останали изумени при вида на над 10 мъжки, женски и малки екземпляри, които се „разхождали“ помежду телените мрежи гладни и без вода.За съществуването на „волиерата“, ползвана уж за обучение на ловни кучета в БАБХ – Стара Загора научиха от журналисти, потърсили експертите за коментар. В условията на бързо разпространяващата се епидемия от африканска чума по свинете подобен „зоопарк“ е изключително опасен,категорични са ветеринарните лекари. Зам. кметът на община Братя Даскалови Галина Радева остана изумена от случващото се в селото, където живеят едва двадесетина баби и старци. „Чувал съм че има нещо такова, но с очите си не съм го виждал, ще се позаинтересовам като се прибера в село, най-вероятно някой ловец на своя глава, го е направил това…“, коментира кметският наместник на Славянин Марин Иванов. От сдружението на ловците и риболовците „Чирпан“ с половин уста потвърдиха, че има такъв случай. В четвъртък представители на БАБХ са започнали издирването на „глиганджията“, сподели ловният инструктор Николай Генчев. Запознати със ситуацията са категорични, че волиерата край братядаскаловското село не била единствената в региона, имало поне още две или три, но авджиите си „заключили устата“, за да не бъдат глобени. На този етап в Старозагорско няма регистрирано огнище на африканска чума, но ситуацията е изключително опасна, стана ясно след проведеното заседание на областната епизоотична комисия. В региона има няколко индустриални свинеферми, в които се отглеждат над 190 000 животни. Членове на комисията  изразиха недоволство от поведението на част от кметовете и кметските наместници по места, които укривали информация или давали подвеждащи сведения за отглеждането на прасета в „задния двор“.", "date": "2019.07.25", "title": "Авджии гледат диви прасета насред гора край село"}
{"url": "https://www.monitor.bg:443/bg/a/view/letjashtijat-chovek-padna-v-lamansha-171447", "text": "Французинът Франки Запата с прякора Летящия човек падна във водата при опита си да прекоси Ламанша на борда на летящата си платформа \"Флайборд еър\", след като излетя от Сангат в района на Па дьо Кале в Северозападна Франция, съобщи Ройтерс.  Спасители веднага му се притекоха на помощ. Той паднал край мястото, където трябваше да се снабди с гориво. Запата не е получил нараняване. За да извърши прехода от около 35 км, той трябваше да се снабди допълнително с керосин в британски води, на 18 км от френския бряг. Запата не успял да кацне с изобретението си върху платформа за презареждане с гориво на кораб. \"Разочарованието е голямо - каза член на екипа му пред телевизия Би Еф Ем. - Той имаше среща с кораба, но свързаната с кацането маневра се оказа неуспешна с няколко сантиметра. Тествахме я десетки пъти в бурно море, без да имаме проблеми. Причината не бе във ветровете, а във вълните.\"  Запата бил в съзнание, когато спасители от кораба го извадили от водата. \"Той се чувства добре и ще бъде доведен на френския бряг\", заяви кметът на Сангат Ги Лалман.  Говорител на екипа на Запата потвърди, че възникнал проблем, свързан със зареждането с гориво, и че опитът за прекосяване на Ламанша е анулиран.  \"Прекосяването на Ламанша е предизвикателство от физическа и технологична гледна точка, за което се готвим от 6 месеца - заяви вчера Запата по време не тестове на френския бряг. - Трябваше да променим лимита, свързан с консумацията на гориво.\" На 14 юли по време на военния парад по случай националния празник на Франция Запата поднесе футуристичен спектакъл. С пушка в ръка той прелетя на няколко десетки метра над земята с изобретението си, което е произведено във Франция. Автономната летяща машина се захранва с керосин, складиран в раницата му, и е снабдена с 5 миниатюрни турбодвигателя. Те позволяват на Запата да излети и да се придвижва прав във въздуха със скорост до 190 км/ч, като автономното му движение е с продължителност около 10 минути.", "date": "2019.07.25", "title": "Летящия човек падна в Ламанша"}
{"url": "https://www.monitor.bg:443/bg/a/view/brazilskijat-perkusionist-klaudio-kron-vodi-uyrkshop-na-djazfesta-v-bansko-171446", "text": "Бразилският майстор на перкусиите Клаудио Крон ще проведе специален уъркшоп с автентични инструменти у нас. Това ще се случи в рамките на традиционния Международен джаз фестивал в Банско. Най-голямото лятно музикално събитие в страната ще уважат Масео Паркър, Рей Джелато, Малина Мой, Джамал Томас бенд, Тони Момрел с Ванеса Хейнс и много други, а сред родните звезди, които ще забавляват гостите, са неотразимите Васил Петров и Камелия Тодорова, Лина Никол, Spectrum, Mike Sax & X-Key. Банско ще се превърне в джаз столица на Югоизточна Европа от 6 до 10 август, като за 17-а поредна година генерален спонсор е Fibank.", "date": "2019.07.25", "title": "Бразилският перкусионист Клаудио Крон води уъркшоп на джазфеста в Банско"}
{"url": "https://www.monitor.bg:443/bg/a/view/vlogyryt-ivajlo-dragiev-e-nabeden-terorist-v-jatagan-171454", "text": "Влогърът Ивайло Драгиев, който стана популярен заедно с екранната си половинка Християна от YouTube канала 'Айде БГ, ще ни поздрави и от големия екран. Той ще влезе в ролята на кварталния нехранимайко Николай Николов, по прякор Никсъна, във филма на Андрей Андонов „Ятаган“, а всичко за него ще се оплете, когато стане ясно, че е сред основните заподозряни за водач на терористична група. Негова приближена пък ще бъде Любомира Башева, която зрителят обикна от режисьорския дебют на Мариан Вълев „Лошо момиче“. Популярният с прозвището си от „Под прикритие“ - Куката, актьор също ще участва в „Ятаган“. Той ще влезе в образа на Рангел Костов – полицейски инспектор от Агенцията за борба с тероризма, бивш красавец и системен пияница, който става двигател на схема от лъжи и създава необичаен престъпен тандем с една от жертвите си. Жени Калканджиева пък ще се превъплъти в новата шефка на агенцията Силвия Овчарова – амбициозна, некадърна провинциалистка, която се възприема като медийна звезда. Въпросната агенция, която в „Ятаган“ е известна като АБОРТ, съчинява доклад, в който ще обвини именно Никсъна за водач на терористична клетка, съобщават от екипа на продукцията. В лентата участват още куп звезди и млади изгряващи таланти – Китодар Тодоров, Стефан Денолюбов, Невена Бозукова-Неве, Елена Телбис, Силвия Станоева, със специалното участие на Ники Кънчев, Любо Нейков и Ники Илиев. Очаква се премиерата на „Ятаган“ да се проведе догодина.", "date": "2019.07.25", "title": "Влогърът Ивайло Драгиев е набеден терорист в „Ятаган“"}
{"url": "https://www.monitor.bg:443/bg/a/view/ukrajna-zadyrja-ruski-tanker-v-kerchenskija-proliv-171457", "text": "Службата за сигурност на Украйна (ССУ) съобщи днес, че е задържала руски танкер в украинското пристанище Измаил заради предполагаемото му участие в инцидента от ноември в Керченския проток, довел до задържането от Русия на три украински плавателни съда, предаде Ройтерс. По-късно стана ясно, че руските моряци са били освободени. ССУ заяви, че плавателният съд \"Ника спирит\", който преди носел името \"Нейма\", влязъл в пристанището на Измаил, след което бил идентифициран и задържан. Русия задържа корабите и техните екипажи близо до Кримския полуостров, който Москва анексира през 2014 година. По време на инцидента в Керченския проток от 25 ноември руските кораби стреляха по украинските, което предизвика сериозна криза на фона на и без това обтегнатите отношения между двете страни. Русия задържа украинските плавателни съдове и 24 украинци на борда им. ССУ посочва, че по информация на украинската гранична охрана корабът е разпознат по международната информационна система ЕКУАСИС (EQUASIS) \"като вече известният танкер \"Нейма\", който бил използван за затваряне на Керченския проток и блокиране на украинските кораби в района.", "date": "2019.07.25", "title": "Украйна задържа и пусна руски танкер в Керченския пролив"}
{"url": "https://www.monitor.bg:443/bg/a/view/100-hil-dka-unishtojeni-ot-gradushki-171448", "text": "Сезонът на градушките продължава и до момента пострадалите площи за територията на цялата страна са 100 хил. дка, поразени от ледените късове на 100%. В защитаваната територия те са 896 дка, т.е около 100 пъти по-малко, каза изпълнителният директор на ИА \"Борба с градушките\", цитиран от БТА. Той смята, че ракетният способ за борба с градоносните облаци е по-ефективен, но той няма да издържи икономически. По думите муа агенцията има готовност до края на годината за въвеждането на самолетен способ, за него обаче трябва законодателна инициатива. „Като цяло тенденцията за увеличаване на мощността и честотата на градовите процеси на територията на страната съществува. Има години, когато тези процеси са обострени в Северна България, но по-често те по-силно са изразени в Южна България. Тази година има по-ясно изразена тенденция за нахлуване от север-североизток на градоносни клетки, което не е много характерно, тъй като за България те нахлуват от югозапад, от запад, от юг“, обяснява Словеев. Метереологичните радари на агенцията дават възможност в порядъка на 10 до 30 минути предварително знаем къде се зараждат градоносни облаци.", "date": "2019.07.25", "title": "100 хил. дка унищожени от градушки"}
{"url": "https://www.monitor.bg:443/bg/a/view/spejs-eks-otloji-starta-na-drakona-171440", "text": "Американската частна компания \"Спейс екс\" отложи с едно денонощие старта на товарния кораб \"Дракон\" и на ракетата-носител \"Фалкон-9\" до Международната космическа станция (МКС) поради лошото време, предадоха световните агенции. Отмяната на полета беше направена 29 секунди преди старта. Сега той е предвиден за петък в 01:01 часа българско време. \"Дракон\" трябва да достави в орбиталния комплекс около 2,5 тона товари, включително продоволствия и материали за научните експерименти. Това ще бъде неговата 18-а мисия до МКС. Товарният кораб ще се завърне на Земята след около 4 седмици. Той ще пренесе при обратния си полет около 1,5 тона товари. Планирано е да се приводни в Тихия океан недалеч от бреговете на щата Калифорния.", "date": "2019.07.25", "title": "Спейс екс отложи старта на Дракона"}
{"url": "https://www.monitor.bg:443/bg/a/view/na-40-to-mjasto-sme-v-klasacijata-na-naj-inovativnite-ikonomiki-171444", "text": "България е 40-та в класацията на Световната организация за интелектуална собственост (СОИС) сред 129 държави, се посочва в доклада на организацията. Преди страната ни се нареждат Словакия, Литва и Полша, а след нея - Гърция, Виетнам, Тайланд и Хърватия. Швейцария запазва и тази година лидерската си позиция в класацията на най-иновативните икономики в света, следвана от Швеция, САЩ, Холандия и Великобритания, информира АП. Иновациите процъфтяват по света въпреки икономическото забавяне, продължаващите търговски битки и силната икономическа несигурност, отбелязват авторите на доклада. Швейцария държи лидерската позиция от 2011 г. САЩ излязоха от първата петица миналата година, когато се класираха шести. Израел влиза в челната десятка за първи път, заемайки 10-а позиция. Той е първата страна от региона на Северна Африка и Западна Азия, която се присъединява към водещата група, отбелязва АП. Тази година Китай се е изкачил от 17-о до 14-о място. Продължаващото му изкачване утвърждава страната сред групата на водещите иновативни нации, се посочва в доклада. Класацията се изготвя на основата на 80 показателя, вариращи от традиционни мерки като инвестиции в изследователска и развойна дейност и международни патенти и заявления за търговски марки до по-нови показатели като създаване на приложения за мобилни телефони и високотехнологичен износ. При съпоставяне на нивата на иновации с икономическото развитие Индия, Виетнам, Кения и Молдова изпъкват, отбелязват авторите. Индия, която е 52-ра в общата класация, продължава да бъде най-иновативната икономика в Централна и Южна Азия. Други регионални лидери в иновациите са Република Южна Африка, Чили и Сингапур. Световните разходи за изследователска и развойна дейност са нараствали по-бързо от световната икономика, отчитат експертите. В дъното на класацията са Никарагуа, Мадагаскар, Зимбабве, Бенин, Замбия, Гвинея, Того, Нигер, Бурунди и Йемен. В перспектива докладът очертава две основни опасения, които биха могли да забавят иновациите. От една страна, държавните разходи за изследователска и развойна дейност особено в страните с високи доходи, които тласкат напред технологичното развитие, нарастват бавно или изобщо не отчитат растеж. На второ място, засиленият протекционизъм представлява риск за световните иновационни мрежи и разпространението на иновациите, според доклада.", "date": "2019.07.25", "title": "На 40-то място сме в класацията на най-иновативните икономики"}
{"url": "https://www.monitor.bg:443/bg/a/view/italija-s-nov-rekord-po-stoletnici-171449", "text": "Италия постави нов рекорд по столетници – на 1 януари 2019 г. между Алпите и Сицилия са живеели 14 456 души, чиито години се изписват с три цифри. Твърди го в доклад Националният статистически институт в Рим, според чиито специалисти между 2009 – 2019 г. или точно за 10 години броят на столетниците на Апенините се е увеличил с 3000, тоест от 11 хил. те са станали над 14 хил. души. Интересното е, че през въпросния период броят на мъжете и жените над 105 г. е повече от удвоен – от 472-ма през 2009 г. те са станали 10 г. по-късно 1112. Доколкото до пола на столетниците, то приматът определено е на нежния – дами са 84 на сто от надхвърлилите 100-те години жители на страната. От тези от тях, които пък са над 105 години, жените са 87%, а от 125-те столетници, които между 2009 и 2019 г. са надхвърлили 110 г. - 93% са пак представителки на нежния пол. Що се отнася до разпределението на столетниците по територията на страната, то най-много от тях живеят в нейната северна част. На първо място в класацията е северозападната област Лигурия с 3,3-ма души на 100 хил. жители, следва североизточната Фриули – Венеция – Джулия с 3,0 души на 100 хил., а трета е цeнтралната планинска област Молизе – 2,6 на 100 хил. В най-богатата италианска област Ломбардия хората с изписвана с три цифри възраст са 1,9 на 100 хил. или на средното национална равнище. Анализаторите от Националния статистически институт подчертават още в доклада, че Италия вече е европейски шампион в категорията „навършили 85 г. жители“ – те са вече над 2 милиона или около 3,5% на сто от населението. Освен с фактори като добра храна, чудесно вино и превъзходен климат, специалистите от авторитетната институция обясняват увеличаването на дълголетниците и с целенасочената социална политика към възрастните хора в държавата. Не малка роля в тази посока играят и множеството доброволчески организации, които са денонощно в помощ на престарелите италианци и техните семейства.", "date": "2019.07.25", "title": "Италия с нов рекорд по столетници"}
{"url": "https://www.monitor.bg:443/bg/a/view/syboriha-chast-ot-fabrika-slynce-vdigat-bilding-s-408-apartamenta-171443", "text": "12-етажен жилищен блок с 8 входа и 408 апартамента предстои да бъде издигнат на мястото на някогашната административна сграда и един от цеховете на цигарената фабрика „Слънце“ в индустриалния квартал на Стара Загора. Теренът с площ от малко над 17 дка е собственост на регистрираното от „Слънце Стара Загора – Табак“ АД в края на м.г. „Слънце естейт“ ЕООД, което е продадено на мажоритарния акционер „Сила холдинг“ АД за 5,3 млн лв. Съществуващите сгради се събарят от „Хидрострой България“ ЕООД, като срокът е 90-дни, но на практика остава само да бъдат изнесени отпадъците.Обособеният парцел е със сменено вече предназначение, което позволява високоетажно строителство.  Цялата фабрика разположена върху площ от 73 дка, намеренията на собствениците е да няколко години там да  бъде изграден нов жилищен квартал с над 1 800 апартамента. От публикуван тази пролет проспект за публична продажба на 1 650 000 акции от „Слънце Стара Загора – Табак“ АД става ясно, че производството на цигари ще бъде изнесено на нова площадка извън очертанията на града. Там ще бъдат инсталирани 6 производствени линии. През м.г. дружеството е реализирало цигари за 6,1  млн лв в Северна Америка, Африка, Азия, Европа и в безмитна зона. Фабрика „Слънце“ беше приватизирана през 2008 година, акциите бяха изтъргувани през Българската фондова борса. 21,4 млн лв бяха платени тогава от компания, близка до групата \"Химимпорт\". Впоследствие мажоритарният пакет акции беше прехвърлен на \"Сила холдинг\". Строителството 408 апартамента в бъдещия нов квартал в Града на липите се преценя от експертите като едно от най-мащабните начинания за последните няколко години. Те припомнят , че през първото тримесечие на т.ж. в цялата област е започнало изграждането на общо  70 сгради с 303 жилища.Статистиката показва, че в областта в края на м.г. е имало 175 999 жилища, като 2/3 са в градовете , а 97 на сто са частна собственост.Неофициално се знае, че само в Стара Загора има над 3 000 апартамента, които стоят „под ключ“ от години.", "date": "2019.07.25", "title": "Събориха част от фабрика „Слънце“, вдигат билдинг с 408 апартамента"}
{"url": "https://www.monitor.bg:443/bg/a/view/trymp-naloji-veto-na-zabranata-na-prodajba-na-oryjija-na-sauditska-arabija-171445", "text": "Президентът на САЩ Доналд Тръмп наложи вето на три резолюции на Конгреса, блокиращи продажбите на оръжия на Саудитска Арабия и други съюзници, съобщи АФП. Приетите миналата седмица резолюции \"ще отслабят конкурентоспособността на Америка в света и ще навредят на важните отношения, които имаме с нашите съюзници и партньори\", каза Тръмп в писмо до Сената Сенатът ще гласува преди 2 август дали да отхвърли президентското вето, каза лидерът на мнозинството Мич Макконъл. Но трите резолюции не се очаква да съберат необходимите две трети мнозинство в 100-членната горна камара, за да преодолеят ветото отбеляза агенцията. Междувременно The National Interest коментира как Пентагонът следи как военнопромишленият комплекс на Русия се променя. Русия се е превърнала в въплъщение на научните иновации в ерата на космическите технологии, а Пентагонът, Държавният департамент и Белият дом внимателно наблюдават това, пише \"The National Interest\". В ерата на киберсигурността и изкуствения интелект трябва да се подобрят и военните технологии. Според The National Interest, от няколко години Русия отделя голямо внимание на развитието на военните си технологии, а Пентагонът, Държавният департамент и Белият дом следят внимателно руските военни иновации. Русия се превърна в въплъщение на научните иновации в ерата на космическите технологии, пише The National Interest. Кремъл е наясно, че бъдещите войни ще се определят от конфликти като Сирия, в които ще участва по-малко пехота и повечето от военните действия ще се извършват от въздуха с помощта на дронове. Руските военни си мислят за революционни технологии, използвайки усъвършенствана и сложна роботика. Оръжията на безпилотните летателни апарати постоянно се усъвършенстват. Русия се опитва да изпревари другите страни и успява. Москва има 4 хиляди безпилотни самолети - вторият по големина парк след САЩ - и в това отношение изпреварва Китай. В миналото руснаците нямаха достатъчно бойни дронове, а Москва водеше твърде малко бой. Придобиването на дронове от Израел имаше смисъл едва докато Москва се опита да преоткрие велосипеда, създавайки подобни устройства за своето разузнаване чрез обратен инженеринг. Вашингтон обаче намеква, че точно това прави Москва с безпилотния летателен апарат \"Орион\". „Бавно, но сигурно, военнопромишленият комплекс в Русия се променя. Това предизвика сериозно безпокойство на Запад, особено предвид напрежението, което съществува между Москва и Киев”, пише The National Interest. Неотдавна монополът върху най-напредналите военни технологии принадлежеше на САЩ, но Русия е решена да постигне военно превъзходство, въпреки санкциите и усилията на Вашингтон да предотврати износа на оръжие от Русия. Москва постоянно организира конференции, семинари и практикуми, посветени на изкуствения интелект, и се опитва да направи иновациите приоритет на своята програма за отбрана. “Бившият посланик на САЩ в Русия, Майкъл Макфол, описа сегашната фаза на руско-американските отношения повече като \"горещ мир, а не студена война\".", "date": "2019.07.25", "title": "Тръмп наложи вето на забраната на продажба на оръжия на Саудитска Арабия"}
{"url": "https://www.monitor.bg:443/bg/a/view/na-miting-obslujvasht-prokopiev-i-vasilev-pinokio-zove-za-pogazvane-na-konstitucijata-snimki-171435", "text": "Доведеният син на председателя на ВКС Лозан Панов от половинката му Елисавета Панова – Иван Ганев, се оказа свидна част от масовката на протеста на олигархията срещу прокуратурата и номинирания за нов обвинител №1 Иван Гешев. За два часа днес сутринта, под диригентското ръководство на марионетката на подсъдимите босове Иво Прокопиев и Цветан Василев – бившия правосъден министър Христо Иванов, няколкостотин души блокираха столичната ул. „Екзарх Йосиф“ с вувузели, плакати, скандирания и яйца. Сред събралите се се оказа, че е бил и синът на половинката на Панов – Бети Панова, станала известна в обществото под псевдонима Черния лебед заради криминалната си регистрация в миналото. А за присъствието на иначе непознатия за публичното пространство 20-годишен младеж се разбра от кърваво писмо на майка му до премиера Бойко Борисов, в което тя се оплаква, че отрочето й е било проверено от охраняващите протеста органи на реда. Макар това да е обичайна практика при всеки митинг, а самият младеж да е бил пуснат от полицията след проверката без никакви проблеми, в писмото си Панова настоява за обяснения от вътрешния министър Младен Маринов. Самото повествование пък стана достояние отново само на отбрани медии, все от обкръжението около кръга „Капитал“. В случая то бе публикувано от българската редакция на „Свободна Европа“, в която Прокопиев успя да уреди огромна част от най-верните си кадри. „Във връзка с прекратяването на груби нарушения на обществения ред - ограничаване на свободата на придвижване на гражданите и на движението на масовия градски транспорт в района на сградата на ВСС на ул. „Екзарх Йосиф“ № 12, служители на СДВР са провели специализирана полицейска операция. В хода й са извършени проверки за установяване на самоличност съгласно чл. 70 ал. 1 т.3 от ЗМВР на 14 лица“, съобщиха от МВР. От ведомството уточниха, че пред сградата на ВСС са проведени два протеста. „Единият от тях е нерегламентиран. Многократно се е стигало до ескалиране на напрежението между двете групи граждани. Полицейските служители са действали съгласно утвърден план и са предприели предвидените по закон мерки, за да не бъде допусната физическа саморазправа между протестиращите“, казаха още от МВР. За грубо погазване на конституцията по отношение на избора на нов главен прокурор призова бившият правосъден министър и настоящ сламен лидер на олигархично обвързаната партия „Да, България“ Христо Иванов. Пинокио заедно с други познати вече марионетни лица на подсъдимите босове Иво Прокопиев и Цветан Василев, пробва да блокира днешното заседание на Висшия съдебен съвет с протест срещу номинацията на зам.-обвинител №1 Иван Гешев за главен прокурор. На митинга, който е с изцяло политическа цел, се появиха дори съдии – Присъствие на протеста във Фейсбук бе потвърдил бившият член на ВСС и настоящ шеф на грантовия Съюз на съдиите в България Калин Калпакчиев. Той в крайна сметка не бе забелязан в тълпата, но за сметка на това в първите й редици бе друг не по-малко скандален съдия – бившият шеф на Софийския районен съд Методи Лалов. Докато Лалов погазваше законите и правилата, Иванов зовеше това да продължи, като пред журналисти настоя да има политическа намеса в избора на главен прокурор, което би било в нарушение на Конституцията на страната. Продължи с още по-скандален призив правосъдният министър Данаил Кирилов да свика съвет, на който да бъде „посъветван“ коя кандидатура да излъчи за обвинител №1. Пинокио настоява съветите да бъдат дадени от „външни НПО-та“, като най-вероятно има предвид организациите на хранилка при Сорос и олигарсите Прокопиев и Василев, каквито са например БОЕЦ и „Правосъдие за всеки“. Именно второто НПО е и съорганизатор на протеста заедно с „Да, България“, като участващите на митинга са все хора, обединен от един и същи интерес – слаба, подчинена на политиците прокуратура, която да не работи или пък да изпълнява само поръчки, за да може задкулисието у нас да избегне правосъдието за престъпленията си. Освен Лалов, на протеста е пиарът на вече осъдената на първа инстанция за подкуп бивша кметица на „Младост“ Десислава Иванчева – Петър Кърджилов, Петромир Кънчев от „Правосъдие за всеки“, а масовката вика „Оставка“ и „Мафия“ под диригентския съпровод на самоковски ром на име Христо Николов. Протестиращите успяха да блокират движението по ул.  „Екзарх Йосиф\" пред ВСС, но заради масираното присъствие на полиция ексцесии нямаше. За сметка на това митингуващите си изкара яда на униформените, като ги обстрелваха с яйца. Протестът е кулминация на кампания, стартирала още в началото на седмицата, срещу кандидатурата на Гешев. Тя се движи по няколко опорки, спуснати по олигарсите, основната от които е Починът на гърба на Пеевски да бъдат пришивани връзки с прокуратурата е стар прийом на подсъдимите олигарси, чийто основен враг е той, и медиите им, като доказателства никога не са давани. Разчита се изцяло на повторението на опорката с надеждата, че обществото ще й повярва без факти. А доколко е истина е достатъчно показателен фактът, че прокурор от Софийската районна прокуратура преди месец издаде заповед да бъде заличена марката на най-тиражния вестник в страната, издание на „Телеграф медиа“ - Телеграф. Истината е, че подсъдимите олигарси Иво Прокопиев и Цветан Василев се опитват чрез марионетките си и по този начин я овладеят, както вече успяха да се сдобият и със собствен частен съд в лицето на ВКС и председателя му Лозан Панов.", "date": "2019.07.25", "title": " Доведеният син на Панов на протеста  на Пинокио срещу прокуратурата (ОБНОВЕНА+СНИМКИ)"}
{"url": "https://www.monitor.bg:443/bg/a/view/mon-oblekvacha-uchitelite-svobodno-da-planirat-rabotata-si-v-klas-171433", "text": "Министерството на образованието и науката (МОН) предлага промяна на наредбите за общообразователната и профилираната подготовка, с която делегира повече самостоятелност на учителите при методическото планиране и преподаването според възможностите на учениците в класа, съобщиха от ведомството. Това е целта на предвиденото отпадане на формалната структура на годишното тематично разпределение. Отпадат и изискванията за заверката му при преструктуриране. Целта е да се постигне по-голяма гъвкавост, оперативност и ефективност в процеса на обучение, а също и да се преодолее съществуващия формализъм. Започва префокусиране от документите към резултатите. На учителя се дава свободата да адаптира своята работа към темповете във всеки конкретен клас, за да постигне очакваните резултати, като в същото време от него се изисква ритмичност на учебните дейности и изпълнение на учебната програма в нейната цялост. Това са мотивите за предложените изменения. Проектът е изготвен в резултат на срещи с колективите на различни видове училища и след дискусии с регионалните управления на образованието за необходимостта от отпадане на административната тежест. В момента учителите трябва в началото на годината да подготвят разпределение за преподаване на темите в учебната програма, което стриктно да следват, и задължително при преструктуриране на учебното съдържание, да искат и получат заверка от директора. Този момент от тяхната работа подлежеше и на проверки от експертите в регионалните управления. Промените са обявени за обществено обсъждане в срок от един месец.", "date": "2019.07.25", "title": "МОН облеквача учителите свободно да планират работата си в клас"}
{"url": "https://www.monitor.bg:443/bg/a/view/rezultati-i-golmajstori-ot-kvalifikaciite-za-shampionskata-liga-171423", "text": "Вчера се изиграха нови седем мача от втория квалификационен кръг на Шампионската лига. В тях не се стигна до изненади и по-силните отбори взеха своето.  Елиминиралият \"Лудогорец\" тим на \"Ференцварош\" се наложи с 3:1 над \"Ла Валета\", \"Цървена звезда\" победи с 2:0 \"ХИК Хелзинки\", а \"Селтик\" вкара пет безответни гола на естонския \"Номме Калиу\". В единствения двубой с българско участие \"Карабах\" направи 1:1 като гост на \"Дъндолк\". Симеон Славчев получи жълт картон за отбора от Азербайджан. Най-сериозна интрига се очертава в трите мача, които завършиха с минимални домакински победи - \"БАТЕ Борисов\" спечели с 2:1 срещу \"Розенборг\", \"Марибор\" надви със същия резултат \"АИК Стокхолм\", а \"ЧФР Клуж\" излъга \"Макаби\" (Тел Авив) с 1:0. БАТЕ БОРИСОВ - РОЗЕНБОРГ 2:1 1:0 И. Стасевич (5) д. 1:1 А. Конрадсен (25) 2:1 М. Скавиш (51) ЧФР КЛУЖ - МАКАБИ (ТЕЛ АВИВ) 1:0 (1:0) 1:0 Б. Омрани (22) ФЕРЕНЦВАРОШ - ЛА ВАЛЕТА 3:1  1:0 Л. Двали (19) 2:0 Д. Ландзафаме (36) д. 3:0 Д. Ландзафаме (59) 3:1 М. Юри (85) МАРИБОР - АИК СТОКХОЛМ 2:1  1:0 Р. Кронаветер (6) 1:1 Х. Хойтом (28) 2:1 С. Ивкович (38) СЕЛТИК - НОММЕ КАЛИУ 5:0 (3:0) 1:0 К. Айер (36) 2:0 Р. Кристи (44) 3:0 Л. Грифитс (45) 4:0 Р. Кристи (65) 5:0 К. Макгрегър (77) ЦЪРВЕНА ЗВЕЗДА - ХИК ХЕЛЗИНКИ 2:0 1:0 Р. Боаки (27) 2:0 М. Павков (90) ДЪНДОЛК - КАРАБАХ 1:1 0:1 М. Амрели (4) 1:1 П. Хоубан (78)", "date": "2019.07.25", "title": "Резултати и голмайстори от квалификациите за Шампионската лига"}
{"url": "https://www.monitor.bg:443/bg/a/view/dps-i-bsp-poiskaha-speshni-merki-za-chumata-za-svinete-obnovena-171436", "text": "ДПС и БСП поискаха спешни мерки за справяне с чумата по свинете.  В кулоарите на НС Бюрхан Абазаов от ДПС поясни,че ако не се вземат мерки като за извънредна ситуация, заразата ще се разпространи По думите му най-лошият сценарий е тя  да продължи в другите промишлени свиневъдни обекти. \"За съжаление това, което не искахме да се случи - заразата да влезе в големите свинепромишлени комплекси, вече е факт\", каза още той. Според  Абазов е прав еврокомисарят по здравеопазването, че има небрежонст. \"Заразата от миналата година е факт в България, от две години е в Европа. Ние много добре знаехме, че тя ще се разпространи и ще дойде тук. Всички мерки, които взеха досега управляващите са неадекватни, хаотични, закъснели, некоординирани. Краткият ми извод е, че институциите в България не сработиха в критична ситуация\", коментира Абазов и напомни, че в петък в НС ще бъдат изслушани земеделският министър Десислава Танева и вицепремиерът Томислав Дончев по темата. Абазов даде пример с Чехия, където този проблем е решен и 6 месеца, след първото огнище, не се е появило второ и ние трябва да черпим опит от тях. Така чешката държава е каза, че ще избие всички прасета в задния двор и ще ги обезщети всички, независимо дали са регистрирани или не. В тази връзка той определи думите на зам.-министъра по-рано през деня, че ще се обезщетяват само регистрираните животни като самоубийство. По думите му това автоматически дели на две нашите малки животновъди\". Другият пример от Чехия е как подхождат с дивите прасета. У нас грижата за намаляване на популацията е на ловните дружини. По думите на Абазов в Чехия в горите влизат спецчасти елитен корпус, снайперисти, с нощно виждане, като във военно положение. каза той.  Във връзка с оградата срещу чумата по свинете, Абазов посочи, че тя е била като за детска площадка. \"С височина 1 м, около която намериха едно умряло прасе. Изследванията показаха, че то е умряло от смях\", посочи още Абазов. На свой ред от БСП заявиха, че въпросът не се политизира от тяхна страна, а просто имало успиване от страна на управляващите. „ Действително има добри практики, които се правят в другите държави, в България не бяха направени. Заболяването го виждахме  как настъпва, след това го видяхме как премина границата, сега го виждаме как се разпрострянява. Няма отговори на много въпроси.\", каза социалистът Пенчо Милков и добави: „ Няма как с еднометрова ограда да спреш заболяването\". Според него по време на разплода на прасетата е трябвало да бъдат отстреляни всички диви прасета. По думите му \"Докато в Румъния гърми заболяването, фуражи влизаха в България и тези свинекомплекси се снабдяваха с такъв фураж. Докато сега ще видите какво се случва. Другите държави ще затворят границата си с България и са продукти от свински произход, за фуражи и за зърно\", допълни още той.  Александър Сабанов от патриотите пък поясни, че мерките на земеделското министерство са адекватни, но за съжаление са били закъснели. Въпреки това според него  оградата по границата с Румъния  все пак е свършила работа. Имам информация от миналата седмица, че групи от ловци, които са си обикаляли полетата, казват, че няма нито една диря, която е прекосила тази граница.“, каза той.  По думите му има голяма 40 дена е карантината след унищожаване на популацията във фермата. „Никой няма да си позволи след 40 дена да започва да зарежда отново прасета\", посочи още Сабанов, като добави, че след това този срок се удължава, защото за заплождането на еднопрасе са нужни 9 месеца. „Това е една година, през която не се знае дали няма да повтори тази зараза\", изтъкна още Сабанов. Той посочи, че ако се унищожи цялото свинепроизводство в България, ще са от порядъка на между 600 и 800 млн. лв.", "date": "2019.07.25", "title": "ДПС поиска военни мерки за чумата по свинете (ОБНОВЕНА)"}
{"url": "https://www.monitor.bg:443/bg/a/view/despodov-vkara-i-se-kontuzi-171425", "text": "Българският национал Кирил Десподов изигра нов хубав мач за своя \"Каляри\" по време на лятната подготовка. Бившият нападател на ЦСКА реализира гол при успеха с 2:1 над \"Киево\" в контролна среща, ала трябваше да напусне терена заради контузия. 22-годишният футболист стартира срещата от първата минута и именно той беше човекът, който откри резултата. В 24-ата минута неговият отбор спечели топката в близост до наказателното поле на съперника, а това позволи на Десподов да напредне и да намери долния десен ъгъл с не много силен, но добре насочен удар. Още преди края на първото полувреме обаче той беше заменен принудително, като получи травма, която не се очаква да бъде особено проблемна. Минутка преди почивката Мариуш Степински от \"Киево\" изравни резултата, възползвайки се от груба грешка в защитата на сардинци. През втората част Киево може би имаше по-чистите положения, но Каляри успя да изтръгне успеха. Това стана в 80-ата минута, когато титулярният нападател Леонардо Паволети засече центриране с глава и от няколко метра опъна мрежата.", "date": "2019.07.25", "title": "Десподов вкара и се контузи"}
{"url": "https://www.monitor.bg:443/bg/a/view/ns-sformira-vremenna-komisija-za-atakata-sreshtu-nap-171437", "text": "Депутатите сформираха временна анкетна комисия за атаката срещу НАП. Комисията бе поискана от ГЕРБ за изясняването на всички факти и обстоятелства около източените лични данни на НАП.  Народните представители единидушно избраха председател, зам.-председател и членове на комисия. За председател бе избран Красимир Ципов от ГЕРБ , за зам.- председател Румен Гечев от БСП. За членове бяха избрани- Маноил Манев и Александър Иванов от ГЕРБ. От социалистите - Иван Иванов и Явор Божанов. От ДПС- Ахмед Ахмедов, Халил Летифов и Сергей Кичиков. От своя страна ОП предложиха Валентин Касабов, Емил Димитров и Марияна Николова. От ВОЛЯ бяха избрани Кръстина Таскова, Боряна Георгиева и Дора Христова. Според Даниела Дариткова от ГЕРБ темата за атаката срещу НАП е от сериозен обществен интерес и за това Народното събрание е мястото, където трябва да се създсде анкетната комисия.", "date": "2019.07.25", "title": "НС сформира временна комисия за атаката срещу НАП "}
{"url": "https://www.monitor.bg:443/bg/a/view/toyota-pravi-ofanziva-pri-lekotovarnite-modeli-171429", "text": "Японската компания Toyota обяви амбициозен план за постигане на ръст в бизнеса с лекотоварни автомобили. Изпълнението на тази цел ще бъде подкрепено от разширената гама лекотоварни модели и представянето на новата марка Toyota Professional. Продажбите на Toyota Proace City ще стартират в началото на 2020 г., като моделът ще се присъедини към вана от среден клас Proace и към непобедимия пикап Hilux в лекотоварната моделна гама на Toyota. Новият компактен ван Toyota Proace City ще бъде конкурентно и привлекателно превозно средство за потребителите, развиващи бизнес. Моделът ще е практично допълнение към пазара на компактни товарни ванове, разширявайки покритието на продуктовата гама на Toyota до над две трети от пазара на лекотоварни превозни средства. Новият модел предлага конструктивно заложена практичност с отличен товарен обем и дължина на товарното пространство, като е един от малкото автомобили на пазара, които могат да превозват две европалета. Нарастващите обществени притеснения относно климатичните промени и качеството на въздуха водят до въвеждане на нови нормативни регулации, предвиждащи по-ниски нива на емисиите в много европейски градове. Тези нормативни фактори променят изискванията и приоритетите на клиентите на лекотоварни автомобили и особено на тези, които работят в градските райони. В сътрудничество с французите от Groupe PSA, Toyota ще добави в гамата на Proace и Proace City и захранвани изцяло с акумулаторни батерии електрически версии. Те ще бъдат представени съответно през 2020 и 2021 г., което ще позволи на Toyota да посрещне адекватно новите нужди и изисквания на клиентите на лекотоварни автомобили. Новата продуктова офанзива на Toyota предоставя подходяща възможност и за старт на Toyota Professional - новата стратегия на марката в сферата на лекотоварните автомобили. Тази инициатива ще засили допълнително концентрацията и вниманието върху лекотоварната гама в цялата търговска мрежа на марката. В допълнение Toyota ще лансира нова стратегия за мрежата си по отношение на лекотоварните модели и интереса на клиентите към този клас превозни средства.", "date": "2019.07.25", "title": "Toyota прави офанзива при лекотоварните модели"}
{"url": "https://www.monitor.bg:443/bg/a/view/vejdi-rashidov-se-zastypi-za-doma-na-plovdivskite-hudojnici-171420", "text": "Председателят на Парламентарната комисия по културата и медиите Вежди Рашидов предложи да се подпише споразумение между община Пловдив и Дружеството на пловдивските художници, с което да се гарантира, че творците ще се чувстват в обновената изложбена зала на ул. „Гладстон“ 32 като в свой дом. По-рано от дружеството изпратиха писмо до Комисията по културата и медиите, в което разказаха за този проблем. Вежди Рашидов разговаря с кмета на Пловдив Иван Тотев с молба да се намери баланс между отговорностите на общината за стопанисването на сградата и необходимостта от създаване на условия за оптимално функциониране на Дружеството на пловдивските художници, което има дълга и ярка история: основано е преди 107 години и е утвърдило забележителни имена в родната култура. „Вярвам, че общинската управа на Пловдив и общинските съветници ще намерят вярното решение, за да не бъдат лишени творците от новото изложбено пространство. Галерията на ул. „Гладстон“ 32 трябва да бъде привлекателно духовно средище“, заяви Вежди Рашидов. Казусът е следният. Кметът Иван Тотев в последните дни неколкократно обяви, че новата сграда на „Гладстон“ 32 ще се управлява от Градска художествена галерия, тоест – отнема се от дружеството. „Директорът на ГХГ от своя страна обяви, че графикът на новата галерия вече е запълнен“, пишат художниците в изявлението си. „Без изложбена зала няма как да развиваме художествена дейност, с която години наред допринасяме за авторитета на Пловдив като град на художниците. Невъзможността да показваме планираните изложби може да предизвика и дипломатически скандал, защото няма да могат да се реализират престижни международни изложби, които вече са предвидени“, коментира пред „Дарик“ Снежана Фурнаджиева, председател на Дружеството на пловдивските художници. Община Пловдив разруши старата сграда и построи на нейно място нова, като кметът Тотев е дал обещание, че ще я предаде за безвъзмездно ползване на ДПХ. Това обаче не се случва. За ситуацията художниците освен Рашидов са уведомили премиера Бойко Борисов, министъра на културата Боил Банов и омбудсмана Мая Манолова.", "date": "2019.07.25", "title": "Вежди Рашидов се застъпи за дома на пловдивските художници (ОБНОВЕНА)"}
{"url": "https://www.monitor.bg:443/bg/a/view/an-hatauej-e-bremenna-s-vtoroto-si-dete-171438", "text": "Носителката на „Оскар“ Ан Хатауей разкри, че очаква второ включване от щъркела. Звездата от „Фатално затишие“ показа своя снимка с наедряло коремче в социалните мрежи, като проговори и за трудностите, които самата тя е изпитвала по пътя към забременяването. написа актрисата под кадъра. Още при първата си бременност Хатауей призна, че със съпруга й Адам Шулман вече обсъждали опцията за осиновяване. Въпреки това преди три години те стават родители за първи път – на момченцето Джонатан Роузбанкс Шулман.", "date": "2019.07.25", "title": "Ан Хатауей е бременна с второто си дете"}
{"url": "https://www.monitor.bg:443/bg/a/view/haker-iska-320-evro-za-profila-na-simona-zagorova-v-instagram-171439", "text": "Дъщерята на фолкпримата Глория – Симона Загорова, се оказа поредната жертва на недоброжелатели в Инстаграм. Това съобщи самата певица, която доби популярност в риалити формата „Гласът на България“. предупреждава изпълнителката на „Как искам времето да върна“. Загорова разказа, че преди седмица е получила имейл уж от екипа на Инстаграм, в който пише, че профилът й е одобрен за верификация. Иначе казано, че потенциално срещу името й в социалната мрежа ще е разположено синьото балонче с бял тик, който да потвърждава пред феновете, че страницата принадлежи на любимката им. За да се задейства процедурата обаче от мейла изискват младата певица да им изпрати сканирано копие на личната карта. Вместо желаната верификация обаче Симона получава ново съобщение, в което й съобщават, че профилът й е вече в чужди ръце, а ако иска да си го върне обратно трябва да плати подкуп в размер на 320 евро. Вместо това обаче певицата създаде нов профил в мрежата и подаде сигнал в полицията.", "date": "2019.07.25", "title": "Хакер иска 320 евро за профила на Симона Загорова в Инстаграм"}
{"url": "https://www.monitor.bg:443/bg/a/view/prodajbata-na-e-vinetki-shte-byde-zatrudnena-poradi-planirani-softuerni-aktualizacii-171431", "text": "На 29 юли продажбата на е-винетки ще бъде затруднена поради планирани софтуерни актуализации, съобщиха от Агенция \"Пътна инфраструктура\". От 17:00 до 23:00 часа са планирани дейности по внедряване на актуализации на електронната система за събиране на пътни такси на база време и на база изминато разстояние. Възможно е да възникнат частични забавяния и прекъсвания, които биха могли да затруднят продажбите на електронни винетки. За избягване на риска от проблеми с покупката на е-винетка по време на планираните актуализации препоръчваме на водачите внимателно да планират пътуването си по републиканската пътна мрежа и да купят електронната си винетка своевременно. Планираното внедряване на софтуерните актуализации е част от подготовката за въвеждане в експлоатация на тол системата.", "date": "2019.07.25", "title": "На 29 юли софтуерни актуализации ще бавят покупката на е-винетките"}
{"url": "https://www.monitor.bg:443/bg/a/view/dimo-aleksiev-se-vryshta-v-otkradnat-jivot-171411", "text": "Едно от любимите лица на телеманиаците – Димо Алексиев, който обличаше престилката на доктор Калин Генадиев от първия сезон на култовата вече медицинска сага „Откраднат живот“, най-вероятно отново ще изгрее на малкия екран в новия сезон на сериала. Снимките на поредицата за лекарите от болница „Св. Анастасия“ вече текат с пълна сила, а вчера, постоянното присъствие в актьорския състав – Мартина Вачкова – която играе старшата сестра Жекова, пусна снимка с Алексиев, под която написа „Любим Димо Алексиев, искам пак да сме заедно в Откраднат живот. Прекрасна среща!“, а феновете избухнаха във възторг от възможността да го видят отново като лекар в поредицата. За това намекна преди няколко дни и главната сценаристка на сериала Христина Апостолава. „Ще има хора, които ще се върнат и откъдето започна цялата тази история, от 82-а година“, обясни тя. А началото – това е основната сюжетна линия за разменените бебета, които порастват и стават лекари – единият е Димо Алкесиев като доктор Калин Генадиев, а другият е Алек Алексиев като доктор Алекс Василев, който излезе от проекта след пърата порция серии заедно с Радина Думанян, която играеше неговата любима. За разлика от него Димо Алкесиев завръзваше интригата в продължение на няколко сезона, но и неговата история беше приключена след като героят му замина за чужбина като част от „Лекари без граници“. А в реалността екранната му половина Дария Симеонова и той самият очакваха наследници, които вече ги радват. „Работата на сценариста е свързана с хиляди малки ограничения – колко локации можеш да си позволиш в една серия, колко от тях могат да са външни“, допълни намеците си Христина Апостолова. Голяма част от екранните любимци влизат и излизат от дългата поредици спрямо останалите си кино, театрални и лични ангажименти. Така вече направиха Юлиян Вергов, Ралица Паскалева и Владо Карамазов. С евентуалното завръщане на Димо Алексиев на екран може да очакваме и младата майка Дария Симеонова, която слага токчетата на негова съпруга и пиар на болницата.", "date": "2019.07.25", "title": "Димо Алексиев се връща в „Откраднат живот“"}
{"url": "https://www.monitor.bg:443/bg/a/view/predvidete-3-4-dni-relaks-predi-vryshtane-na-rabota-171398", "text": "Милиони хора по света страдат от проблема „стрес след завръщане от отпуск“. Дори и да имате мечтаната професия и да ходите на работа с удоволствие, според психиатри депресията след завръщане от ваканция е почти неизбежна. Как да преодолеем това и да се адаптираме по-лесно при завръщането си на работното място? Експертите са категорични, че последиците от стреса са не само психически, но и физически. Най-често срещаните симптоми са тъга, меланхолия, умора, главоболие, тревожност, мускулни схващания, безпокойство. Психиатри съветват, за да бъде пълноценна „Само така човек ще може, след като приключи последния работен ден, да има 3 - 4 дни за настройване към друг режим - за нов ритъм, да не става рано за работа, да не го търсят по служебни въпроси. Едва тогава да предприемем някакво пътуване, за да отморим“, коментира пред „Монитор“ психиатърът д-р Веселин Герев. Той съветва и в последните 3-4 дни от отпуската също да сме вкъщи и да се настроим към работен режим. Затова е препоръчително да ставаме малко по-рано, да пием кафето си в обичайното време, по което го правим, когато ходим на работа. Така ще се настроим по-лесно към работния процес. „Най-честата грешка, която допускаме, е да вземем 10 дни почивка и веднага да заминем на море. Така не можем да почиваме пълноценно, защото още сме настроени на работна вълна. Обикновено първите дни ни търсят служебно за нещо, изпращат ни мейли. Тогава не си почиваме пълноценно. Другата грешка е да се върнем от ваканция в последния ден преди да се върнем на работа, така първите 3 - 4 дни сме неефективни“, обясни д-р Герев. Психиатърът съветва Хората със свободни професии пък можело да направят така, че да работят по 4 дни в седмицата, а 3 дни да почиват или обратното. Това било добър вариант за хора със собствен бизнес и гъвкаво работно време. „Най-големият парадокс, който наблюдавам от 20 години при пациентите си, е, че хората се връщат депресирани от отпуска. Това е така, защото почивката е много кратка. Другата причина е, че започват да я планират от рано, с месеци напред. Да речем, резервират хотел още през февруари и когато отидат на място, картината не отговаря на действителността. Тогава се шокират. Понеже българинът е максималист, очаква, че като плати едно нещо, за това ще получи сто. И накрая остава разочарован и това превръща отпуската му в кошмар“, коментира психиатърът. Също така голяма грешка според специалиста е да отидем на почивка в най-натоварения сезон - в края на юли и началото на август. Тогава курортите са препълнени, водата в морето вече е по-мръсна, а и няма как да получим качествено обслужване. И, от една страна, сме възлагали огромни надежди на тази почивка, тъй като е веднъж годишно. „Всички тези обстоятелства, действат депресиращо. А подсъзнателната мисъл е, че следващата отпуска е чак догодина“, коментира д-р Герев. Друг важен съвет е да избягвате телефона и социалните мрежи по време на ваканцията си. Много хора обичат да качват снимки от най-различни екзотични дестинации, искат да идеализират почивката си и околните да им се възхищават. И когато ние гледаме такива снимки на познати, а знаем, че ние не можем да си позволим такава почивка, се депресираме още повече. „Почивайте заради себе си, а не заради другите. Не търсете одобрението за околните, това ще ви натовари допълнително. Само тогава ще си създадете емоции. По-добре почивайте на спокойни места. Не е задължително да сте в скъп хотел или на скъпа дестинация. Няма нужда да си купувате емоции. Снимайки се на скъпи места, няма да станем по-щастливи“, съветва д-р Герев.", "date": "2019.07.25", "title": "Предвидете 3-4 дни релакс преди връщане на работа"}
{"url": "https://www.monitor.bg:443/bg/a/view/bet-hart-nosi-novija-si-album-v-sofija-video-171410", "text": "Новата Джнис Джоплин, или Тина Търнар (критиката зад Океана обича да я нарича и по двата начина) – Бет Харт, ще се завърне само година след първия си концерт у нас, и ще ни донесе чисто нов албум на 10 декември, този път в Арена Армеец (зала 1 на НДК определено й бе твърде тясна). Само преди ден тя обяви, че името на тавата ще е War In My Mind и ще е по рафтовете на музикалните магазини на 27 септември. Така се казва и заглавното парче и първи синъл, който пусна също вчера. В него тя отприщва целия си творчески потенциал, който в момента е във върхова форма. Изключително силната балада е допълнена от виртуозното й пиано, за да вплете глас в инструмент. А текстът е толкова завладяващ, че е трудно да го издържиш. \"Повече от всеки запис, който съм правила, тук аз съм отворена да съм себе си в тези песни. Вървя редом с моите болки, чувствам се комфортно с тъмнината в себе си, и с лудостта си, и с нещата, от които се срамувам. Толкова ми е комфортно с тях, колкото и с нещата, които ме карат да се чувствам добре\", заяви Харт по повод новото си „дете“.", "date": "2019.07.25", "title": "Бет Харт носи новия си албум в София (ВИДЕО)"}
{"url": "https://www.monitor.bg:443/bg/a/view/bojiite-ochi-ili-zashto-boris-djonsyn-e-typak-171424", "text": "Хелоу мейтс, Аз съм Конан Дъфи, но ми викат също и Конан Бежанеца, Кондьо Британски и още много различни nicknames, според зависи дали съседите пред блока са мезили преди да завъртят бутилката с гроздова.  Ако случайно не сте разбрали, от известно време живея в България и обикалям по 100-те национални турсистически обекта, записвайки си преживяванията си. Иначе съм true born Englishman (който е чел Даниел Дефо ще схване шегата ( don’t worry  и аз не съм - има Wikipedia за тия неща)).  As a matter of fact, тези дни не е много голям повод за гордост да си признаваш, че си поданик на Кралицата. You know what I mean – Борис bloody Джонсън. Този човек е новият prime minister на моята първа родина Великобритания. След личности като Бенджамин Дизраели и Маргарте Тачър, Торите успяха да изпратят на 10 Downing Street, този човек. How cool is that! Whatever, има кой да ви обяснява какъв е Борис Джонсън и защо от днес нататък британците нямат право да се подиграват на нито една нация, че е по-тъпа от тях. На мен седмицата ми започна доста по-приятно. Actually, свърши по-приятно, защото през weekend-а сложих печат с номер 30А от 100-те Национални туристически обекта – Националния пещерен дом в Карлуково. С други думи посетих пещерата Проходна известна още като Божиите очи. Първо да спомена, че пътят до тази забележителност ми е сред  favorites. Около час по магистрала „Хемус“ и след това ооще 20-30 минути по приятен асфалтов път, който свършва пред самия вход на пещерата. Fine enough for me! А, пещерата? Пещерата, mate е most frickin amazing място, което съм посещавал през целия си живот! Виждал съм Айфеловата кула, Стоунхендж, Ниагарския водопад, виждал съм дори Франки Лампард в един пъб в Северен Лондон. Не съм виждал Египетските Пирамиди, но честно казано не ми пука. След като съм виждал Божиите очи, мисля, че нищо повече не може да ме впечатели. Проходна, както се нарича пещерата с Божиите очи, е по-скоро пещерен тунел. Дълга е около 350 метра, а на височина е между 30 и 50 метра. Това място е really huge. Някъде по средата на пътя през пещерата в тавана са се образували две супер симетрични елипсовидни дупки, които изглеждат като огромни очи. Не стига, че основното осветление в пещерата идва през тях и това ги прави да изглежда все едно блестят, ами и често по ръбовете им се събира влага, която капе на пода, сякаш плачат. Когато застанеш под тях и се вгледаш първите няколко минути се опитваш да осъзнаеш как може especially this thing да е създадено от природата без човешка намеса. После започваш да се чудиш дали все пак някакъв разум не стои зад създаването на този phenomenon. А, накрая вече си готов да изповядаш всичките си грехове, да паднеш на колене и да помолиш за прошка (и по възможност Chelsea да спечели Premier league). От този ден-нататък хората за мен започнаха да се делят на два вида- такива, които са виждали Божиите очи и такива, които още не са. Защото no live person in the world не би повярвал, че тази пещера е реална и е създадена без човешка намеса, само ако я види на снимка. Просто трябва да я видиш! Иначе хижата до нея също е unique. Построена от известен пещерняк, тя е вкопана в цепнатината между скалите и гледката от терасата й е stunning. Шкембе-чорбата е, както би казал Анатолий Дятлов от „Чернобил“: Not great, not terrible.  Скалният манастир „Св. Марина“, който се намира в подножието на скалата, в която е вкопана хижата, сигурно също е много красив. Няма как да знам, защото се опитахме да слезем по пътеката до него, но по средата стигнахме до отвесен склон по-чийто ръб можеш да минеш, ако се държи за закрепено въже. Реших да се върна при студената бира в хижата и да видя какъв десерт предлагат. Все пак, това че съм британец не означава непременно, че съм suicide.    Другата забележителност в района е местната лудница, която се намира на отсрещния бряг на река Искър. Actually мястото е много красиво. Тук, където е пещерата Божиите очи, на практика река Искър влиза в Стара планина и започва да копае своето дефиле през Балкана. От страната на пещерата е стръмен каменен пролом, а on the opposite side е красива grassy ливада. Точно там е въпросният приют за душевно болни, благодарение на който, после ми обясниха, че името на съседното село Карлуково е станало нарицателно за лудница. И като казах лудница, пак се сещам за ситуацията в моята beloved Великобритания. Don’t worry няма да направя поредната stupid joke за прическата на Борис Джонсън. Самият факт, че неговите критици се занимават основно с абсурдния му  haircut, отколкото с нещата, които говори, са ярко доказателство за нивото на обществото ни и дават отговор защо такъв тип политици въобще стигат до толкова значими постове. Имам предвид, че Божиите очи наистина са нещо, което можеш да видиш само тук край лудницата в Карлуково. И благодарение на European Union (институция, в която бащата на Борис Джонсън е работил цял живот), това място е лесно достъпно за всеки bloody британец. Новият министър-председател на UK, обещава, че ще направи всичко възможно да ограничи достъпа на своите сънародници до места като пещерата Проходна. Е, кажете ми, това не е ли истински тъпак?!", "date": "2019.07.25", "title": "Божиите очи или защо  Борис Джонсън е тъпак"}
{"url": "https://www.monitor.bg:443/bg/a/view/hiljadi-blokirani-na-letishteto-v-amsterdam-zaradi-problem-s-gorivoto-171427", "text": "Проблеми със системата за зареждане с гориво блокираха между 20 и 30 хил. пътници вчера на амстердамското летище \"Схипхол\", съобщи говорител, цитиран от ДПА. Няколко часа по-късно проблемът бе отстранен и самолетите можеха отново да бъдат зареждани и да излитат. Над 100 самолета не можаха да излетят навреме, а 180 полета бяха анулирани. Холандският авиопревозвач Ка Ел Ем очаква закъсненията да продължат и днес.", "date": "2019.07.25", "title": "Хиляди блокирани на летището в Амстердам заради проблем с горивото"}
{"url": "https://www.monitor.bg:443/bg/a/view/shefyt-na-boeing-dopuska-spirane-na-proizvodstvoto-na-737-max-171426", "text": "Boeing може да спре производството на самолетите Boeing 737 MAX, в случай на отказ на регулаторните власти в САЩ да одобрят възобновяването на полетите на този тип машини до края на годината, пише The Wall Street Journal, като се позовава на шефа на американската компания Денис Меленберг. Заради проблемите със спирането от март на полетите на 737 MAX корпорацията отчита загуби за първото полугодие за 793 млн. долара, срещу 4,67 млрд. долара печалби за същия период на 2018-та. В сряда американските авиокомпании Southwest Airlines и United Airlines удължиха сроковете за преустановяване на използването на 737 MAX до първите дни на ноември. Заради забраните United Airlines за юли ще има отменени 1290 рейсов. През август броят им ще нарасне до 1900, за септември те ще достигнат 2100, а през октомври – до 2900. Полетите с Boeing 737 MAX бяха спрени след като на 10 март самолет от този модел претърпя втора трагична катастрофа за период от само на около 4 месеца. Машина на Ethiopian Airlines падна след излитане в Етиопия и погуби 157 души. Преди на 29 октомври 2018 г. 737 MAХ на индонезийската Lion Air падна в морето и загинаха 189 души.", "date": "2019.07.25", "title": "Шефът на Boeing допуска спиране на производството на 737 MAX"}
{"url": "https://www.monitor.bg:443/bg/a/view/karakachanov-predstavja-koncepcijata-za-promeni-v-politikata-za-integracija-na-romite-171422", "text": "Националният съвет за сътрудничество по етническите и интеграционните въпроси ще проведе заседание под председателството на вицепремиера Томислав Дончев днес от 11.30 часа в Гранитна зала на Министерския съвет, съобщиха от правителствената пресслужба. Заместник министър-председателят по обществения ред и сигурността и министър на отбраната Красимир Каракачанов ще представи пред Съвета основните пунктове от Концепцията за промени в политиката за интеграция на циганския (ромския) етнос в Република България и мерките за реализацията им. Вицепремиерът Каракачанов е поканен на заседанието на Националния съвет за сътрудничество по етническите и интеграционните въпроси, след като миналия месец внесе Концепцията в Министерския съвет.", "date": "2019.07.25", "title": "Каракачанов представя концепцията за промени в политиката за интеграция на ромите"}
{"url": "https://www.monitor.bg:443/bg/a/view/na-pyrvo-chetene-do-10-mln-lv-globa-za-banki-i-firmi-ako-ne-dokladvat-za-prane-na-pari-171432", "text": "Глоби до 10 млн. лева ще се налагат на фирми, банки, застрахователи, търговци, нотариуси, брокери, ако допуснат съмнителна сделка и не докладват на ДАНС. Това предвиждат промени в Закона срещу изпирането на пари, които депутатите гласуваха на първо четене в НС. Законовите промени бяха обсъдени през седмицата от парламентарната комисия по вътрешен ред. В закона още се гласи лица, \"които търгуват или действат като посредници в търговията с произведения на изкуството, включително, когато това се извършва от художествени галерии и аукционни къщи, когато стойността на сделката възлиза на или надвишава 10 000 EUR или тяхната равностойност в друга валута“, да подават сигнали до ДАНС. Освен това, те ще трябва да проверяват и клиентите си и при най-малките съмнения, ще са задължение да информират съответните иснтитуции. Според законопроекта мерките срещу прането на пари ще бъдат обхванати и хората, които предоставят услуги за обмяна между виртуални валути и признати валути без златно покритие, както и доставчиците на портфейли, предлагащи попечителски услуги. Предвижда се също така мерките да обхванат и хората, които предоставят услуги за обмяна между виртуални валути и признати валути без златно покритие, както и доставчиците на портфейли, предлагащи попечителски услуги.", "date": "2019.07.25", "title": "На първо четене: До 10 млн. лв. глоба за банки и фирми, ако не докладват за пране на пари"}
{"url": "https://www.monitor.bg:443/bg/a/view/kndr-izstrelja-dve-raketi-s-malyk-obseg-171428", "text": "Северна Корея е изстреляла два неидентифицирани снаряда в Японско море, съобщи Комитетът на началник-щабовете на въоръжените сили на Южна Корея, цитиран от Йонхап. \"Нашата армия следи ситуацията, в случай че бъдат осъществени нови изстрелвания и поддържа готовност да отговори\", каза в комюнике комитетът. По негови данни те са прелетели около 430 км. Японското правителство потвърди изстрелването и каза, че става дума за балистични ракети с малък обсег, предаде агенция Киодо. Агенцията се позова на думите на неназован японски правителствен източник, според когото ракетите са паднали в морето, преди да стигнат изключителната икономическа зона на Япония и не са представлявали заплаха. Последното голямо оръжейно изпитание на Северна Корея бе през май. Японският министър на отбраната Такеши Ивая изрази съжаление заради изстреляните от Северна Корея снаряди, предаде Франс прес. \"Последните изстрелвания на снаряди са повод за огромно съжаление\", каза пред журналисти Ивая. \"Ако става дума за балистични ракети, това е нарушение на резолюциите на ООН\", добави той. Изстрелването става само ден след като Северна Корея задържа екипаж на плавателен съд от 15 руснаци и двама южнокорейци за нарушаване на режима на влизане на нейна територия.  Екипажът е задържан на 17 юли от севернокорейската гранична охрана и в момента е държан в хотел в град Вонсан, посочи на страницата си във Фейсбук руската дипломатическа мисия в Пхенян. Корабът според посолството се казва \"Сянхейлин-8\" и е собственост на Североизточната риболовна компания от руския град Невелск. Той също е във Вонсан. Дипломатическата мисия посочи, че според севернокорейското министерство на външните работи екипажът е задържан за \"нарушаване правилата на влизане и престой на територията (на КНДР)\". Южна Корея се опита да намали напрежението със северния си съсед, но южнокорейското правителство все още забранява на гражданите си да ходят в Северна Корея без разрешение от Сеул.", "date": "2019.07.25", "title": "КНДР изстреля две ракети с малък обсег"}
{"url": "https://www.monitor.bg:443/bg/a/view/ogranichavat-dvijenieto-po-pytnata-vryzka-sofija-plovdiv-171430", "text": "До 19:00 часа се ограничава движението по пътната връзка София-Пловдив на пътен възел „Пловдив Изток“ при 133-ти км на АМ „Тракия“ в района на Войводиново поради извършване на текущи ремонтни дейности, съобщиха от Агенция \"Пътна инфраструктура\". Няма да се спира движението по основното трасе на автомагистралата. Обходният маршрут на пътната връзка е през Пловдив по пътен възел „Север“ при км 126 и през с. Войводиново. През април бяха ремонтирани общо 5 бр. пътни връзки на пътен възел „Пловдив Изток“. На съоръжението поетапно ще се ремонтират и останалите 3 пътни връзки - София-Пловдив, Бургас-Раковски и Раковски-Бургас. Необходимо е шофьорите да карат внимателно, със съобразена скорост и да спазват пътната сигнализация.  ", "date": "2019.07.25", "title": "Ограничават движението по пътната връзка София-Пловдив"}
{"url": "https://www.monitor.bg:443/bg/a/view/kakvo-vreme-ni-ochakva-v-kraja-na-sedmicata-171421", "text": "Предимно слънчево време ни очаква в четвъртък, след обяд над северните и планинските райони ще се развие купеста облачност и на изолирани места там краткотрайно ще превали.    Северозападният вятър ще отслабне, най-късно в източните райони. Температурите слабо ще се повишат и максималните ще бъдат между 28 и 33 градуса. Атмосферното налягане е и ще се задържи близко до средното за юли.  Над Черноморието ще бъде предимно слънчево. След обяд северозападният вятър ще отслабне. Максимални температури на въздуха ще бъдат 27-29 градуса. Температурата на морската вода е 25-27 градуса. Вълнението на морето ще бъде 1-2 бала. Над планините ще преобладава слънчево време, след обяд с развитие на купеста облачност, но само на изолирани места краткотрайно ще превали. Ще духа слабо, по билата умерен северозападен вятър. Максимална температура на височина 1200 метра около 22 градуса, на 2000 метра - около 14 градуса.", "date": "2019.07.25", "title": "Какво време ни очаква в края на седмицата?"}
{"url": "https://www.monitor.bg:443/bg/a/view/vasilev-i-kulezich-v-izmychen-telefonen-duet-sreshtu-peevski-171419", "text": "Любовта към парите граници не признава. Нито телефонни смущения. В това се убедиха малцината зрители на бутиковото предаване на Люба Кулезич в непретенциозната телевизия „Евроком“. Бутиково, защото откакто съществува, предаването има тясно таргетирана аудитория от медии, финансирани от подсъдимите олигарси у нас, които го следят, само за да разпространят фалшивите новини, изливани от него, в изданията си (обичайно първи в състезанието се оказват „Фрогнюз“ на агент „Академик“ на ДС, но и флагманите на кръга „Капитал“ не се дават лесно). И една единствена и ясна цел – да оправдава с генерирането на въпросните фейкове хонорарите, източени от Цветан Василев от КТБ, с които водещата си ъпгрейдна визията. В изпълнение на тази си мисия, Кулезич редовно предоставя трибуна на банкера-беглец, подсъдим за източването на милиарди от вложителите във фалирания трезор, като редува ходенията до Белград, за да му държи на живо микрофона, с интервюта по скайп. В случая думата „интервю“ е твърде фриволно използвана, предвид факта, че сценката обичайно преминава под формата на монолог от страна на Василев, прекъсван свенливо от псевдожурналистката единствено с цел синхронно пригласяне. Именно на това станаха свидетели и тазвечерните зрители на предаването. С една малка разлика - дуетът между олигарха-беглец и лифтинговата ТВ водеща приличаше на скеч от сериала „ало-ало“, тъй като в опит да организира възможно най-бързо задочна трибуна на Василев, Кулезич го включи по телефона. Какво е наложило бързината? По признания на самата водеща - разкритията на разследващите за хакерската атака срещу НАП, от които лъсна, че фирмата, чийто служител атакува данъчните, всъщност е обслужвала предизборно кръговете около Прокопиев и Василев, за да захранва с компромати сайта с кремълски обвързаности „Бивол“. Така, след петминутни мъчителни опити на Кулезич да наложи стабилност в телефонния дует, запълнени с граничеща със сюрреализъм конспиративна теория от блогъра-протестър Асен Генов, че държавата едва ли не се опитвала да открадне бизнеса на хакерската фирма, Василев включи вентилатора. Срещу зам.-главния прокурор Иван Гешев, който във вторник даде конкретни подробности, доказващи, че служители на фирмата са работели по политическа поръчка. И, разбира се, срещу основния си враг – свой и на останалите си другари олигарси – депутата и издател на „Телеграф медиа“ Делян Пеевски. Напълно в тон с кохортата от говорители и медии около бизнескръга „Капитал“ и политическото му превъплъщение – олигархичната формация „Да, България“, банкерът-беглец се опита да пришие Гешев към Пеевски без да даде и един конкретен факт, доказващ това. Дори напротив – в опит да придаде достоверност на твърденията си, заяви, че Гешев поел делото „КТБ“ след среща с Пеевски. След което Василев се опроверга, като призна, че не може да докаже, че е имало такава среща. И няма как да го направи, защото изобщо не е била провеждана. Това обаче не попречи, веднага след интервюто, първо „Фрогнюз“, а след това и други болтчета от машината за клевети на олигархията, да разпространят новата фалшива новина, генерирана от подсъдимия беглец. Както можем да се досетим, в интервюто изобщо не бе коментирано разкритието,че на служебния компютър на хакера Кристиян Бойков е намерена папка „търсене за бивол“, в която са събирани източени данни за публични личности, сред които и Пеевски. Нито пък бяха поставени под съмнение твърденията на Василев и за зам.-главния прокурор, и за депутата, въпреки че първият е водещ обвинител по делото срещу него, а вторият –съвносител на редица законови поправки, с които бе сложен край на вторичния грабеж на КТБ. По простата причина, че отговорите  на всеки от тези въпроси би разбил на пух и прах опорките, лансирани и от Василев,  и от Прокопиев, и тиражирани от глашатаите и перодръжките им на хонорар. И би изкарал наяве истината. А тя е, че единствените в тази държава, които не искат работеща прокуратура, са престъпниците, воглаве с подсъдимите олигарси, като последните правят всякакви опити да я овладеят по начина, по който вече си създадоха частен съд в лицето на оглавяваното от марионетката им Лозан Панов ВКС. А що се отнася до предаването на Кулезич – по гореспоменатите причини почти със стопроцентова сигурност можем да прогнозираме, че макар да отказва да се върне в България, за да се изправи пред родното правосъдие, Василев ще се появи при любимата си тв водеща поне още няколко пъти в идните месеци до местния вот и до избора на главен прокурор. Следващия път може и да е под формата на холограма, за да бъдат спестени телефонните неуредици.", "date": "2019.07.25", "title": "Василев и Кулезич в измъчен телефонен дует срещу Пеевски"}
{"url": "https://www.monitor.bg:443/bg/a/view/doc-georgi-byrdarov-pokolenijata-predi-se-smenjaha-na-15-g-sega-se-promenjat-na-3-do-5-g-171393", "text": "Контингентът на детеродно население се свива всяка година, коментира в интервю за \"Монитор\" зам.-деканът на Геолого-географския факултет на СУ - Демографска криза има. Никой не може да избегне тази квалификация. Що се отнася до раждаемостта, аз съм категоричен, че тя не намалява. - Ние имаме абсолютно нормална раждаемост според нивото на развитие, на което сме. Данните сочат, че и другите държави ще стигнат постепенно до този етап на демография. Коефициентът на Тетнус, който показва средния брой деца, родени от жена във фертилна възраст, е основен показател в демографията. В Европа най-ниският е в Италия – 1,1, а най-висок е в Ирландия – 1,6. Коефициентът на раждаемост, който е по-популярен, е 7,6 промила за Италия и 12,9 промила за Ирландия. За България той е 9 промила – отново сме по средата. - Това е огромна заблуда. Тя идва от това, че в момента в детеродна възраст са групата хора, раждани през периода 1995 – 2000 година. Това е времето, в което България беше в пика на своята демографска криза. През 1997 г. например имахме 9,7 промила. Оказва се, че контингентът от детеродно население се свива всяка година, но раждаемостта се запазва стабилна вече петнадесет години. - Да, тя ще е абсолютно стабилна. Проблемът идва от свития контингент детеродно население. Постепенно кривата на раждаемост у нас започна да се покачва от 1997 г., макар и с малко. Към 2025 – 2030 г. ще започнат да се раждат повече бебета в абсолютни бройки. - Не, да твърдим такова нещо, не можем. Коефициентът на раждаемост ще остане същият, само контингентът на хората във фертилна възраст ще е по-голям. Това трябва да се разбере много ясно, защото оттам идват и заблудите. Статистиката си е статистика, но объркването на тези понятия прави погрешни изводите от нея. - Двете неща са абсолютно свързани. Ниската раждаемост на фона на миналото е обусловена от образование, личностно развитие, но и от все по-увеличаващата се средна продължителност на живота. Не е възможно да искаме да живеем до 80, 90, че до 100 години и да раждаме така, както са раждали в миналото. Тогава смъртността е била много голяма както сред пълнолетното население, така и сред децата. Не бива обаче да се бяга и от съждението, че социалната несигурност е фактор, който като цяло намалява раждаемостта. Под социална несигурност се разбират не само доходите, но и липсата на адекватно здравеопазване, агресията в училищата и редица други фактори. Човек избира да ги получи за себе си и за своето поколение на друго място. Точно те дават отражение и върху репродуктивните, и върху миграционните нагласи. - Това са високата смъртност и намаляващото по брой младо население. По отношение на смъртността ние сме първи в цяла Европа, не само в Европейския съюз – 15,5 промила. Държавите, с които можем да се съизмерваме, са със смъртност 9 – 11, максимум 12 промила. В Западна и Северозападна България има общини, в които тя надхвърля 30 промила. Такава смъртност отчитат единствено регионите, които са във военен конфликт или са поразени от големи болестни пандемии, като СПИН – пандемията в субсахарска Африка. Това е тъжният и обезпокоителен факт в нашата страна – не раждаемостта, а смъртността. - Действително в даден момент те подобряваха ситуацията в самите държави, България все още не е излязла от патовата крива. Преди години подобна, дори по-лоша е била ситуацията в Ирландия и Финландия. Взимам тях за сравнение, защото са близки до нас по брой население през годините. Тези две страни са били в много по-кризисни ситуации от България, особено Ирландия. През 50-те години на миналия век те са били в демографски колапс, ситуацията е била в пъти по-страшна. Към 1915 г. например Финландия е била най-бедната руска губерния, водеща по беднотия в Европа. Те обаче са излезли от ситуацията. - Чисти мерки за увеличаване на раждаемостта се оказва, че не могат да проработят както тогава, така и сега. Необходим е цялостен комплекс от социално-икономически мерки. Само така може да бъде увеличено младото население, което да ражда по едно, че и две деца. Така постепенно демографските процеси ще започнат да се обръщат. Това е пътят. Друг няма. Въпросът е родените деца да останат тук, в България. За целта е необходимо образование, адекватно към нуждите на съвременното общество, на съвременния свят, на потребностите на пазара на труда и променящите се технологии. Към 2050 година се очаква между 60 и 70 процента от практикуваните сега професии да не са актуални. Прогнозата е на ООН. Това означава нашето образование да бъде пригодено към тази промяна, а не към индустриалната ера, която вече си отива. С появата на компютрите например изчезнаха машинописките. Определено ще изчезнат и професии, свързани с индустриалната епоха, типичните производства, с които се гордеят определени региони, например неща в автомобилната индустрия. Тя се промени толкова много, че в нея вече се използват все повече технологии и все по-малко работна ръка. Това е драстична промяна. Тази освобождаваща се работна ръка трябва да бъде пренасочена към място, където ще бъде по-необходима и адекватна на бъдещите изисквания. Ето защо образователната система трябва да подготвя кадри за бъдещето. Ако в момента искаме у нас да има инвестиции за автомобилната индустрия, към днешното време това е добре. След двадесет-тридесет години това няма да е актуално. Системата трябва да изпревари тази промяна и да подготви кадри за това, което ще се прави тогава. - Аз не съм футурист и ми е много трудно да кажа нещо конкретно. Но хората в образователната система са специалисти и могат да го направят. Ако допреди 20 - 30 години в най-ниско квалифицираните дейности можеше да работи човек без никакво образование, днес в България сме свидетели, че най-ниско квалифицираните са със средно образование и умения да работят с някакъв тип машина. След 30 години те трябва да бъдат още по-образовани, защото тогава техниката ще се усложнява. - Аз съм университетски преподавател и работя с образовани хора. Аз не съм съгласен с твърдението, че младите хора в България стават все по-зле. По-скоро може да се каже, че много драстично се променят представите и за възраст, и за поколения. В демографски план се смяташе, че поколенията се сменят на 15 години. Така съм го преподавал, когато започнах работа. С течение на времето се установи, че те се променят на 5 - 7 години, на 3 - 5, всяка година има различно поколение. Едното не разбира другото. Оттам идват и твърденията, че са функционално неграмотни, че не се справят и прочие, което не е така. И това го потвърждава опитът ми с младите хора. Например тази година имах изключително силен първи курс студенти. Предвид това всяка година трябва да се променя и преподаването. Например преди 5 години при двучасова презентация на PowerPoint студентите ми не помръдваха, толкова им беше интересно. Сега интересът им се губи на 20-ата минута. В такъв случай аз спирам и започвам дискусия, а след това продължавам с презентацията. Според промяната в нагласите и мисленето трябва да се променя и подходът ни. - Този списък никога няма да изчезне, защото книгата носи знание и опит, които не може да даде нищо друго. Вечни ще останат и „Пипи Дългото чорапче“, и „Карлсон, който живееше на покрива“, непреходни ще са Достоевски, Стайнбек, както ще се четат и новите автори. Казвам го като човек, изкушен не само от четенето на книги, но и от тяхното писане. Роден е на 6 април 1973 г. През 1996 г. завършва география в Софийския университет Преподава в катедра „Социално-икономическа география” в Геолого-географския факултет на Софийския университет от 2002 г. От 2007 г. е доктор по география на населението и селищата През 2012 г. е избран за доцент От октомври 2015 г. е заместник-декан на Геолого-географския факултет Трикратен победител е в състезанието за оратори, презентатори и разказвачи „Майстор на думите“. „Разказът му „За петата ракия, или колко е хубав животът“ е най-четеният български разказ в интернет. През декември 2015 г. печели телевизионното предаване „Ръкописът“ по БНТ", "date": "2019.07.25", "title": "Доц. Георги Бърдаров: Поколенията преди се сменяха на 15 г., а сега- на 3 до 5 г."}
