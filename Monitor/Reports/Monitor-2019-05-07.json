{"url": "https://www.monitor.bg:443/bg/a/view/mitropolit-naum-papata-shte-se-okaje-po-patriot-ot-njakoi-bylgari-obzor-164538", "text": "Римският папа ще се окаже по-голям патриот от някои българи, готови да продадат историята, църквата и миналото си заради болни амбиции и бъдещи „позиции”. Това написа Русенският митрополит Наум във „Фейсбук“ страницата си часове след отпътуването на папа Франциск от нашата страна за Северна Македония. В поста си владиката разкри, че е имало разделение в Синода по отношение на посрещането му от патриарх Неофит и архиереите, като не всички са били съгласни с решението то да бъде „протоколно“ . В крайна сметка обаче надделяло, защото било подкрепено от мнозинството в Светия синод. Митрополитът не крие, че апостолическото посещение е отворило много полемики в обществото. То отприщи и безброй хули и обвинения, както към него, така и към Българската православна църква, казва още митрополит Наум. Посещението в никакъв случай нямаше за цел да направи българите католици, както не бе необходимо и някои сънародници, определящи се за „строго ортодоксални”, да стоварват върху плещите на Римския епископ всякакви обвинения за „световна конспирация” и „виртуална демонизация”, пише още архиереят. Той призовава „да обичаме ближните си и да се радваме на добронамереността към нас, което всъщност беше и посланието на Франциск, защото Бог е любов“. Нека най-после черногледието, омразата и завистта, присъщи на мнозина, бъдат оставени настрана, призовава още той. Изглежда римският папа ще се окаже по-голям патриот от някои българи, готови да продадат историята, църквата и миналото си, заради болни амбиции и бъдещи „позиции”, пише митрополит Наум, чийто статус идва само ден след като стана ясно, че на проповедта си на 6 май пловдивският митрополит Николай е критикувал остро посещението на папата. Посещението на римския папа е политически акт, целта е да се обединят всички църкви около Рим и когато дойде Антихриста, папата да го посрещне, е казал митрополитът пред миряните в храма „Свети Георги“, цитиран от сайта „Под тепето“. Статус вчера във „Фейсбук“ относно посещението на папата пусна и Западно и Средноевропейският митрополит Антоний. Той призова да не се страхуваме от Светия отец, като посочи, че визитата на Франциск не е била католическа пропаганда, каквито гласове са се надигнали. По думите му, посещението на папата “ни дава пример как пастирят отива при стадото, как търси и намира отдалечилите се от паството души, като им дава пример за действена Христова любов”. Визитата е пример за важността на личното общуване между християните, което преодолява страховете, категоричен е владиката, който посочи в статуса си също: „Истински верните на Христос няма от какво да се боят. Никой не може да застраши нашата православна вяра, освен нашите хладни и нерадиви за спасението си сърца. Православните християни не виждат в ближните си врагове и заплаха, а братя и Божии чеда, посочва още духовникът, - Чистата вяра не се гради върху страха и агресията към другите, към инославните, а върху любовта и верността към нашия Господ Исус Христос”.", "date": "2019.05.07", "title": "Митрополит Наум: Папата ще се окаже по-патриот от някои българи (ОБЗОР)"}
{"url": "https://www.monitor.bg:443/bg/a/view/nad-1000-blagoevgradchani-poiskaha-prezidentyt-da-pomilva-i-osvobodi-nespravedlivo-osydenite-policai-164537", "text": "   В късния следобед днес пред Съдебната палата в Благоевград се събраха над 1000 граждани на мирен протест, за да изразят своето несъгласие с изненадващо издадената осъдителна присъда, постановена от ВКС срещу 5-мата благоевградски полицаи. На 10 ноември 2005 година при задържането на дрогирания криминално проявен  Ангел Димитров – Чората, в рамките на операция \"Респект\" задържаното лице почина по време на акцията. Благоевградчани решително заявиха президентът незабавно да помилва и освободи несправедливо осъдените полицаи, а делото да бъде върнато на ново разглеждане. За по-малко от 1 час в подписка с категоричното искане за помилване на петимата полицаи подписите си сложиха над 500 благоевградчани.", "date": "2019.05.07", "title": "1000 подписа за помилване на осъдените полицаи събраха в Благоевград"}
{"url": "https://www.monitor.bg:443/bg/a/view/poslanikyt-na-sa-sht-bylgarija-shte-poluchi-f-16-na-vyzmojno-naj-dobrata-cena-164536", "text": "България ще получи най-модерния боен самолет на възможно най-добра цена. Това увери американския посланик у нас Ерик Рубин във връзка с евентуалната покупка за ВВС на изтребители F-16, за каквато страната ни води преговори със САЩ. \"Като погледнете целия пакет ще разберете, че ангажиментът на САЩ е да подкрепя българската армия и авиация. Смятам, че цената е разумна. Разбирам, че това е висока цена, но ние ще подкрепяме нуждите на България и реалността, в която се намира. Уверявам ви, че България ще има най-модерния боен самолет, когато сделката бъде завършена. Това ще доведе до подобряване както на сигурността на България, така и на НАТО и по този начин ще стане неин стратегически партньор“, заяви Рубин, който участва в конференцията на тема \"Политиките на България в евроатлантическата реалност“. Той бе категоричен, че България и САЩ имат добро партньорство помежду си. \"Думата взаимозависимост е ключов фактор в оформянето на отношенията между България и САЩ. Ние трябва да продължим да защитаваме това, което сме постигнали, но и да гарантираме че това ще продължи и в бъдеще“, посочи дипломатът и за пореден път изрази подкрепата на САЩ за диверсификацията, която била важен фактор за националната ни сигурност.", "date": "2019.05.07", "title": "Посланикът на САЩ: България ще получи F-16 на възможно най-добрата цена"}
{"url": "https://www.monitor.bg:443/bg/a/view/weekly-digest-for-a-whole-week-oligarchs-seized-by-fear-have-been-crucifying-peevski-164542", "text": "Almost seven days ago, it transpired that the MP of the opposition party Movement for Rights and Freedoms and publisher of Telegraph Media Delyan Peevski is on the voting list of the Movement and will run for MEP at the end of this month. For years, the MP has been winning the elections in which he participated. Voters know him well, know that he is as good as his word and see that he is fighting the oligarchic shadows in Bulgaria – he forestalls their shady deals and the attempts to foil his legislative initiatives, whereas his media outlets expose the affairs of the indicted bosses. And, as long as people see it, the oligarchs see it, too. And the oligarchs really hate it when their criminal dealings are brought to light. That is why this week they sounded the assembly for all their pawns and are doing their utmost trying to lower the boom on Peevski on his way to Brussels. For the whole week running, the Fake News Factory has been spewing out media manipulations targeting the lawmaker – first of all they warmed up the fake refuted five years ago and tried to push through the worn-out figments that Peevski is bound with the Russians ( ). However, no one rose to this bait. Because any person of reason would figure out that Peevski was a teenager when communism collapsed in Bulgaria and re-distribution of the national pie started. We won’t even mention the privatisation and its masters, like Kostov and Prokopiev. Since this attempt at an onslaught failed, the oligarchs came to think about their favourite trick – smearing campaigns against their foes and lobbyism for the behind-the-scenes clique (  and  ). As if the fakes were not enough claiming that Peevski peddled influence over the cadre policy in the judicial system and the attempts of the State Security informer to make MEPs admit that they do not want him in Brussels. A new fiasco followed. However, the oligarchy always has a Plan B. Or, in our case, Boets NGO. Readily available. The NGO (which just loves to publish photos featuring Tsvetan Vassilev in Belgrade and often bows to the oligarchs) this time again found a way to cater to their backstage mentors’ needs. Blowing a whistle that Peevski allegedly was not eligible for MEP which CEC has refuted at once ( ). It turned out that the mercenaries of the fugitive banker cannot read. And they are not the only pawns of the backstage grandmasters who set such an example. But, what’s to be done – our desires do not always agree with our potential. This week is over. There are three weeks left before the Euro vote. We’ll just wait and see what the oligarchs have up a sleeve to prevent Peevski from running for MEP. Bavaria backs Bulgaria's Schengen accession \"We support Bulgaria for Schengen,\" Bavarian Minister President Markus Soeder told a news conference after a one-to-one session with Bulgarian Prime Minister Boyko Borissov at the Council of Ministers here on Thursday. In his opinion, Bulgaria guards Europe's external borders remarkably and has achieved a lot for the European Union. Soeder is visiting Bulgaria at Borissov's invitation. They discussed bilateral cooperation in home affairs, security, economy and finance, as well as other issues on the European agenda ( ). Sofia forum discusses potential of East European market for LNG A two-day forum on the business potential of the East European markets for liquefied natural gas (LNG) opened in Sofia on Monday. The forum is co-organised by the Washington-based Institute for Energy Research and the Centre for Balkan and Black Sea Studies. The first sod for the gas interconnector with Greece will be turned around May 20, Prime Minister Boyko Borissov told the press as he emerged from a meeting with the president of the Institute of Energy Research, Top Pyle, and Deputy PM Tomislav Donchev, held on the sidelines of the LNG forum ( ).", "date": "2019.05.07", "title": "WEEKLY DIGEST: For a whole week oligarchs seized by fear have been crucifying Peevski"}
{"url": "https://www.monitor.bg:443/bg/a/view/mobilni-ekipi-smjatat-novite-pensii-164539", "text": "Мобилни екипи на териториалните поделения на НОИ започнаха да консултират кандидатите за пенсиониране в изнесени приемни за избор на по-благоприятен прогнозен индивидуален коефициент. Това съобщи директорът на ТП на НОИ - Пловдив Розалия Джинева вчера. Причината е промяната в Кодекса за социално осигуряване, която даде възможност до началото на 2023 г. бъдещите пенсионери да избират по коя формула да им се изчислява пенсията. Те имат право да посочват дали парите им за старини да се пресмятат чрез стария метод с трите „златни години“ от преди 1997 г. или с целия доход след 2000 г. От вчера те   за отпускане на пенсия. С цел подпомагане избора във всички поделения на НОИ в страната са обособени специални работни места, на които се предоставя информация само по тази тема. Освен в регионалните структури и в изнесените гишета на НОИ, консултации ще се извършват и от мобилни екипи в общинските центрове по места. Графиците за посещенията на мобилните екипи през месец май са обявени в приемната на всяко ТП на НОИ, уточниха от осигурителния институт.  Консултациите се правят от служители на НОИ чрез използване на електронната услуга „Изчисляване на прогнозна пенсия“. Тя вече е достъпна на сайта на НОИ чрез издаден от института персонален идентификационен код (ПИК). От НОИ обаче напомниха, че определените по този начин стойности както на индивидуалните коефициенти, така и на определените с тях размери на пенсията   и могат да се различават от реалните, както поради разлики или промяна в данните, използвани при извършване на консултацията, така и поради настъпили изменения в законодателството. Всички, на които е нужна консултация, могат да се запишат или да дойдат на място за срещите, определени по предварителен график за всяка община, обясни Розалия Джинева. На място, в реално време, с помощта на съответните технически средства, специалистите на НОИ ще изчисляват бъдещите пенсии. Единственото, което е необходимо, е хората да носят документи за самоличност,   или поне да могат да го посочат вярно, както и необходимият документ за тригодишната база преди 1997 г., ако искат да направят сравнението, посочи още шефката на пловдивския НОИ.  Тези, които вече са си подали заявление за пенсиониране след 1 януари 2019 година имат на разположение шест месеца, считано от 4 май, през което време да им се направи преценка за по-благоприятен вариант. Може да се преразгледа и вече отпусната пенсия от началото на годината и пенсионерът да пристъпи към избор на по-благоприятния вариант. ", "date": "2019.05.07", "title": "Мобилни екипи смятат новите пенсии"}
{"url": "https://www.monitor.bg:443/bg/a/view/specializiranijat-nakazatelen-syd-ostavi-v-aresta-minu-stajkov-164544", "text": "Миню Стайков остава в ареста реши, Специализираният наказателен съд по второто разследване срещу алкохолния бос за злоупотреби със средства от европейските фондове. На разпит като свидетел разследващите са призовали и земеделския министър Румен Порожанов. Според защитата на Миню Стайков новото разследване срещу него е само, за да бъде държан в ареста, а не пуснат след като изтече максималният срок от осем месеца задържане по другото дело - за нелегално производство на цигари и данъчни престъпления. Адвокатите и бизнесменът твърдят, че причините за задържането му са различни от законовите. Според прокуратурата схемата е изградена от фирми регистрирани на младежи от Карнобат и Сливен, чиито родители са служители на Миню Стайков. На всички тях бизнесменът отпускал заеми със заверени пред Нотариус договори и така поемал контрола върху фирмите.", "date": "2019.05.07", "title": "Специализираният наказателен съд остави в ареста Миню Стайков"}
{"url": "https://www.monitor.bg:443/bg/a/view/puskame-v-urnite-buletina-za-20-stotinki-164526", "text": "Малко над 20 стотинки излиза цената на една бюлетина за евровота на 26 май. Това показва документацията към обществената поръчка на ЦИК след преговорите между комисията и БНБ, която ще трябва да ги печата. За секциите в страната трябва да бъдат отпечатани малко над 7 млн. броя бюлетини, а за тези в чужбина – 200 000, като в това е включен и резерв от 10 %. Сметките сочат, че в сравнение с парламентарния вот през пролетта на 2017 година бюлетините ще са с Тогава те излязоха по 18 стотинки бройката. В доклада на комисията е записано, че формираното на цената е заради факта, че самите бюлетини са 32 вида - 31 за избирателните района в страната и един зад граница. ЦИК ще отдели за отпечатването на хартиените бюлетини малко над 1,47 млн. лв., а БНБ по традиция ще има двама подизпълнители. Доставката до областните администрации в страната трябва да се осъществи до 21 май, а до външното министерство за секциите в чужбина до 12 май. Преди няколко дни ЦИК определи окончателно и броя на секциите, в които ще могат да гласуват хората извън България. Те ще са общо 190, като вследствие на подадените заявления за откриване извън дипломатическите ни мисии Така например в Германия за първи път ще гласува и извън посолства и консулства. Там ще има общо 24 секции, а допълнителните ще са 13. Такива ще има и във Великобритания – 20, а тези в мисиите ни в Обединеното кралство са 4. Именно от Германия и Великобритания бяха подадени най-много заявление за гласуване от нашенците. В Гърция например ще има допълнително 11 секции, в Испания 10, в Франция – 7, Холандия пък – 5. В Австрия, Италия и Кипър те са по 4. Иначе на 11 май изтича крайният срок за подаване на заявление до общината за гласуване по настоящ адрес и за заявления от хората с увреждания за откриване на секция с подвижна урна. Учениците и студентите с редовно обучение могат да гласуват там, където се обучават. Те сами могат да изберат в коя секция ще гласуват и не е нужно да подават заявления. В изборния ден трябва да представят на секцията валидна ученическа или студентска книжка със заверен семестър или уверение и да попълнят декларация по образец, дадена им от СИК в дена на вота.", "date": "2019.05.07", "title": "Пускаме в урните бюлетина за 20 стотинки"}
{"url": "https://www.monitor.bg:443/bg/a/view/producent-na-igra-na-tronove-se-izvini-za-gafa-s-chashata-164503", "text": "\"Игра на тронове\" може и да е средновековно фентъзи, но четвъртият епизод от осмия и последен сезон се оказа неочаквано модерен, след като \"заблудена\" картонена чаша от веригата \"Старбъкс\" се появи във Вестерос. Гафът се случи в сцена с Денерис Таргариен и Джон Сноу. Берни Колфийлд, която е сред продуцентите на \"Игра на тронове\", се извини на почитателите за неочакваната реклама. \"Не мога да повярвам. Извиняваме се. Вестерос е първото място, където има \"Старбъкс\". Това е малко известен факт\", сподели тя в интервю за нюйоркска радиостанция.  \"Ако трябва да сме честни, бяхме изненадани, че Денерис не си е поръчала драконова напитка\", написаха от веригата в Туитър, визирайки едно от предложенията в лятното си меню. От HBO също не пропуснаха да коментират шеговито ситуацията: \"Капучиното, появило се в епизода, беше грешка. Денерис беше поръчала билков чай\".  Част от феновете подходиха с хумор към гафа. Други побързаха да изразят възмущението си. \"Трябваха им две години, за да снимат шест епизода, а допуснаха в сцена да се появи картонена чаша от \"Старбъкс\", гласи туитът на недоволен потребител. Трети пък заподозряха умисъл с цел реклама в този гаф.", "date": "2019.05.07", "title": "Продуцент на \"Игра на тронове\" се извини за гафа с чашата"}
{"url": "https://www.monitor.bg:443/bg/a/view/hristo-ivanov-dylji-pari-za-zdrave-164540", "text": "Сламеният лидер на „Да, България“ Христо Иванов не е плащал здравните си осигуровки, съобщава „Блиц“. Медията е направила проверка в сайта на Националната агенция за приходите след сигнал на читател. От справката е видно, че Христо Иванов не е плащал задължителните здравноосигурителни вноски за месец юли 2014 г., както и за периода март, април, май, юни и юли 2017 г. Това означава, че броени дни преди да стане служебен министър на правосъдието Иванов е извършил първото нарушение. Тогава се разбра, че Христо Иванов е бил заличен като адвокат, защото не беше заплатил и дължимата адвокатска такса. Второто неплащане на здравните осигуровки, което е за период от пет месеца, става непосредствено преди предсрочните парламентарни избори през 2017 г. и след тях, когато партията му претърпя пълно фиаско, въпреки шумната пропагандна кампания в изданията, сайтовете и телевизиите, в които новините се диктуват от подсъдими и обвиняеми олигарси. Информацията за скандалното нарушение от страна на политически лидер, който претендира, че спазва законите и държи да се представя за „морален” стожер, се разпространи със скоростта на мълния в социалните мрежи. Така стана ясно, че един шегобиец дори е направил дарение от 120 лева и 40 стотинки на името на Христо Иванов.    ", "date": "2019.05.07", "title": "Христо Иванов дължи пари за здраве"}
{"url": "https://www.monitor.bg:443/bg/a/view/po-niski-ceni-na-prevodi-v-evro-vdigat-taksite-na-bankite-164530", "text": "Уеднаквяването на таксите при преводите в евро в Европейския съюз ще доведе до намаляването на приходите от такси на банките. Това ще доведе до опит на финансовите институции да компенсират липсата на приходи чрез увеличение на таксите за разплащателни сметки и онлайн банкиране.  Прогнозата е на икономистите на БАН, част от гoдишния дoĸлaд нa Инcтитyтa зa иĸoнoмичecĸи изcлeдвaния зa cъcтoяниeтo и paзвитиeтo нa нaциoнaлнaтa иĸoнoмиĸa. „Страната ни в момента има което ще се промени с увеличаването на обхвата на европейския регламент 924 за презграничните плащания в ЕС и таксите за превалутирането“, коментира доцент Григор Сарийски. Очаква се удръжката, която сега започва от 30-40 лв. да падне до левовата такса за вътрешен превод или около 2.50 лв. Икономистът припомни, че през миналата година се наблюдава увеличение на приходите от такси и комисионни е сред перата, който са донесли най-много печалба на банките, нарастването е над 109 млн. лева. „Печалбите на банките през 2018-та са се увеличили за сметка на гражданите. Това не е добра новина, защото това е „силата на триене“ в икономиката, означава изземване на пари от реалния сектор – лихвите по депозитите се намаляват, а тези по кредити се задържат“, допълни Сарийски. По думите му влизането в Еврозоната ще донесе до по-ниски лихви по кредитите, но не за сметка на банките, а Около 44 гoдини щe ca нeoбxoдими нa Бългapия, зa дa дocтигнe cpeднитe зa Eвpoпa тeмпoвe нa paзвитиe, aĸцeнтиpa доц. Виктор Йоцов от БАН. Maĸpoиĸoнoмичecĸaтa пpoгнoзa нa икономистите e, чe и пpeз тaзи гoдинa иĸoнoмичecĸият pacтeж нямa дa ce пoвиши. Moжe дa ce възcтaнoви пpeз 2020 г. Eĸcпepтитe oчaĸвaт лeĸo пoвишaвaнe нa изнoca. Haй-мнoгo cтoĸи изнacямe ĸъм Гepмaния и Итaлия, a тaзи зaвиcимocт oт иĸoнoмиĸитe нa чyждитe cтpaни cпopeд eĸcпepтитe мoжe дa ĸpиe pиcĸoвe. Πpeз пocлeднитe гoдини ce oчepтaвaмe ĸaтo изнocитeл нa cтoĸи c пpeдимнo ниcĸa дoбaвeнa cтoйнocт - cypoвини. Oчaĸвa ce aмepиĸaнcĸaтa и няĸoи oт eвpoпeйcĸитe иĸoнoмиĸи дa нaвлязaт в peцecия, ĸoeтo щe oĸaжe влияниe въpxy мeждyнapoднaтa тъpгoвия. Haй-мнoгo зa pacтeжa пpeз изминaлaтa гoдинa дoпpинacя ceĸтopът зa нeдвижими имoти. Инфлaция oт пopядъĸa нa 2-3% нe e плaшeщa, дopи e здpaвocлoвнa cпopeд Йoцoв, зaщoтo тpитe пopeдни гoдини нa дeфлaция cepиoзнo ca пoвлияли нa пpoизвoдитeлитe в cтpaнaтa. Европейската комисия намалява леко прогнозата си за развитието на икономиката на България за тази година. Сега ЕК очаква БВП да отчете ръст от 3,3 на сто, докато според зимната икономическа прогноза увеличението през 2019 г. щеше да е от 3,6% и да остане такова и през идната 2020 г. Сега за следващата година комисията очаква разширение на българската икономика с 3,4 на сто. Вътрешно търсене ще продължи да се разширява, но с по-бавни темпове поради по-умереното частно потребление. Потребителското доверие остана слабо в първите няколко месеца на 2019 г., което предполага по-предпазливо поведение по отношение на разходите през годината. Въпреки това благоприятните тенденции на пазара на труда се очаква да подкрепят разходите на домакинствата чрез по-високи реални заплати. Предвижда се инвестициите да останат високи. Износът се възстановява, като еднократните ефекти на 2018 г. намаляват. Този тренд се очаква да се запази дори ако потиснатото търсене от основните търговски партньори продължи да тежи върху износа.", "date": "2019.05.07", "title": "По-ниски цени на преводи в евро вдигат таксите на банките"}
{"url": "https://www.monitor.bg:443/bg/a/view/evropa-na-jozef-kudelka-v-cherno-i-bjalo-164525", "text": "Добрата снимка е тази, която може да каже различни неща на различни хора. Това сподели пред български журналисти световноизвестният фотограф космополит Йозеф Куделка, който преди 2 дни пристигна у нас, за да подреди и лично да открие тази вечер в Софийска градска художествена галерия своята изложба „Изгнания“. Сбирката от 75 впечатляващи черно-бели кадъра е дарена от автора на Център „Помпиду“ в Париж и за пръв път напуска Франция в своята цялост, за да украси шестото издание на фестивала „Фотофабрика“. Миговете, уловени от него от 60-те до 90-те години на миналия век из цяла Европа – Чехословакия, Франция, Испания, Италия, Португалия, Англия, Ейре, Шотландия, Германия, Сърбия, Румъния и др., бележат маршрутите на Куделка, когато е странствал и без твърди професионални ангажименти, тъй като не е приемал поръчки за пари. За да запази независимостта си, дълго е живял с минимума, следвайки съдбата на скитник и снимайки цигански събори, църковни и фолклорни празници. След 17 години без гражданство, едва през 1987-а той получава френски паспорт. „Не обичам да обяснявам своите фотографии, но ми харесва хората да ги коментират“, призна майсторът на обектива в СГХГ, добавяйки, че не замисля предварително и не режисира своите истории, а разсъждава над тях, щом види какво се е получило. „Фотографията е единственото изкуство, в което случайността често създава шедьоври“, пошегува се той. Йозеф Куделка е роден през 1938 г. в Моравия и завършва авиоинженерство. „Като инженер отговарях за 60 души, бях непрекъснато под стрес, но държавата не ми позволяваше да се освободя. Фотографията ми осигури свобода“, върна лентата маестрото към началото на кариерата си в социалистическа Чехословакия. Той се запалва по запечатването на образи едва 12-годишен и снима все повече и повече, докато един проект, свързан с живота на тамошните цигани, така го обсебва, че го подтиква да се отдаде изцяло на фотографското изкуство. Годината е 1967-а. Много скоро Куделка ще стане световноизвестен, макар и – парадоксално! – оставайки анонимен. През август 1968 г. той снима съветската инвазия в Прага. Не проявява филмите, защото няма време. По-късно обработва кадрите и някои от тях стигат до Вацлав Хавел, който предлага да ги изнесе в Америка, където е бил поканен от Артър Милър, но пътуването не се осъществява. Все пак няколко снимки напускат страната с Евгений Остроф, куратор на фотографския отдел в институт „Смитсониън“, който е на посещение в Чехословакия. В Ню Йорк той ги показва на Елиът Еруит, президент на фотографската агенция „Магнум“. Тя контролира отпечатването на снимките и тяхното разпространение по целия свят. Публикувани са без името на Куделка във водещи списания в много държави за първата годишнина от Пражката пролет, а самият той от Международния пресклуб на Америка като „анонимен чешки фотограф“, за да не бъде изложен на опасност. „...Направих тези снимки за себе си, а не за списание. Бяха публикувани съвсем случайно. Не бях репортер. Никога не бях снимал нещо, което бихте нарекли „новини“. Изведнъж за първи път в живота си се сблъсках с подобна ситуация. Реагирах на това. Знаех, че е важно да снимам, затова снимах“, ще се изповяда по-късно Куделка в едно свое интервю. Той напуска родината си през 1970-а с разрешение за престой в чужбина за 80 дни, след като е получил предложение за стипендия от „Магнум“ да снима цигани в Западна Европа. Започва пътешествието си от южната част на Франция, после отива в Англия и Ирландия. На минаване през Париж агентите му го съветват да не се връща в Прага, защото лесно може да се разбере, че той е автор на прословутите снимки. За да се избегнат репресии срещу семейството му, те продължават да се разпространяват анонимно. Едва след смъртта на баща си, по време на първата си голяма изложба в Лондон (1984), Куделка признава, че са негови. В Чехословакия са публикувани цели 22 години след като са направени – през 1990-а. Документалните кадри от пражката 1968-а не са в София. „Изгнания“ съдържа само свидетелства за митарствата на Куделка: чешити, аутсайдери, отегчени ромски булки, мрачни отрудени мъже, заблудени животни, разпилени предмети, изпепелени пейзажи, накърнена от човешката дейност природа... В тези силни образи, на ръба между художествената и репортажната фотография, е целият Йозеф Куделка: човек на света, но и дърво, болезнено изтръгнато от корен... „По-трудно ми беше да съхраня независимостта си на Запад, отколкото някога на Изток. С бясното печелене на пари хората се промениха“, не скри разочарованията си чехът. Изложбата „Изгнания“, представена от Френския културен институт в София, СО и СГХГ, може да бъде видяна до 9 юни. За 2020 г. Куделка подготвя голяма експозиция в Парижката библиотека, основана от Франсоа Митеран. Тя ще бъде посветена на археологическите разкопки по Средиземноморския бряг. За да обогати материала, в началото на престоя си у нас прочутият фотограф посети пък Никополис ад Иструм, Созопол, Несебър, Старинния Пловдив, Археологическия музей в столицата.  ", "date": "2019.05.07", "title": "Европа на Йозеф Куделка в черно и бяло"}
{"url": "https://www.monitor.bg:443/bg/a/view/berluskoni-se-uplashil-za-jivota-si-164513", "text": "Четиирикратният министър-председател на Италия и лидер на десницата в страната Силвио Берлускони се е уплашил за пръв път истински за живота си преди седмица. Тогава той бе приет по спешност ни жив, ни умрял в елитната болница на Милано „Сан Рафаеле“, където му бе поставена диагнозата преплитане и запушване на тънкото черво. Последва четиричасова операция, извършена от професора – светило в италианската хирургия Рикардо Розати, след която експремиерът прекара три дни в интензивното отделение на прочутото здравно заведение. „Състоянието ми не бе никак добро, за пръв път си помислих, че за мен футболният шампионат приключва!“ – каза вчера в типичния му шеговито – спортен стил Берлускони. Той бе изписан от „Сан Рафаеле“ като на входа на болницата го очакваха куп репортери и негови политически съмишленици. Лидерът на десницата им обясни, че ще спази предписанията на лекарите и ще продължи рехабилитацията си вкъщи, ама само няколко дни. По-точно докато се почувства в състояние отново да се включи в предизборната кампания за европейския вот и да може да говори с жар на митингите в подкрепа на кандидатите за евродепутати от партията му „Форца Италия!“. Днес сутринта обаче прокуратурата в Милано нанесе нов пореден удар срещу Берлускони и според политическите наблюдатели той щял да се окаже пагубен за възстановяването му. По заповед на магистратите при масирана акция призори на 250 карабинери и финансови гвардейци в най-големите градове на областта Ломбардия бяха закопчани 43 души с обвинения в корупция и бизнес-далавери с калабрийската мафия „ла ндрангета“. Следобед повече от половината от задържаните бяха поставени под домашен арест или пуснати на свобода срещу всекидневна подписка, но зад решетките останаха 14 известни политици. Сред затворените са водачът на листата на „Форца Италия!“ за евровота в Североизточната част на страната Пиетро Татарела и областният координатор на партията в Ломбардия - Фабио Алтитонанте.", "date": "2019.05.07", "title": "Берлускони сподели, че се е уплашил за живота си"}
{"url": "https://www.monitor.bg:443/bg/a/view/nole-sprja-ekzekutora-na-grisho-sled-chas-igra-164524", "text": "Световният номер 1 Новак Джокович (Сър) се разправи с екзекутора на Григор Димитров – Тейлър Фриц (САЩ), и го спря във втория кръг на „Мастърс“ 1000 турнира в Мадрид. 21-годишният американец тръгна от квалификациите, на старта на основната схема изхвърли първата ни ракета след два тайбрека - 6:7(8), 6:7(4), но трябваше да отстъпи пред Ноле след 66 минути игра с 4:6, 2:6. Загубата на Димитров на старта в Мадрид ще му коства още точки за световната ранглиста, където тъкмо се бе изкачил до 46-а позиция. Гришо трябва утре да играе във втория кръг на двойки, където си партнира с Карен Хачанов (Рус). Съперници на двамата са Диего Шварцман (Арж) и Доминик Тийм (Ав). Бившият номер 1 Стан Вавринка започна с убедителна победа участието си в Мадрид. 34-годишният швейцарец се наложи с 6:2, 6:3 над квалификанта Пиер-Юг Ербер (Фр) след едва 64 минути игра. Вавринка сервира на изключително ниво и не позволи на Ербер да стигне до нито една точка за пробив. Швейцарецът загуби само 9 точки при свой начален удар за целия мач. Във втория кръг негов съперник ще бъде Гуидо Пея, който отстрани шампиона от София Данийл Медведев (Рус) с 6:2, 1:6, 6:3. Изненадващо от турнира отпадна и Давид Гофен (Бел), който претърпя загуба още в първия кръг с 4:6, 5:7 от унгареца Мартон Фучович. Алекс де Минор (Авл) също напусна надпреварата след 3:6, 4:6 от Хуберт Хуркач (Пол). При жените Белинда Бенчич (Швейц) се класира за първи път в кариерата си за третия кръг в Мадрид. Тя елиминира участващата с \"уайлд кард\" вицешампионка от 2015 г. Светлана Кузнецова (Рус) със 7:6(4), 2:6, 6:3. Бенчич записа 23-ата си победа за сезона и е втора по този показател след Петра Квитова. Защитаващата титлата си чехкиня постигна 25-и успех през годината след 6:3, 7:6(5) във втория кръг над Кристина Младенович (Фр). Първата ракета на България Виктория Томова обаче отпадна в първия кръг на турнира на червени кортове в Кан-Сюр-Мер (Фр) с награден фонд 80 хиляди долара. Томова загуби от бившата номер 19 в световната ранглиста Варвара Лепченко (САЩ) с 0:6, 4:6 за 73 минути. Българката все пак заработи 1 точка за класациятана WTA и 740 долара.", "date": "2019.05.07", "title": "Ноле спря екзекутора на Гришо след час игра"}
{"url": "https://www.monitor.bg:443/bg/a/view/bivshijat-advokat-na-trymp-vleze-v-zatvora-164516", "text": "Бившият адвокат на американския президент Доналд Тръмп - Майкъл Коен, влезе в понеделник в затвора, за да излежи присъдата си от три години, предадоха световните агенции. Коен смята наказанието за несправедливо. Той беше осъден миналия декември, след като призна, че е купил мълчанието на две предполагаеми бивши метреси на Тръмп по време на кандидат-президентската кампания през 2016 г., като това е станало в нарушение на изборните закони. Коен призна и че извършил данъчни измами и че е излъгал Конгреса. Той се надяваше на съкращаване на присъдата, защото съобщи на разследващите потенциално компрометиращи информации за Тръмп и неговите приближени, по-специално в рамките на разследването за руска намеса във вота. Прокурорите по делото обаче решиха да не променят присъдата. \"Има още много неща за казване и бързам да настъпи денят, в който ще мога да споделя истината\", заяви Коен пред журналисти, очакващи го да излезе от дома му на Парк Авеню в Манхатън и да се отправи към затвора Отисвил на около 100 километра северозападно от Ню Йорк. Там той влезе малко преди 16 ч. по Гринуич. Коен е баща на две деца на около 20 години, син на оцелял от Холокоста и на медицинска сестра. Той е един от двамата приближени на Тръмп, които са сега в затвора. Другият е Пол Манафорт, бивш ръководител на предизборната кампания на Тръмп.", "date": "2019.05.07", "title": "Бившият адвокат на Тръмп влезе в затвора"}
{"url": "https://www.monitor.bg:443/bg/a/view/velikobritanija-shte-uchastva-na-evroizborite-164527", "text": "Великобритания ще трябва да участва в изборите за ЕП на 23 май, защото няма да успее да одобри сделката за Брекзит преди това, заяви британският първи министър и фактически вицепремиер Дейвид Лидингтън, цитиран от АФП и Ройтерс. Премиерът на Великобритания Тереза Мей се беше ангажирала да анулира тези избори във Великобритания, ако бъде прието споразумение. Според Лидингтън обаче правителството смята, че вече няма достатъчно време парламентът да ратифицира различните текстове, които са необходими за влизането в сила на споразумението преди 23 май. Мей се надяваше да избегне участие на Великобритания в изборите за ЕП, но до момента преговорите с опозиционната Лейбъристка партия за постигане на споразумение по Брекзита не дават резултат. \"За жалост няма да е възможно да завършим този процес преди датата на изборите за Европейски парламент, така че те ще трябва да се състоят. Ще удвоим усилията си забавянето след това да е възможно най-кратко. В идеалния случай бихме искали да сме в ситуация, при която избраните британски евродепутати изобщо да не заседават в Европейския парламент и да приключим с въпроса преди лятната ваканция\",", "date": "2019.05.07", "title": "Великобритания ще участва на евроизборите"}
{"url": "https://www.monitor.bg:443/bg/a/view/myj-dyrji-petima-kato-zalojnici-vyv-francija-164533", "text": "17-годишен държа четири жени за заложници в Тулуза, съобщиха френските медии. Мъжът бе въоръжен и бе задържал четирима клиенти и собственика на магазин за тютюн и вестници. Полицията бе на място и правеше всичко възможно, за да спаси задържаните. Мъжът заплашваше да стреля по полицията. Според информация на \"Депеш дю миди\" това не е терористичен акт, а е опит за грабеж, който е бил неуспешен и затова нападателят е взел заложници. Мъжът е поискал човек, на когото да предаде исканията си, като е заплашил да убие един от задържаните, ако полицията не се отдръпне от магазина. Жените са държани против волята си от 16:20 местно време. Към мястото се бе отправил министърът на вътрешните работи Кристоф Кастанер. Мъжът пусна жертвите си.", "date": "2019.05.07", "title": "17-годишен държa четири жени за заложници в Тулуза "}
{"url": "https://www.monitor.bg:443/bg/a/view/pravitelstvenijat-falkon-vyrna-pavel-vasev-ot-moskva-za-lechenie-v-pirogov-164529", "text": "Правителственият „Фалкон“ върна у нас режисьора Павел Васев, който от 4 месеца е в тежко състояние след инсулт в Москва. Директорът на Българския културен институт в руската столица е настанен в „Пирогов“, където бяха извършени и първите прегледи от наши специалисти. Самолетът, пригоден за пациента, кацна на Летище София, където го чакаше специализиран транспорт за безопасното му придвижване до болницата. С Васев са пътували съпругата му Елена, двама реаниматори и медицинска сестра, за да гарантират сигурността му по време на полета. Транспортирането е преминало по план, а състоянието на пациента е било стабилно. \"Транспортирането е умерено високорисково, но възможно“, бе казал по-рано неврохирургът проф. Николай Габровски. Преди това той имаше среща с лекуващите Васев руски лекари. Вчера са извършени и първите прегледи на 68-годишния режисьор. Постъпил е в реанимацията на Клиниката по неврохирургия. „Със съдействието на премиера Бойко Борисов беше осигурен правителственият самолет, който да докара Павел Васев от Москва, а Цветан Цветанов ни помогна за осигуряване на средства от ГЕРБ. Беше осигурен и медицински екип със съдействието на директора на \"Пирогов\" проф. Асен Балтов и на проф. Габровски, който пътува до Москва, за да се запознае със състоянието на Васев. Много голяма помощ ни оказа и посланикът ни там Атанас Кръстин. Премиерът е съобщил, че полетът ще бъде платен с дарение от ГЕРБ, но съгласно закона за бюджета тези пари ще бъдат преведени в Министерство на здравеопазването и оттам ще се покрият разходите по полета\", коментирал е Вежди Рашидов. Именно ексминистърът на културата задейства връщането на бившия директор на Народния театър в България. Доскоро руските лекари не разрешаваха това заради състоянието му.", "date": "2019.05.07", "title": "Правителственият „Фалкон“ върна Павел Васев от Москва за лечение в „Пирогов“"}
{"url": "https://www.monitor.bg:443/bg/a/view/dyrjavata-plashta-80-ot-shtetite-na-stopanite-sled-gradushkata-obzor-164531", "text": "Държавата ще компенсира пострадалите от градушката в понеделник земеделци с обезщетения в размер на 80% от щетите, нанесени върху реколтата, съобщиха от МЗХГ. С решаването на проблема се нае лично премиерът Бойко Борисов, който възложи на изпълнителния директор на Държавен фонд \"Земеделие\" Живко Живков да замине за Българене, Плевенско и да посети другите засегнати от природната стихия места, за да се оценят щетите. „Ще се опитаме да помогнем на хората“, увери министър-председателят. И добави: „Има фонд, който е към националните доплащания към еврофондовете, чрез който можем да помогнем.“. декларира готовността на държавата за оказване на помощ по-късно и земеделският министър Румен Порожанов, цитиран от пресцентъра на ведомството му. Той заедно със заместника му Атанас Добрев посетил засегнатия от бедствието район. Тримата направили оглед на място на пострадалите от градушката ниви и селски дворове. Вече била сформирана и комисия към областната и общинската служба „Земеделие“, която трябва да опише и оцени щетите. Стопаните ще бъдат компенсирани в две направления по съкратена процедура. Регистрираните земеделски производители ще бъдат подпомогнати по линия на държавната помощ за компенсиране на разходите, причинени от неблагоприятни климатични събития. Те ще получат финансова подкрепа в размер на 80% от направените разходи. По второто направление ще се подпомогнат малките нерегистрирани стопани с унищожена продукция в дворовете и градините. За тях ще бъде предоставено подпомагане по линия на държавната помощ de minimis на база на оценката на щетите. Тези стопани ще подават документи при кмета на общината, поясниха от МЗХГ. Както писа „Монитор“ гергьовденски буря връхлетя страната, като полетата в Западна България около Перник и Благоевград, както и тези в Пловдивско-в районите на Раковски, Калояново и Житница побеляха. Ледени късове с размери на орех се изсипаха и в Българене, нанасяйки тежки щети по къщите и унищожавайки селскостопанската продукция. „Нашата кооперация обработва около 3000 декара. Половината от тях са унищожени на 100%. Основните култури са пшеница, ечемик, слънчоглед и царевица. Възможно е царевицата и слънчогледът да се възстановят, но пшеницата и ечемика – не. Загубите са огромни”, каза председателят на местната земеделска кооперация Момчил Караджов. По думите му застраховка има, но тя ще покрие само част от щетите. „Сигнализирал съм и общинската служба в град Левски, надявам се и те да помогнат”, сподели надеждите си той. включително и слънчоглед и царевица. Трябва да ги пресявам. Ще успея, ако намеря семена”, разказа пък един от земеделските производители и арендатори - Момчил Минчев. Той призна, че няма застраховка на културите. И обясни защо не е направил такава. ”По-миналата година ги застраховах, случаят беше същият - наводниха се декарите, и накрая получих само 7 лв. обезщетение. Няма никакъв смисъл, при положение, че плащам 65 лв. рента и съм платил предварително. Ако фонд „Земеделие“ не се намеси не виждам как ще се справя”, сподели Минчев. „Абсолютно всичко, в цялото село, е унищожено. Землището ни, което е 25 000 декара е унищожено. Тепърва предстои да подадем жалби, тъй като вчера (6 май-б.р.) беше празничен ден. От днес ще търсим съдействие от съответните органи”, коментира от своя страна във вторник кметът на Българене Симеонка Мусакова.", "date": "2019.05.07", "title": "Държавата плаща 80% от щетите на стопаните след градушката (ОБЗОР)"}
{"url": "https://www.monitor.bg:443/bg/a/view/advokat-svyrzan-s-cvetan-vasilev-brani-boec-pred-temida-164532", "text": "Цветан Василев лично клевети депутата от опозиционната ДПС и издател ва \"Телеграф медиа\" Делян Пеевски. Това лъсна в съдебната зала, след като адвокат, пряко свързан със забегналия в Сърбия банкер, който е задочно подсъдим у нас за източването на КТБ, се яви във Върховния административен съд, за да брани НПО-то „БОЕЦ“. Сдружението, което е в тесни връзки с укриващия се беглец от правосъдието, жали пред Темида решение на ЦИК, че регистрацията на Пеевски отговаря на законовите изискванията за евровота. Свързаният с протестърските групи у нас и гравитиращ около формацията на проваления експравосъден министър Христо Иванов адвокат Николай Хаджигенов пристигна в съда заедно с шефа на НПО-то Георги Георгиев и веднага започнаха да посрещат като домакини в съдебната залата свои привърженици. Някои от тях Георгиев дори прегърна. Така за пореден път публично бе доказана връзката между различните пионки на Василев, които се обединиха срещу кандидатурата на Пеевски за евродепутат. В рамките само на няколко дни като се оплака пред ЦИК, че народният представител не трябвало да бъде регистриран като кандидат за Брюксел, защото не бил България. Според „бойците“ на Василев Пеевски не бил у нас, защото те не можели да го намерят. След като ЦИК отхвърли „гениалното“ им съждение и посочи, че Пеевски е отговаря напълно на законовите изисквания за евровота, „БОЕЦ“ тръгна да жали решението на комисията във ВАС,. Преди това обаче произведе друг фейк – че ЦИК отговорили на „БОЕЦ“ с писмо, което не подлежало на обжалване, но и тази лъжа отпадна. Така се стигна до образуването на дело №5002 пред ВАС, което е по жалба на НПО-то. По време на съдебното заседание във вторник стана ясно, че след сигнал на „БОЕЦ“ пред ЦИК за незаконосъобразност на кандидатурата на Пеевски, комисията извършила проверка и с решение №23-43 от 30 април т.г. решила, че той отговаря на всички изисквания на Изборния кодекс да бъде кандидат за член на Европейския парламент. НПО-то обаче не е харесало решението и обжалва пред ВАС административния акт. Съдът съобщи, че Пеевски писменно е заявил, че не възразява да се даде ход на делото и е упълномощил свой адвокат. В същото време стана ясно, че защитата на „БОЕЦ“ издиша – адвокатът им Николай Хаджигенов реши да подкрепи твърденията на видинското НПО със статия от В него няколко часа по-рано (явно, за да може да се представи в съда) се появи информация с неясен произход, според която Пеевски си е купувал самолетни билети за Дубай и Виена. Каква е достоверността на тези данни, никой не може да каже, но очевидно е, че са били публикувани, за да бъдат внесени в съда като доказателство. Учудващо обаче самият Хаджигенов призна пред магистратите, че осъзнава, че статията няма никаква правна стойност и се опита да я ползва като повод, за да поиска съдът да извърши редица проверки, които обаче нямат нищо общо с делото пред ВАС. Съдът след съвещание отказа да проверява местонахождението и движението на депутата от ДПС Делян Пеевски извън страната, нещо, което никога досега не е изисквано за нито един друг кандидат за евродепутат в кампаниите до момента. Съдът отхвърли като ненужно и несъотносимо към жалбата на „БОЕЦ“ срещу ЦИК събирането на и на удостоверения от Гранична полиция, Митници, НСО и от Външното министерство на ОАЕ. Преди това пък процесуалният представител на ЦИК Членът на ЦИК Мария Бойкинова заяви още, че доказателствените искания на Хаджигенов не са относими и обясни, че комисията е регистрирала кандидата, тъй като отговаря на изискванията на Изборния кодекс. „Кандидатът е декларирал настоящ постоянен адрес в България. ЦИК е проверила дали има такава регистрация. Той има настояща регистрация в България. Законът не се интересува от фактическото местоположение на кандидата. Законът изисква само да има регистрация. Искането на адвокат Хаджигенов за установяване на местоположението е неотносимо“, заяви пред съда процесуалният представител на ЦИК. „Действително в закона има празнина, но публично известен факт е, че Пеевски не пребивава в страна от ЕС от години“, продължи да упорства Хаджигенов. „Това не касае Изборния кодекс, а Закона за гражданската регистрация“, отвърна представителят на ЦИК. Решението на ВАС по жалбата на „БОЕЦ“ срещу решението на ЦИК ще стане ясно в сряда. „Адресната регистрация не означава нищо, това е само лист хартия. Европейският съд ни критикува затова“, заяви след съдебното заседание пред журналисти Хаджигенов, но на въпрос дали трябва да се направи промяна в закона заяви: „Не е нужно“. Явно единственото, което олигарсите и техните пионки не харесват в сегашната нормативна рамка е факта, че Пеевски е кандидат за евродепутат, веднъж вече избиран за този пост със сериозната подкрепа на гласоподавателите.", "date": "2019.05.07", "title": "Цветан Василев клевети Делян Пеевси пред ЦИК и ВАС (ОБНОВЕНА)"}
{"url": "https://www.monitor.bg:443/bg/a/view/lekovodolazi-izvadiha-tjalo-na-udavnik-ot-ezeroto-zagorka-164518", "text": "  Тялото на 41-годишен мъж, загинал във водите на езерото Загорка край Стара Загора навръх Гергьовден извадиха пловдивски леководолази след продължило почти денонощие търсене. Трупът на Здравко Кънчев, който потънал пред очите  на приятелката си Милена Минева и дъщеричката си тийнейджърка около 16,00 часа на 6 май бе открит след поредно претърсване на района към 13,00 часа във вторник на метри от мястото, където бил видян за последно. По думите на приятелката на старозагореца тримата били на пикник за Гергьовден, след похапнали и пийнали по бира Здравко неочаквано се разгорещил и след  думите „Сега ще видите колко много ви обичам и двете!“ скочил в студените води на изкуствения водоем. Преплувал двадесетина метра така както си бил с дрехите и внезапно потънал. Милена първоначално решила, че се шегува, но след минат-две започнала да крещи за помощ. Никой в късния следобед не се отзовал на виковете й и затова тя набрала спешния телефонен номер 112. На местопроизшествието се отзовали пожарникари от Града на липите, които към 18,30 часа повикали на помощ пловдивските си колеги – леководолази. Търсенето се проточило поради замътненост на водата и продължило отново на ранина на 7 май. Езерото Загорка е сред любимите места за разходка на старозагорци, по принцип там плуването не е разрешено, има и сложени нарочни табели , предупреждаващи , че липсват спасители, разказват местните.По думите на приятели на Здравко мъжът бил запален моторджия, членувал и в клуб на рокери, бил много добър плувец. Образувано е досъдебно производство срещу неизвестен извършител за евентуално склоняване на мъжа към самоубийство което е рутинно, коментираха полицаи.", "date": "2019.05.07", "title": "Леководолази извадиха тяло на удавник от езерото Загорка"}
{"url": "https://www.monitor.bg:443/bg/a/view/pijan-pomlja-speshno-priemno-otdelenie-v-nova-zagora-164520", "text": "31-годишен жител на село Коньово е задържан навръх Гергьовден след сигнал от дежурната смяна във филиала на спешна медицинска помощ в Нова Загора за трошещ мебелите и стъклата пациент. При пристигане на място полицаите установили, че добре познатият им Асен А. в явно нетрезво състояние е пробвал да се саморазправя с медиците под претекст, че не искали да помогнат на негов близък. Мургавият и вече осъждан за кражби преди две години коньовец пробвал да окаже съпротива на униформените, наложило се да бъде закопчан с белезници и отведен в новозагорското РУ „Полиция“. Проверката с дрегер установила , че в издишания от него въздух има 2,28 промила алкохолно съдържание, образувано е досъдебно производство. Това е ежедневие при нас, коментират спешните медици, които вече са вдигнали ръце от вилнеещи пияни роми. Те припомнят, че малко след полунощ на 14 февруари сериозно пострада дежурният Митко Щилянов, който бил проснат в несвяст с круше от 19-годишния Стефан Митев. Наскоро навършилият пълнолетие младеж изпаднал в бяс след като разбрал че татко му, 48-годишният Митьо Асенов е починал от масиран инфаркт малко след като бил доведен във филиала за преглед и евентуално насочване на лечение. Седмица по-рано агресията си върху приключващия смяната си дежурния лекар излял и 48-годишен жител на село Стоил войвода.Обясненията на лекаря, че всеки момент ще дойде негов колега,не задоволили Димитър Манев и той нанесъл няколко бързи удара с юмруци на доктора.", "date": "2019.05.07", "title": "Пиян помля спешно приемно отделение в Нова Загора"}
{"url": "https://www.monitor.bg:443/bg/a/view/orban-ottegli-podkrepata-si-za-veber-164514", "text": "Унгарският премиер, национал-консерваторът Виктор Орбан обяви, че оттегля подкрепата си за водача на предизборната листа на Европейската народна партия Манфред Вебер, предадоха световните агенции. Той обвини християндемократа от Германия, че е \"обидил\" страната му. Заради евроскептичните си позиции Орбан беше супспендиран от ЕНП през март, но досега той запазваше подкрепата си за Вебер да наследи Жан-Клод Юнкер на председателския пост на Европейската комисия в случай на победа на партията на европейските избори. В интервю за германската телевизия Цет Де Еф Вебер обаче казал, че не само няма нужда от унгарските гласове, за да стане председател на ЕК, но и не иска подкрепата на унгарски гласове, за да стане председател на ЕК, каза днес Орбан. Това изказване той определи като огромна обида за Унгария и унгарските избиратели. Орбан заяви, че то го е накарало да промени мнението си за подкрепата за Вебер. Премиерът, който говори редом с австрийския вицеканцлер и представител на австрийската крайна десница Хайнц-Кристиан Щрахе, повтори желанието си европейските консерватори да сключат алианс с \"десни патриотични партии\", посочвайки за пример управляващата коалиция в Австрия, съставена от десноцентристи и крайнодесни. Орбан призна, че това мнение не се споделя от мнозинството в ЕНП, но припомни, че ако не може да наложи идеите си в тази политическа формация след европейския вот, то тогава \"ще отиде да види как стоят нещата на друго място\". Преди Щрахе Орбан прие италианския вицепремиер Матео Салвини, с когото обсъди бъдещо сътрудничество. Неотдавна Орбан каза, че би искал сближаване и с консерваторите от Право и справедливост в Полша.", "date": "2019.05.07", "title": "Орбан оттегли подкрепата си за Вебер"}
{"url": "https://www.monitor.bg:443/bg/a/view/hal-drogo-posreshtnal-denica-gol-na-pyrva-sreshta-164496", "text": "Един от най-колоритните участници в „Гласът на България“ - Калоян Николов, призна, че се е появил по гащи на първата си среща с Деница Петрова. Искрата помежду им пламва по време на репетициите за вокалните двубои в шоуто. Калоян, когото зрителите бързо припознаха като хал Дрого заради приликата му с актьора Джейсън Момоа от „Игра на тронове“, бил в една стая с Атанас Кателиев. „Той искаше да репетира в стаята, почука и като отворих вратата видях, че не е сам, а аз бях само по боксерки. Когато тя се разсъблече и започна да пее усетих привличане“, сподели бургазлията. Деница, която започна участието си в отбора на Графа, а на двубоите бе открадната от Камелия, го засипала с куп забележки. Въпреки първоначалната доза сарказъм и привидно безразличие, още на втория ден от запознанството си фокусничката и певеца по круизни кораби осъмнали като двойка. Седмица след това Деница го запознала с баща си – илюзионистът Никола Петров-Корли.  „Имах класно по български и ги изпратих на кафе“, каза 18-годишната хубавица, която все още е ученичка. Личните загуби, които двамата са преживели ги сближават още повече. Неговият баща си отива блъснат от влак, а майка й умира от рак пред очите й, когато е едва 6-годишна. “Тези премеждия дадоха друга дълбочина на връзката ни. На първата ни среща си говорихме с часове“, обясни Калоян. С любимата му преминаха успешно към новия етап в „Гласът на България“ – Нокаутите, които започват още тази неделя по bTV. Всеки от седемте таланта в четирите отбора на треньорите ще трябва да се бори за място на един от трите стола на сцената, като дали ще седне под номер едно или две зависи от качеството на изпълнението му. Към големите концерти на живо ще продължат само по трима финалисти от вокалните армии на Лечев, Камелия, Графа и Михаела Филев", "date": "2019.05.07", "title": "Хал Дрого посрещнал Деница гол на първа среща "}
{"url": "https://www.monitor.bg:443/bg/a/view/hvanaha-4-ma-nelegalni-migranti-v-blagoevgrad-164519", "text": "През изминалата нощ полицаи задържаха 4-ма нелегални мигранти и шофьор на камион в благоевградския квартал „Грамада“. По време на първоначалния разпит задържаните са обяснили, че са преминали нелегално границата в ТИР през Кулата и са оставени на главен път Е-79 при жп – прелеза в благоевградския квартал „Грамада“. Там е трябвало да ги поеме друг друг шофьор на камион от село Крупник, който да ги прекара в Сърбия. При пристигането му на уговореното място обаче, всички са задържани от полицията. В момента разпитите им продължават. Директорът на ОДП-Благоевград старши комисар Николай Хаджиев потвърди за „Телеграф“ /“Монитор“/ , че задържането на 4-мата мигранти и шофьора е факт.", "date": "2019.05.07", "title": "Хванаха 4-ма нелегални мигранти в Благоевград"}
{"url": "https://www.monitor.bg:443/bg/a/view/bfs-izhvyrli-vereja-za-cherno-toto-obzor-164517", "text": "Безпрецедентно решение в историята на българския футбол взе БФС. Дисциплинарната комисия изхвърли от Първа лига „Верея“, а причината е системно манипулиране на резултати в мачове и незаконни залагания. Най-тежката възможна санкция идва след серия сигнали от УЕФА, а освен това става ясно, че клубът е финансиран от руската и китайската мафии. Дисципът е бил сезиран от Комисията „Етика и феърплей“, където е получен доклад с 5 броя извадки от анализи, предоставени от УЕФА. На 18 февруари футболният клуб вече получи финансово наказание от Дисциплинарната комисия за същото провинение, но въпреки предприетите мерки от УЕФА продължават да се получават сигнали за дейност с цел потенциална манипулация на резултати. “Допълнително БФС получи сигнали от интегрити офиса на УЕФА за нерегламентирано финансиране на „Верея“ от страна на китайски граждани, свързвани с международни синдикати за манипулиране на футболни срещи в Европа и света, както и граждани на бившата ОНД, разследвани за манипулиране на футболни срещи на местно ниво”, пишат от футболната централа. Нещо повече - всички материали, касаещи нерегламентирано финансиране на „Верея“, както и други данни, получени в БФС, са предоставени на вниманието на прокуратурата. След тежката санкция на практика е ясен първият изпадащ отбор от елита, който така или иначе се бе запътил към втория ешелон заради слаби резултати и тежка финансова криза. В клуба на практика няма никакви пари, а треньори и играчи постоянно се оплакват, че положението е нетърпимо. Старозагорският клуб дължи огромни суми както на футболната централа, така и на хотели и партньори. Парите, които трябва да бъдат платени на БФС заради глоби, пък ще бъдат удържани от сумата, която трябва да влезе във „Верея“ от телевизионните права. След тежкото наказание екзотичният тим с ограничена фенска маса почти сигурно ще се разпадне и всички играчи ще могат да разтрогнат незабавно заради неполучени заплати.", "date": "2019.05.07", "title": "БФС изхвърли „Верея“ за черно тото (ОБЗОР)"}
{"url": "https://www.monitor.bg:443/bg/a/view/fenerbahche-haresa-nikolaj-mihajlov-164515", "text": "„Фенербахче“ набеляза пореден български футболист. След като турските медии афишираха интереса на турския гранд към Тодор Неделев от „Ботев“ (Пд), стана ясно, че скаути на клуба са наблюдавали и стража на „Левски“ Николай Михайлов. След мача между „сините“ и „жълто-черните“ дори са проведени разговори между агентите на опитния страж и скаутът на турския тим Ердем Урул, който е бил в Коматево. Със сигурност „Фенербахче“ може да предложи несъмнено доста по-добри параметри на Михайлов от „Левски“, а стражът нееднократно заяви, че би напуснал „Герена“ при добра оферта от чужбина. Той има договор със „сините“ до края на сезона с опция за удължаване с две години, но все още не са водени преговори за подновяването му. Това означава, че Михайлов може да си тръгне като свободен агент след месец. „Синьо-жълтите“ от Истанбул възнамеряват да се освободят от опитните Волкан Демирел и Карлос Камени, а третият страж на тима Харун Текин, който се оказа титуляр в течение на сезона, не оправдава доверието. Именно при раздяла с някой от настоящите вратари ще се стигне до договор с Михайлов.", "date": "2019.05.07", "title": "„Фенербахче“ хареса Николай Михайлов"}
{"url": "https://www.monitor.bg:443/bg/a/view/rodni-zvezdi-bjagat-v-podkrepa-na-onkobolnite-164505", "text": "Популярни лица от шоубизнеса и спорта ще се включат в най-голямото спортно благотворително събитие в подкрепа на болните от рак на гърдата. Това е маратонът Race for the Cure, който ще се проведе в София на 29 септември. На роден терен ще присъстват представители на още 20 европейски столици, сред които Рим, Брюксел, Прага, Загреб и Атина, където събитието по традиция е ключова част от културния календар на градовете. Мястото на срещата е Южен парк, а желаещите да празнуват живота ще се упражнят с комбинацията от 5 км бягане и 2 км ходене. Записването за „Race for the Cure- Бягам за теб!“ ще стартира онлайн в началото на юни, като таксата за самостоятелен играч е 12 лв, а за отбор е 10 лв. За доброто настроение на гостите на маратона ще се погрижат обичани поп и рок артисти, а на мястото ще има още кът с детски аниматори и зона с храни и напитки.", "date": "2019.05.07", "title": "Родни звезди бягат в подкрепа на онкоболните"}
{"url": "https://www.monitor.bg:443/bg/a/view/fondacija-radostina-konstantinova-razdava-godishnite-si-nagradi-164523", "text": "Фондация \"Радостина Константинова\" за пореден път ще раздаде награди за разследваща журналистика в печата и електронните медии. Радостина Константинова бе един от създателите на вестниците „Монитор“ и „Политика“. Тя почина през август 2010 г. след неравна борба с рака. Нейни колеги създадоха фондация на нейно име, който всяка година дава награди за разследваща журналистика. Церемонията за връчването на годишните награди за 2018 г. ще се състои на 13 май, понеделник, от 19 ч. в гранд хотел \"София\", зала \"Триадица\".", "date": "2019.05.07", "title": "Фондация \"Радостина Константинова\" раздава годишните си награди"}
{"url": "https://www.monitor.bg:443/bg/a/view/vyrnaha-v-planinata-trite-mecheta-namereni-kraj-jazovir-dospat-164522", "text": "Министерство на околната среда и водите и Фондация „Четири лапи“ върнаха в природата трите мечета, които бяха намерени изоставени на 21 април 2018 г, в района на язовир Доспат. Това съобщиха от МОСВ.  През април миналата година мечетата бяха настанени в гръцкия център „Арктурус“, който има опит в реадаптацията на кафяви мечки. Целта бе да се осигурят условия за реадаптация на животните и последващото им връщане в природата. Към момента мечетата вече са годни за връщане в естествена среда, тъй като са достигнали необходимите килограми. Тяхното транспортиране беше осъществено със специализирани автомобили и с подкрепата на специалисти от фондация „Четири лапи“. Експерти от гръцка и българска страна съвместно определиха подходящо за връщане място в Национален парк „Централен Балкан“, което  отговаря напълно на необходимите характеристики. Мястото попада в границите на резерват, в който се осъществява контрол от служители на Дирекция НП „Централен Балкан“. Растителността в тази местност е преобладаващо широколистна гора, не са засечени трайни следи от други екземпляри от вида кафява мечка и мястото е отдалечено от населени места. Експертите от „Централен Балкан“ имат опит и разполагат с необходимото оборудване за работа с маркирани мечки. Предприети са всички необходими действия за повторната адаптация на мечетата. Доставени са и са заплатени от МОСВ три броя нашийници за проследяване, като са осигурени и специфични каишки, които са разтягат, за да не причинят нараняване на мечките при тяхното израстване. Чрез маркирането на животните се създава възможност за тяхното следене на всеки час и за своевременна реакция при необходимост. Предвиденият период за проследяване е 18 месеца. Подобна акция са осъществява за първи път у нас и има единични случаи на такива мероприятия на европейско ниво. Акцията беше извършена съвместно от МОСВ, Фондация „Четири лапи“ и център „Арктурус, който има опит и добра успеваемост при подобни дейности.  Въпреки всички усилия, няма пълна гаранция за пълното и успешното връщане на мечетата в природата, тъй като процесът на реадаптация е труден и специфичен за всеки отделен индивид. Предвид бързите и адекватни  действия на всички участници в акцията се надяваме мечетата успешно да се адаптират и да се върнат към своя естествен начин на живот.  ", "date": "2019.05.07", "title": "Върнаха в планината трите мечета намерени край язовир Доспат"}
{"url": "https://www.monitor.bg:443/bg/a/view/tyrsjat-ubieca-na-63-godishen-bezdomnik-164504", "text": "Тялото на пребит до смърт клошар бе открито край Варна, съобщиха от ОД на МВР-Варна. Близки до следствието разкриха, че жертвата е добре познатия на всички в района Бахри, който живеел в изоставена барака в лозята край Долни чифлик. 63-годишният мъж не бил с постоянно местоживеене в общината и години наред водел живот на клошар. Според информация от Окръжна прокуратура, на 4 май вечерта, около 19 часа, е получен сигнал за намереното тяло на мъж в лозята край Долни чифлик. Обезобразеното от побоя тяло на жервата било открито от минаващи хора, които подали сигнал на тел. 112. Криминалисти от ОД на МВР – Варна работят по разследването на тежкото криминално престъпление, а досъдебно производство за убийството на 63-годишният бездомник се ръководи от Окръжната прокуратура във Варна. Някои от местните хора твърдят, че Бахри живеел в землянка в гориста местност край градчето. Други обаче казаха, че напоследък се подвизавал в изоставена барака в лозята край Долни чифлик. Патолозите, които извършили аутопсията на жертвата установили тежка черепно-мозъчна травма, която е най-вероятната причина за смъртта на бездомника, както и мнижество наранявания по цялото тяло. Предполага се, че до фаталния край се е стигнало след запой, след като мъртвецът миришел на бъчва, а във вътрешностите му имало солидно количесво алкохол. Според една от версиите, бездомникът е станал жертва точно на своя сътрапезник, с когото след като се скарали, се сбили. Затова и усилията на разследващите са насочени към издирване на всички, които са имали близки отношения с мъртвия. Действията по разследването продължават за установяване причините, обстоятелствата и извършителя на престъплението, уточниха още от Апелативн прокуратура-Варна.", "date": "2019.05.07", "title": "Търсят убиеца на 63-годишен бездомник "}
{"url": "https://www.monitor.bg:443/bg/a/view/pojar-v-kyshta-vze-jertva-na-vryh-gergiovden-164508", "text": "65-годишен мъж е загинал при пожар в Димитровград на връх Гергьовден, съобщиха от полицията. Сигнал за него е получен в 16,30 часа. Пристигналите на улица „Георги Иванов“ екипи заварили къща в пламъци. Горял вторият етаж на къщата, в която живеел мъжът. Според огнеборците причина за възникване на пламъците е късо съединение от разклонител. Предполага се, че загиналият късно е усетил пламъците и отровните газове са го задушили. Образувано е досъдебно производство и е назначена аутопсия.", "date": "2019.05.07", "title": "Пожар в къща взе жертва на връх Гергьовден "}
{"url": "https://www.monitor.bg:443/bg/a/view/balkan-s-predimstvo-pred-beroe-za-macha-utre-164500", "text": "„Балкан“ спечели първия мач срещу „Берое“ от полуфиналната серия в Националната баскетболна лига. Вицешампионите се наложиха с убедителното 88:70 в Стара Загора и ще излязат с психологическо предимство в утрешния втори двубой от серията от 5 мача. Гостите от Ботевград отбелязаха 11 тройки, седем от които на игралия много силно Брандън Браун. Те доминираха и в подкошието, където овладяха 44 борби срещу 31 за домакините. Победата бе първа за „Балкан“ над „Берое“ в официален мач през сезона. До последно преди утрешния мач обаче под въпрос за „Балкан“ ще е Крис Минков, който получи травма на десния крак в началото на първата среща и не се появи повече в игра. Старозагорци обаче отново ще разчитат на Джеймс Уайт, който влезе като резерва в първия двубой, въпреки че се смяташе, че е приключил за този сезон. „Беше много тежък двубой, особено предвид трите загуби, които допуснахме срещу „Берое“ в редовния сезон. Тези неуспехи носеха определена психологическа тежест. Мисля, че сега обаче показахме друго лице и играхме много добре. Момчетата просто показаха характер и сърце“, коментира треньорът на „Балкан“ Небойша Видич. „Смятам, че тази вечер „Балкан“ тотално ни надигра. Стреляха доста по-добре от нас и играха далеч по-добре в защита. За втория двубой трябва да сме много по-добри в нападение и в защита“, заяви наставникът на старозагорския тим Любо Минчев. Първият мач от втория полуфинал между „Левски Лукойл“ и „Рилски спортист“ е довечера от 18 ч. в зала „Универсиада“ като домакините ще отворят малката трибуна и ще позволят на феновете на самоковския тим да са плътно зад отбора си.", "date": "2019.05.07", "title": "„Балкан“ с предимство пред \"Берое\" за мача утре"}
{"url": "https://www.monitor.bg:443/bg/a/view/b-tv-vse-pak-vodjat-razgovori-sys-slavi-trifonov-164506", "text": "\"Водим разговори със \"Седем осми\" и както обикновено, поканихме Слави да продължим сътрудничеството си след настоящия сезон, но не сме стигнали до резултат. Все още нямаме официален отговор от \"Седем осми\". Ще се изясним в следващите няколко дни в официална среща\". Това заявиха официално от bTV, телевизията, която беше дом на „Шоуто на Слави“ цели 19 години. Припомняме, че снощи (6 май) в ефира на предаването си, водещият Слави Трифонов заяви, че шоуто спира на 31 юли. “За мен, уважаеми зрители, това е едно приключение, което продължава вече 19 години благодарение на моите колеги, благодарение на bTV, но най-вече благодарение на вас. 19 години”, каза Слави Трифонов в реч за сбогуване със зрителите. Той подчерта, че от доста време той и екипът му не се чувстват част от медийната среда. Трифонов уточни, че не смята да подновява договора си с телевизията. Той припомни, колко пъти са били спирани предаванията, които прави. Категоричен е, че няма проблем с bTV, но решението му и това на хората от екипа му е обмислено и осъзнато. Слави благодари на шефовете на телевизията, с които е работил през годините.", "date": "2019.05.07", "title": "bTV все пак водят разговори със Слави Трифонов"}
{"url": "https://www.monitor.bg:443/bg/a/view/astrolojka-kralskoto-bebe-shte-byde-inat-164509", "text": "Първородният син на британския принц Хари и съпругата му, херцогинята на Съсекс Меган, се появи на бял свят на 6 май. Какво вещаят звездите за кралското отроче, родено под знака на Телеца? Според астроложката Ан-Луиз Холанд, цитирана от в. \"Дейли стар\", се очертава то да бъде упорито и закачливо. Момченцето е представител на същата зодия като братовчедите си принцеса Шарлот и принц Луи - по-малките дъщеря и син на принц Уилям и херцогинята на Кембридж Катрин, отбелязва астроложката. Какъв характер ще има първородният син на Хари и Меган? \"Въпреки че са лоялни, честни и на тях може да се разчита, Телците се славят като твърде упорити, като упорството им често граничи с инат. Веднъж наумили си нещо, е трудно да бъдат разубедени\", казва Ан-Луиз Холанд.  Представителите на тази зодия не обичат промените, особено принудителните, допълва астроложката.  Говорейки за характера на кралското бебе, Холанд смята, че има всички шансове то да израсне като вдъхновител, инициатор и брилянтен във взимането на решения индивид.  Астроложката не изключва и възможността синът на принц Хари и Меган Маркъл да притежава \"организационната способност да промени света\".  Освен че се очертава като индивид със силен характер, наследникът на херцога и херцогинята на Съсекс вероятно ще бъде дързък и забавен \"бърборко\", леко нетърпелив, но завидно схватлив. Артър, Албърт или Шейн? Феновете на британската монархия не спират да гадаят какво ще бъде името на новороденото бебе на принц Хари и на съпругата му Меган, пише агенция Франс прес. Членовете на кралското семейство често предпочитат класическо име за отрочето си, но е възможно херцозите на Съсекс да направят нетрадиционен избор. Ако решат да се придържат към традицията, могат да си изберат Чарлз, името на бащата на принц Хари, или на Филип, името на неговия дядо и съпруг на кралица Елизабет Втора. Артър, Джеймс, Албърт и Едуард също фигурират сред предпочитаните имена както от кралското семейство, така и от букмейкърите. Като Артър оглавява класацията според компанията за залагания \"Уилям хил\". За конкурентите от \"Пади Пауър\" фаворити са Александър и Джеймс. Албърт е името на съпруга на кралица Виктория и на бащата на Елизабет Втора, който става Джордж Шести при възкачването си на престола. Това е и едно от имената на самия принц Хари. Артър пък се свързва с легендарния крал Артур и Рицарите на кръглата маса. Но съпругата на принц Хари, бившата актриса Меган Маркъл може да сервира изненада. Тя сподели преди време, че много харесва името Грей. То било подходящо както за момченце, така и за момиченце. В родината й САЩ най-популярните имена за новородени са Лиъм, Ноа и Уилям. В Обединеното кралство в челната тройка влизат респективно Оливър, Хари и Джордж. Някои букмейкър залагат също на популярните в САЩ имена Брадли и Спенсър. Още повече че Спенсър беше моминското фамилно име на майката на принц Хари, Даяна Спенсър.", "date": "2019.05.07", "title": "Астроложка: Кралското  бебе ще бъде инат"}
{"url": "https://www.monitor.bg:443/bg/a/view/predpriemachi-i-stratezi-iznasjat-lekcii-v-su-za-uspeha-si-164507", "text": "Технологичният експерт Йонко Чуклев и предприемачът Антоан Шотаров са от дванадесетте изявени личности от сферата на бизнеса, науката и изкуството, които ще вдъхновят публиката TEDxSofiaUniversity със своите лични и професионални истории, представени под формата на кратки лекции. Второто издание на събитието провокира гостите си с мотото “Weird or classy? Choose Your Side”. Сред заглавията на темите се открояват екстравагантната “Как да се провалиш в живота?” на бивш волейболист и понастоящем управител на фирма Златин Георгиев. Чуклев ще разчертае неподозираните възможности, които крие “България през 2035 година”, а Шотаров ще постави публиката пред безмилостен ултиматум с лекцията си “Еволюирай, иновирай или умри”. TED е световна серия от конференции, създадена с мотото “Идеи, които си струва да бъдат споделени”, която стартира преди 30 години. TEDxSofiaUniversity ще проведе на 11 май (събота) от 09:00 часа в Аулата на СУ. Негови реализатори са група студенти от Алма матер. „За нас е изключително важно на 11-ти май да споделим заедно с гостите ни ценностите на запазената традиция, класическия дух и вдъхновяващия стремеж към иновации”, споделя Ива Руснакова, която е сред организаторите.", "date": "2019.05.07", "title": "Предприемачи изнасят лекции в СУ за успеха си"}
{"url": "https://www.monitor.bg:443/bg/a/view/pamela-andersyn-otide-pri-asanj-v-zatvora-164511", "text": "Американската актриса Памела Андерсън призова повече хора да подкрепят Джулиан Асанж, след като посети създателя на \"Уикилийкс\" в лондонски затвор, където той очаква изслушване във връзка с искането от САЩ за екстрадирането му, предаде ДПА. Асанж е невинен, добър човек и е невероятна личност. Обичам го, заяви Андерсън пред репортери, след като заедно с главния редактор на \"Уикилийкс\" - исландския разследващ журналист Кристин Храфнсон - се срещнаха с Асанж в затвора \"Белмарш\". Правителството на САЩ обвини 47-годишния австралиец Асанж в заговор с бившия анализатор от американското военно разузнаване Челси Манинг за публикуването през 2010 г. на секретни документи. Асанж е в затвора, откакто на 11 април полицията го изведе от еквадорското посолство в Лондон, където прекара 7 години, за да избегне арест. В кратка поява пред съда чрез видеовръзка от затвора миналата седмица Асанж потвърди, че не иска да бъде екстрадиран. Очаква се делото да продължи до една година.", "date": "2019.05.07", "title": "Памела Андерсън отиде при Асанж в затвора "}
{"url": "https://www.monitor.bg:443/bg/a/view/istanbul-s-novi-izbori-za-kmet-na-23-uni-164502", "text": "Висшата избирателна комисия на Турция реши да отмени резултатите от изборите за кмет на Истанбул, на които бившият премиер Бинали Йълдъръм, който беше кандидат на управляващата Партия на справедливостта и развитието, претърпя поражение, предадоха световните агенции. Висшата избирателна комисия също така взе решение за повторно провеждане на кметските избори в Истанбул. Това ще стане на 23 юни, се казва в изявление на комисията, цитирано от Ройтерс. Преди това тази дата беше спомената в турски медии и от член на комисията.  Кметските избори в Истанбул на 31 март бяха спечелени с малка преднина от Екрем Имамоглу, кандидат на опозиционната Народнорепубликанска партия. Той встъпи в длъжност миналия месец.  Резултатите обаче бяха оспорени от управляващата Партия на справедливостта и развитието на президента Реджеп Тайип Ердоган, която твърди, че е имало редица нередности, които са повлияли на резултата. Според Анадолската агенция седем членове на комисията са гласували за анулиране на вота, а четирима са били против. Народнорепубликанската партия, определи решението на Висшата избирателна комисия като \"пълна диктатура\", предаде Ройтерс. Искрено вярваме, че на изборите в Истанбул е имало организирана корупция, пълна нелегитимност и нередности, заяви турският президент Реджеп Тайип Ердоган в първия си коментар след решението.", "date": "2019.05.07", "title": "Истанбул с нови избори за кмет на 23 юни"}
{"url": "https://www.monitor.bg:443/bg/a/view/njakolko-kvartala-i-desetki-ulici-v-centyra-na-sofija-bez-topla-voda-prez-maj-164512", "text": "До края на май няколко столични квартала и десетки улици в най-големия град на страната ще бъдат без топла вода за определени периоди, заради започването от страна на „Топлофикация София” на неотложни ремонти и профилактика по топлопреносната мрежа в участъците с повишена аварийност през последните месеци. към клиентите в района между бул. „Александър Стамболийски“, бул. „Витоша“, ул. „Неофит Рилски“ и бул. „Христо Ботев“. Ул. „Княз Борис” I - 94, 102, 85, 69, 71, 130, 96, 69, 83, 73 вх.А-Б, 77, 81, 104 вх.А-Б, 65, 89, 124, 99, 97, 98А, 70, 49, 47, 51, 8, 88, 90, 82, 84, 63, 55 вх.А-Б, 57, 59, 61 вх. А-Б Ул. „Алабин” - 36, 34, 25, 25, 27, 14, 46, 22, 42 Ул. „Кърниградска” - 7, 3, 5, 8, 10,13, 6, 1, 4, 14, 16 Ул. „Братя Миладинови” - 3, 5, 1, Бул „Александър Стамболийски” - 37, 25, 27, 47, 55А, 17, 39, 55, 15 Ул. „Солунска” - 40, 44, 46, 50, 58 вх. А-Б, 60, 38 вх. А-Б, 22, 20, 26, 30 вх.1-2, 25, 27, 28, 29, 35, 38, 39, 41, 43, 37, 45, 49, 55, 56, 57, 59, 61, 63 Ул. „Позитано” - 2, 3, 5, 7, 8, 9, 10, 20, 22, 24, 24А, 26, 30, 32, 34 Ул. „Лавеле” - 20, 21, 22, 18, 38, 36, 24, 26, Ул. „Три Уши” - 3, 6, 6А, 6Б, 8 Ул. „Цар Самуил” - 18 А-Б, 19,20, 21, 23, 43, 28, 38, 30, 32, 36, 49, 16, 22, 25, 27, 26А-Б, 24, 31, 37, 39 Бул. „Христо Ботев” - 50 А-Б, 38А-Б, 48, 16, 18, 20, 22, 26, 28, 30 Ул. „Бистрица” - 5, 6, 8,2 ,7А-В , 9, Ул. „Иван Денкоглу” - 2, 4, 11, 9, 3, 5, 1, 2, 26, 28, 15А-В, 17А-Б, 13, 12, Ул. „Цар Асен” - 16, 9 А-Б, 8, 18,19, 21, 5, 13, 25, 11, 15, 17, 39, 43, 35, 22, 29, 31, 24, 28, 36, 38, Бул. „Витоша” - 2 1-3, 4, 10, 12, 14, 16, 18 1-3,28, 32 А-Б, 38, 40, 42, 44, Пл. „Македония” - 1 Пл. „Света Неделя” - 1, 3, 4, 20 Ул. „Света София” - 2, 5, 7, 8, Ул. „Неофит Рилски” - 1, 3, 5, 11, 13, 17,16, 19, 21, 23, 25, 27, 29, 31, Ул. „Парчевич” - 1, 2, 4, 6, 7, 8, 9, 10, 12, 13, 14,15, 18, 19, 21, 26, 22А, 35, 37, Ул. „Уилям Гладстон” - 1, 3, 5, 6 А-В, 7, 10, 11, 13, 14 А-Б, 15, 16, 17, 18 А-Б, 19, 21, 23, 27, 25, 29, 32, 34, 35 Ул. „Узунджовска” - 1, 2, 3, 4, 5, 6, 7, 8, 12, 13, 16, Ул. „Ивайло” - 4, 5, 6, 7, 9, 10, 11, 12, 13 на топла вода към следните сгради в ж.к. „Младост-1“, ж.к. „Мусагеница“, ж.к. „Дървеница“, ж.к. „Студентски град“, кв. „Витоша“ и всички резиденции на бул. „Симеоновско шосе“. ж.к. „Младост-1“: от бл. № 1 до бл. № 79 В и от бл. № 121 до № №150; УМБАЛ „Света Ана“. ж.к. „Мусагеница“ от бл. № 80 до бл. № 110, ж.к. „Дървеница“ бл. №№ 15, 16, 17, 18, 18А, 19, 21, 23, 28, 33 34, 35, 36, 38, 40, 42, 42А, 43, 44, 45, 45А, 46, 47, 48, 49 ул. „Дъбница“ бл. №№ 3А,5,7,11,16,18,20, ул. „Константин Игнатов“ бл. №№1,1А,2,3,4,5,6,8; ул. „Айдемир“ бл.№13, ул. „Проф. Стоян Киркович“ бл. №№1,1А,3,5,12,27; ул. „Андрей Ляпчев“ бл. №№ 7, 9, 11; ул. „Яна“ бл. №№ 1,2,4; ул. „Белимел“ бл. 00 4,10,24; ул. „Иван Боримечка“ бл. №22; ул. „Климент Охридски“ №№ 5,7,9; ж. к. „Студентски град“ - всички общежития от бл. №1 до бл. № 61,НСА,УНСС,МГУ,ЛТУ,ХТМУ,ТУ-зала „Октомври“; кв. „Витоша“ - хотел „Вега“, офис сграда „Трелеборг“,НХА, ул. „Никола Габровски“ №90, ул. „Проф. Хр. Вакарелски“№№ 1, 3,5, 5А; ул. „Акад. Й. Трифонов“ №№1,4,18; ул. „Проф. Г. Златарски“ №№ 3,5,18; бул. „Симеоновско шосе“ №1, бул. „Г. М. Димитров“ №38; кв. „Витоша“ бл. №№1,2,3,6,7; резиденциите на бул. „Симеоновско шосе“ - Република Афганистан, Емирство Кувейт, Ислямска република Иран, Република Индонезия, Китайска народна република, Сирия, Алжирска народно-демократична република, Кралство Мароко, Боливарска република Венецуела, Кралство Белгия, Кралство Испания и Република Аржентина. към сградите в района между бул. „Сливница“, бул. „Христо Ботев“, ул. „Цар Симеон“, ул. „Княз Борис I“, ул. „Пиротска“, ул. „Триадица“, ул. „Сердика“, бул. „Княз Александър Дондуков“, ул. „Веслец“, ул. „Екзарх Йосиф“, ул. „Георг Вашингтон“, ул. „Цар Симеон“, бул. „Княгиня Мария Луиза“, ул. „Струма“, ул. „Св.св. Кирил и Методий“, ул.“Бачо Киро“ и ул. „Поп Богомил“. в сградите, намиращи се в: • Част от ж.к „Лагера“ между ул. „Христо Матов“, бул. „Цар Борис III“, бул. „Акад. Иван Гешов“, ул. „Костенец“, ул. „Житница“,ул. „Съвет на Европа“ и ул. „Плиска“; • Част от кв. „Хиподрума“ между ул. „Софийски герой“, ул. „Найден Геров“, бул. „Акад. Иван Гешов“ и бул. „Цар Борис III“; • Част от кв. „Крива река“ между бул. „Акад. Иван Гешов“, ул. „Свети Георги Софийски“, ул. „Константин Иречек“ и бул. „Ген. Едуард И. Тотлебен“. ж.к. „Обеля” 2 и сградите в района между бул. „Патриарх Евтимий“, ул. „Фритьоф Нансен“, бул. „Евлоги и Христо Георгиеви“ и ул. „Граф Игнатиев“, както и между бул. „Евлоги и Христо Георгиеви“, ул. „Крум Попов“, ул. „Милин камък“, ул. „Орфей“, ул. „Розова долина“, ул. „Калиакра“ и ул. „Иглика“. Бул. „Патриарх Евтимий“ №№ 1 вх. 1; 1-А вх.1; 3 вх. А; 5 вх. А; 9 вх. А;11 вх.А;13 вх. А; 15 вх.А-Б;17 вх. 1; 19 вх. А; 21 вх. А-В; 23 вх. А; 25 вх. А-Б; 27 вх. 1; 29 вх. А; 31вх. А;35 вх. 1; 37 вх. 1; Ул. „Гургулят“ №№ 1 вх. 1; 2 вх.А;3 вх. А; 4 вх. А; 5 вх.А;6 вх.А;7 вх.А;8 вх. А; 10 вх. А; 14 вх.А;16 вх.А;18 вх. А-Б; Ул. „Георги С. Раковски“ №№ 146-А вх.А;148 вх. А-Б;150 вх. А-Б;152 вх. А; 154 вх.А;156 вх. А;158 вх.А;160 вх. А;162 вх. А; 164 вх.А;166 вх.А-Б;168 вх. А; 170 вх. А; 172 вх. А; 176 вх. А; 178 вх. А; 179 вх. А;180 вх. А-Б;181 вх.А;182 вх. А-Б; 183 вх. А; 185 вх.1-2;186 вх. А; 187 вх.А-Б;189 вх.А;191 вх. А-Б; 193 вх. А-В; 201 вх. А-Б; 203 вх. А; 205 вх. А; 207 вх. А;209 вх. А-Б; Бул. „Васил Левски“ №№ 1 вх. А-Б;2 вх. 1; 3 вх. А; 5 вх. А; 7 вх. А; 8 вх. А;13 вх.А-В;14 вх. А;15 вх. 1; 20 вх.А;23 вх. А; 25 вх. А; 26 вх. А;27 вх. 1; 31 вх. А; 32 вх. А; 33 вх. А; 35 вх. А-Б; 37 вх. А; 38 вх. 1; 39 вх. А-Б; 40 вх. А; 42 вх. А; 43 вх. 1; 44 вх. А; 45 вх.А;47 вх.А;49 вх. А; 46 вх. А; 48 вх. А; 50 вх. А; 51 вх. А; 52 вх. А;54 вх. А-Б; 58 вх. А-Б; 60 вх. А; 62 вх. 1; 64 вх. А; Ул. „Хан Крум“ №№ 27 вх. А;31 вх. 1; 32 вх. А; 34 вх. А;35 вх. А; 36 вх. А; 37 вх. А; 38 вх. А; 40 вх. А; 43 вх. А-Б; 46 вх. 1; 47 вх. А; 49 вх. А; Ул. „Проф. Фритьоф Нансен“ №№ 1 вх. А; 3 вх. А; 5 вх. А; 7 вх. А;9 вх. 1; 11 вх. А; 15 вх. А-В;17 вх. А; 19 вх. А; 21 вх. А; 23 вх. А-В; 25 вх. А-Б; 29 вх. А; 31 вх. А; 33 вх. А; 39 вх. А; 41вх. А; 43 вх. А; 45 вх. А-Б; 47 вх. А; Ул. „Шести септември“ №№ 38 вх. 1; 40 вх. А; 44 вх.А;49 вх. А;51 вх. А; 53 вх. А; 55 вх. А;57 вх. 1; 58 вх. А; ул. „Граф Игнатиев“ №№ 62 вх.1; 64 вх. А; 70 вх. А; 72 вх. А; Ул. „Любен Каравелов“ №№ 24 вх. А; 25 вх. А; 26 вх. А; 28 вх. А; 29 вх. А;30 вх. А 31 вх. А; 32 вх. А; 33 вх. А;34 вх. 1; 35 вх. А; 36 вх. А; 40 вх. А; 41 вх. А; 42 вх. А; 43 вх. А; 44 вх. А; 45 вх. А-Б; 48 вх. А;49 вх. А; 50 вх. А-В;51 вх. А; 52 вх. А; 53 вх. А-Б; 55 вх. А; 56 вх. А; 58 вх. А;59 вх. А; 60 вх. А-Б; 61 вх. А; 62 вх. А-Б; 63 вх. А; 64 вх. А; 65 вх. А; 67 вх. А; 68 вх. А; 70 вх. А; 71 вх. А;72 вх. 1; 73 вх. А;75 вх. А; 74 вх. А; 75 вх. А;76 вх. А; 78 вх.А;81 вх. А; 82 вх. А;84 вх. А;85 вх. А; 86 вх. А; Бул. „Евлоги и Христо Георгиеви“ №№ 1 вх. А; 3 вх. А; 5 вх. А; 7 вх. А; 9 вх. А; 11 вх. А; 13 вх. А; 15 вх. А;17 вх. А; 23 вх. А; 25 вх. А; 29 вх. А; 31 вх. А; 33 вх. А; 35 вх. А; 37 вх. А; 39 вх. А; 41 вх.А-Б;19 вх. А; 21 вх. А; 43 вх. А; 47 вх. А; 49 вх. А; 51 вх. А-Б; 53 вх. А; 57 вх. А; 61 вх. А; 65 вх. А; 67 вх. А; 69 вх. А-Б; 71 вх. А-В; ул. „Проф. Никола Михайлов“ №№ 1 вх. А; 2 вх. А; 3 вх. А; 4 вх. А; 5 вх. А; 6 вх. А; 7 вх. А-Б;8 вх. А; 9 вх. А; 10 вх. А; Ул. „Данте“ №№ 1 вх. А-Б; 2 вх. А; 6 вх. А; Ул. „Карнеги“ №№ 1 вх. А; 2 вх. А; 3 вх. А; 4 вх. А; 5 вх. А; 6 вх.А;7 вх. А; 8 вх. А; 9 вх. А; 10 вх. А; 11-А вх. 1; 12 вх. А; 13 вх. А;16 вх. А; 22 вх.А;24 вх. А; Ул. „13 март“ №№ 4 вх. А; Ул. „Д-р Петър Берон“ №№ 1 вх. А; 2 вх. А-В; 3 вх. А;4 вх. А; 5 вх. А; 6 вх. А; 8 вх. А;9 вх. 1; Ул. „Гечкенли“ №№ 3 вх. А; 4 вх. А; Ул. „13 март“ №№ 1 вх. А; 2 вх. А; 3 вх. А;6 вх. А; 8 вх. А; 17 вх. А; 19 вх. А;21 вх. А; Ул. „Кокиче“ №№ 3; 4 вх. А; Ул. „Женева“ №№ 1 вх. А; 2 вх. А; 6 вх. А; 8 вх. А; 10 вх. А; 12 вх. А; ул. „Милин камък“ №№ 1 вх. А; 2 вх. А; 13 вх. А; 15 вх. А; ул. „Калиакра“ №№ 2 вх. Б-В; ул. „Синчец“ №№ 10 вх. А-Б; 14 вх. А; ул. „Кокиче“ №№ 8 вх. А; ул. „Орфей“ № 1; ул. „Николай Павлович“ №№ 1 вх. А;2 вх. А; 4 вх. А; 8 вх. А; ул. „Папа Йоан Павел II“ №№ 1 вх.1; 3 вх. А-Б; 5 вх. А; 7 вх.1; към следните райони: • Част от ж.к. „Лагера“ между ул. „Плиска“, ул. „Хризантема“, ул. „Житница“, бул. „Цар Борис III“ и ул. „Христо Матов“; • Част от кв. „Хиподрума“ между ул. „Лерин“, ул. „Кюстендил“, ул. „Видлич“ и бул. „Цар Борис III“; • Част от кв. „Красно село“ между ул. „Хайдушка гора“, ул. „Дойран“ и ул. „Кюстендил“; • ж.к. „Бели брези“ между ул. „Смърч“, ул. „Битоля“, бул. „Гоце Делчев“, бул. „България“, ул. „Кюстендил“ и ул. „Дойран“; • Част от ж.к „Стрелбище“ между бул. „Гоце Делчев“,ул. „Твърдишки проход“,ул. „Нишава“, ул. „Руен“, ул. „Добри Христов“, ул. „Дедеагач“, ул. „Нишава“ и бул. „България“;", "date": "2019.05.07", "title": "Няколко квартала и десетки улици в центъра на София без топла вода през май"}
{"url": "https://www.monitor.bg:443/bg/a/view/mladeji-uchat-mladeji-kak-da-tyrguvat-na-borsata-164478", "text": "Младежи ще учат други млади хора как да търгуват на борсата и да печелят. Това ще стане по време на събитието „Левчето“, организирано от AIESEC България, на което агенция „Монитор“ е медиен партньор. Събитието е насочено към всеки млад човек, който иска да разшири своите финансови познания, да изпробва практически уменията си и да създаде връзки с компании в сферата. То ще се проведе на два етапа – първият е лекционен и в него професионалисти от финансовия сектор ще дадат съвети как се оцелява на пазара. Втората част е инвестиционна симулация, по време на която участниците ще разполагат с виртуален капитал, който да инвестират в акции, облигации, петрол, злато и валута. Тримата победители от симулацията ще разделят награда от 1500 лв., осигурена от „Alaric Securities“. „Левчето“ ще се проведе на 12 май (неделя) в Аулата на Софийски университет „Св. Климент Охридски“, а записването става предварително през сайта: https://levcheto.aiesec.bg/.", "date": "2019.05.07", "title": "Младежи учат младежи как да търгуват на борсата"}
{"url": "https://www.monitor.bg:443/bg/a/view/nad-50-pyti-po-malko-opiti-za-alo-izmami-v-mrejata-na-vivacom-164493", "text": "Мобилният оператор VIVACOM регистрира значителен спад на измамите по телефона в собствената мрежа. В резултат на съвместните усилия с МВР Главна дирекция \"Национална полиция\" само за два месеца – март и април, опитите за извършване на такива престъпления в мрежата на телекома са намалели над петдесет пъти. Отчитайки високата социална цена на бизнеса с телефонни измами, жертва на който са предимно възрастни хора, VIVACOM предприе активни действия за извънреден мониторинг и ангажира допълнителен човешки и финансов ресурс за максимално ограничаване на възможностите за извършване на телефонни измами спрямо своите абонати и клиенти. Сформиран беше екип от експерти и беше създадена организация за ежедневен мониторинг на телекомуникациите за нетипичен трафик, който се изразява в последователно набирани множество стационарни номера от мрежата на VIVACOM от чуждестранни или български мобилни номера. По данни на VIVACOM, през февруари 2019 г. броят на опитите за измами по телефона в мрежата на телекома е бил 81 000. В резултат на съвместната операция с МВР Главна дирекция \"Национална полиция\" през март 2019 г. опитите на измамниците да извършат престъпление вече са пет пъти по-малко – 18 792. През април опитите на измамниците да се свържат с абонати на VIVACOM са сведени до 1 515, което е 50 пъти по-малко. VIVACOM ще продължи да си партнира с Националната полиция в стремежа за максимално ограничаване на телефонните измами. Телекомът отчита, че само с общи усилия може да бъде противодействано на този вид измами.", "date": "2019.05.07", "title": "Над 50 пъти по-малко опити за ало измами в мрежата на VIVACOM"}
{"url": "https://www.monitor.bg:443/bg/a/view/povdignaha-obvinenie-za-arabskite-bejanci-164489", "text": "Районната прокуратура в Горна Оряховица внесе в съда искане за вземане на най-тежката мярка за неотклонение „ задържане под стража“ по отношение на мъж, който противозаконно превозвал чужденци през страната. А. В. е привлечен като обвиняем по досъдебно производство затова, че на 3 май в землището на село Янтра, с цел да набави за себе си имотна облага, подпомогнал 26 афганистански граждани, да пребивават и преминават в страната в нарушение на Закона за чужденците, като деянието е извършено чрез използване на лек автомобил „Форд“. С постановление на наблюдаващ прокурор лицето е задържано за срок от 72 часа. „От събраните до момента доказателства може да се направи обосновано предположение, че обвиняемият е извършил престъплението за което е обвинен. Съществува опасност той да се укрие или да извърши друго престъпление. Нерегламентираното превозване на чужденци накърнява както националната сигурност, така и сигурността на останалите държави от ЕС, което в съвкупност с предишни осъждания на обвиняемия показва по-висока степен на обществена опасност на извършеното престъпление. Поради това се внася искане за вземане на мярка за неотклонение „задържане под стража“ по отношение на А.В. Действията по разследването продължават”, съобщават от прокуратурата. Групата афганистански граждани беше задържана от полицията в петък след обяд в нивите край село Янтра. Пред полицаите араите обяснили, че са били докарани дотук от българит и чакали друг, който трябвало да ги вземе с камион. Първоначално като свързани с трафика на бежанците са задържани трима души. Двама от тях след разпита са освободени. Самите чужденци, повеечто от които са на възрост под 20 години, след като са прегледани от лекар нахранени и обезпаразитени, са откарани в Центровете за настаняване на бежанци.  ", "date": "2019.05.07", "title": "Повдигнаха обвинение за трафика на арабски бежанци"}
{"url": "https://www.monitor.bg:443/bg/a/view/livyrpul-barselona-prjako-po-max-sport-3-i-na-live-a1-bg-164491", "text": "Първият финалист в тазгодишното издание на Шампионската лига ще стане ясен довечера след изиграването на мача реванш между \"Ливърпул\" и \"Барселона\". Двубоят от „Анфийлд” започва в 22.00 часа и ще може да се наблюдава пряко по MAX Sport 3, както и на pay-per-view на платформата live.a1.bg. Каталунците могат да се чувстват почти сигурни участници в големия мач на „Уанда Метрополитано” в Мадрид на 1 юни, след като стигнаха до солиден аванс от 3:0 преди дни на „Камп Ноу”. Тогава бившият играч на мърсисайдци Луис Суарес откри резултата, а през второто полувреме звездата на \"Барса\" Лионел Меси добави две нови попадения. Допълнителен удар за домакините от \"Ливърпул\" е и контузията на звездата Мохамед Салах, който ще пропусне двубоя. Английският тим обаче неведнъж е доказвал, че никога не се предава, докато \"Барселона\" има неприятен спомен от миналогодишното си отпадане от \"Рома\". Преди година каталунци гостуваха за четвъртфинала реванш в Рим след нов домакински аванс от 3 гола – победа с 4:1, но допуснаха поражение с 0:3, което ги изхвърли от турнира.", "date": "2019.05.07", "title": "\"Ливърпул\" - \"Барселона\" пряко по MAX Sport 3 и на live.a1.bg"}
{"url": "https://www.monitor.bg:443/bg/a/view/bylgarska-pevica-prevze-rumynija-164490", "text": "Пламена Петрова, чиято звезда изгря преди години във втория сезон на музикалното риалити Music Idol, превзе румънските класации и сърцата на северните съседи. Дори някои от най-популярните румънски автори, написаха за нея нова песен, която се казва Bye Bye, а видеото е заснето по родното Черноморие. По пърчето са се трудили композиторите и текстописци Данут Тулеа, Клаудиу Замфира, петру Бирладеану, Петру Теодореску, Киба Дачи и Александра Ниту. Текстът е на английски, защото целта е парчето да стане международен хит, нещо с което те имат сериозен опит. След излизането на песента Пламена беше желан гост в някои от най-популярните телевизии в Румъния. макар че какво екзотично има в България, та ние сме си съседи. Близки сме”, споделя певицата. В близките дни Петрова се завръща в Румъния за записи на следващото парче, тъй като продуцентите искат да използват инерцията и успеха на Bye Bye. Toзи път и видеото ще бъде реализиран на румънска земя. На красивата певица ще й се наложи да разделя времето си между две държави, което никак не я притеснява защото вече се чувства като у дома си и на Север от Дунав. Музикалният път на Пламена започва още на 10-годишна възраст с участие в много музикални конкурси, от които печели редица големи награди. Завършва СУ “Климент Охридски” със специалност “Музикална педагогика с поп и джаз пеене“. След финала на Music Idol кариерата й продължава с клубни участия. Участва в конкурса за българска песен в “Евровизия 2011” с песента “Без теб”. През 2014 слиза за кратко от сцена и влиза в“Биг Брадър – All stars”. „Не съжалявам за това си решение. Смятам, че показах как трябва да се държат младите и възпитани хора, въпреки че А аз просто съм неконфликтна личност и интригите не са силната ми част. Може би не прецених формата и предавания като “Като две капки вода” и “Денсинг старс” са тези, в които, ако участвам, бих могла да покажа творческата си и артистична страна. Научих за себе си, че имам изключителен самоконтрол. Просто интелигентните хора преценяват повече до колко да разкрият от себе си, а по-първичните са по-удобни за манипулация и логично любими образи на такъв вид реалити формати”, коментира от дистанцията на времето изпълнителката, която зад гърба си има не само поп, но и поп-фолк и арендби парчета. По време на риалитито Пламена успя да разкаже и за борбата си с анорексията. днес си болен след седмица си здрав като при грип. При мен проблемът започна някъде около 2016г. Доста време ми беше нужно да осъзная, че имам проблем, още повече, за да оздравея. Сега ми пишат много момичета и дори момчета, страдащи от тази болест и повечето въпроси са от типа :”Наистина ли вече си здрава?” Това състояние те поставя в омагьосан кръг на борба и то най-вече със самия себе си, което е може би най-сложната битка. На моменти имаш чувството, че никога няма да се измъкнеш. Отговарям, че съм здрава и щом аз можах да се излекувам, могат и те. Доста често давам и номерата на лекарите, които помогнаха на мен. Просто се чувствам отговорна и лично обвързана с този проблем”, казва днес Пламена.", "date": "2019.05.07", "title": "Българска певица превзе Румъния"}
{"url": "https://www.monitor.bg:443/bg/a/view/kritichna-razvryzka-za-edin-ot-geroite-v-otkradnat-jivot-164498", "text": "В медицинската сага „Откраднат живот: Любовта лекува“ предстои критична развръзка за един от героите. Преследването на Фотев ще се превърне в опасна игра, в която участие ще вземат професор Цонев, доктор Стаменова и доктор Тасев. Личните мотиви ще ги ръководят и подвеждат, а нещо ще сполети една от страните в този четириъгълник. В епизодите тази седмица на хитовия сериал Поли Грънчарова и доктор Табаков ще продължат да демонстрират интимност, а доктор Огнянова и доктор Стилянова ще се обединят да развенчаят фалшивата връзка. Неочаквана поява на жена от близкото минало на доктор Табаков ще преобърне изцяло плановете и познатия му живот. В суматохата ще бъде намесен и лекарският екип, който ще се погрижи за пациентката без предположение за ключовата ѝ роля в живота на самоуверения лекар.", "date": "2019.05.07", "title": "Критична развръзка за един от героите в „Откраднат живот“"}
{"url": "https://www.monitor.bg:443/bg/a/view/kak-da-si-napravim-umen-chasovnik-164463", "text": "Електроинженерът и промишлен дизайнер Самсон Марч (Samson March) е създал умен часовник със стилен 3D-отпечатан корпус, наподобяващ дърво, цветен LCD дисплей, Bluetooth свързаност и собствен порт за зареждане, като всички планове са свободно достъпни и всеки може да си направи умен часовник. Специално изработената платка на устройството се събира в долната част на корпуса и включва малко място за съхранение на изображения, контакти, фонове за часовника, Bluetooth LE и още. Часовника има акселерометър, който позволява времето да се показва, когато системата засече повдигането на китката на потребителя, също и двигател за вибрации, за да може потребителя да усети, когато получава известия. В горната част на корпуса е поместен LCD дисплей с размери 240 x 240 пиксела. Марч е публикувал планове за изграждане, схеми, код, файлове за 3D печат и всичко останало в  , което позволява на всеки да създаде своя собствена версия на умен часовник.", "date": "2019.05.07", "title": "Как да си направим умен часовник?"}
{"url": "https://www.monitor.bg:443/bg/a/view/sled-signal-na-uefa-bfs-izhvyrli-klub-ot-pyrva-liga-za-manipulirani-machove-164492", "text": "Дисциплинарната комисия към Българския футболен съюз наказа ФК „Верея“ (Стара Загора) с ефективно изваждане от състава на Първа професионална футболна лига по чл. 46, ал. 7 от Дисциплинарния правилник на БФС за сезон 2018/2019 г. Комисията „Етика и феърплей“ сезира експертите от ДК за постъпило писмо от Експерта по почтеността към БФС с 5 броя извадки от анализи, предоставени от УЕФА, и констатирали сигнали за опити за манипулиране на футболни срещи от страна на ФК „Верея“. На 18.02.2019 г. футболният клуб вече получи финансово наказание от Дисциплинарната комисия по чл. 46, ал. 6, т. „б“ от ДП, но въпреки предприетите мерки, от УЕФА продължават да се получават сигнали за дейност с цел потенциална манипулация на резултати, с което се уронва престижът на българския футбол и администриращите го органи. Допълнително БФС получи сигнали от интегрити офиса на УЕФА за нерегламентирано финансиране на ФК „Верея“ от страна на китайски граждани, свързвани с международни синдикати за манипулиране на футболни срещи в Европа и света, както и граждани на бившата ОНД, разследвани за манипулиране на футболни срещи на местно ниво. Дисциплинарната комисия прие предложението на Комисия „Етика и феърплей“ на ФК „Верея“ да се наложи наказание по чл. 46, ал. 7, а именно: „Когато са налице значителни съмнения с голям обществен отзвук и по предложение на Комисията за етика и феърплей, ДК може да наложи наказание преместване на отбора в по-ниска група или ниво (следващото по низходящ ред) за следващата спортно-състезателна година без право да довърши участието си в настоящата спортно-състезателна година.“ Експертните комисии към Българския футболен съюз са категорични, че наказанието е справедливо с оглед предотвратяването на уговаряне на манипулативни резултати и защита на авторитета на българския футбол както на национално ниво, така и към международните организации, ръководещи европейския футбол. Всички материали, касаещи нерегламентирано финансиране на ФК „Верея“, както и други данни, получени в БФС, са предоставени на вниманието на прокуратурата. Българският футболен съюз подчертава готовността си да сътрудничи на държавните институции за разрешаването на случая.", "date": "2019.05.07", "title": "След сигнал на УЕФА: БФС изхвърли клуб от Първа лига за манипулирани мачове"}
{"url": "https://www.monitor.bg:443/bg/a/view/sydjat-zvezda-ot-byfi-ubijcata-na-vampiri-za-domashno-nasilie-164495", "text": "Повече от година, след като бе арестуван за домашно насилие, актьорът Никълъс Брендън осъмна с повдигнато обвинение. Екранният Зандър от „Бъфи, убийцата на вампири“ ще се изправи пред съда за нарушаване на ограничителна заповед и престъпление, нанесло вреда на съпруг/а или съжител. В случай, че бъде признат за виновен, присъдата му може да достигне до четири години лишаване от свобода. Припомняме, че Брендън бе арестуван на 11 октомври 2017 г., като според документите до това се стигнало, след като той дърпал за косата приятелката си и е насинил ръката й. гласи изявлението на представител на органите на реда в Палм Спрингс, където се случил инцидентът. Според информация на сп. People, въпросната приятелка е имала активна ограничителна заповед спрямо актьора, която важи за Флорида и Ню Йорк. Според нея, Брендън можел да бъде около гаджето си, но не и да й посяга физически или да я заплашва. Актьорът бе освободен ден след ареста си срещу парична гаранция в размер на 50 хиляри долара. Това не е първият сблъсък на звездата със закона. През 2015 г. той пледира виновен задето хванал приятелката си за гърлото, откраднал ключовете към колата й и счупил телефона й. Брендън бе арестуван четири пъти същата година, след което постъпи във възстановителен център за алкохолизъм. Тогава той призна, че се бори с депресия.", "date": "2019.05.07", "title": "Съдят звезда от „Бъфи, убийцата на вампири“ за домашно насилие"}
{"url": "https://www.monitor.bg:443/bg/a/view/535-mln-globa-za-dizelgejt-naloji-na-porsche-germanskata-prokuratura-164497", "text": "Прокуратурата в Щутгарт глоби Porsche, който е част от концерна Volkswagen с 535 млн. евро за нарушения свързани със скандала „дизелгейт“, пише списание Focus. Причината за санкцията е подозрението, че отговорни лица в Porsche не предприели нужните мерки за недопускане на нарушенията. Преди време САЩ хванаха 482 хил. коли Volkswagen и Audi, продадени отвъд океана от 2009 до 2015 г., чийто бордови компютри са подавали лъжлива информация за съдържанието на вредни вещества в отработените газове. През април 2017 г. Volkswagen се договори с американските власти да изкупи въпросните возила и да плати компенсации на собствениците й.", "date": "2019.05.07", "title": "€535 млн. глоба за „дизелгейт“ наложи на Porsche германската прокуратура"}
{"url": "https://www.monitor.bg:443/bg/a/view/unker-se-razkaja-za-greshkite-si-164499", "text": "Председателят на Европейската комисия Жан-Клод Юнкер призна като една от най-големите грешки в мандата си това, че е послушал тогавашния британски премиер Дайвид Камерън ЕС да не се меси в кампанията за референдума за оттеглянето на Великобритания от Общността. Твърде много слушах Камерън. Само ние можехме да опровергаем лъжите, използвани в кампанията, добави Юнкер. Попитан за оценка на последвалите събития, той заяви, че Великобритания може да остане, а може и да напусне ЕС. Горд съм, че успяхме да задържим Гърция в еврозоната. Гърците, особено по-бедните, показаха устойчивост, коментира той.  Научих от интервю на унгарския премиер Виктор Орбан, че сме в добри отношения. Орбан винаги ме изненадва - казва, че било грешка да приемам поста на председател на ЕК заради британската съпротива навремето. Той не биваше да бъде избиран от унгарците, заяви Юнкер на пресконференция, продължила близо час. Полша има място в сърцето на Европа, движението \"Солидарност\" възникна там и това не трябва да се забравя. Макар да имаме различия с полското правителство, все някога ще успеем да решим откритите въпроси. Европа е изградена от хората, а не от правителствата, посочи председателят на ЕК. Трябва да преборим популистите и екстремистите, но не с лични нападки. Броят на подобни нападки нараства и това е нещо ново. Трябва да се борим с действия, да кажем на европейците, че имат основания за надежда и не много поводи за тревоги, обобщи Юнкер. Възходът на националистите и популистите не би трябвало да се обяснява само с недоволството от Европа, а и с неуспехите от национални политики, коментира той. Юнкер предрече, че Европейският съвет няма да може да избере за негов наследник някой, който не е бил превратилено водещ кандидат за поста. По повод наближаващия край на мандата си той отчете, че ЕК е намалила със 75 на сто броя на внасяните законопроекти, ЕС е успял да се възстанови от икономическата криза, заплатите са нараснали, инфлацията е в разумни граници.  Трябва да решим въпросите, които наистина имат значение на европейско равнище. Няма да успеем, ако искаме да се занимаваме с всичко, посочи Юнкер. Той заяви, че не изключва възможността за промяна на европейските договори, но настоя, че и с действащите текстове може да се постигнат много промени, ако има воля.", "date": "2019.05.07", "title": "Юнкер се разкая за грешките си "}
{"url": "https://www.monitor.bg:443/bg/a/view/inflacija-ot-10-000-000-ochakva-venecuela-do-kraja-na-godinata-164483", "text": "През последните четири години икономиката на Венецуела регистрира натрупан спад от 61%, а инфлацията ще достигне 10 милиона процента до края на 2019 г., отчитат експертите на Кофас. Според оценките на Икономическата комисия на ООН за Латинска Америка и Карибите, бедността сега засяга около 90% от населението, сравнено с 48% през 2014 г. Нещо повече, на фона на сриващите се хуманитарни условия в страната се наблюдава голяма миграция на венецуелци към съседни страни – повече от 2,7 милиона венецуелци, което е около 9% от населението, са избягали от страната през последните четири години. Икономическата ситуация е доста напрегната. Сривът на цените на петрола и доведе до удължаване на дълбоката криза през 2014 г., имайки предвид, че горивата и другите полезни изкопаеми представляват около 93% от износа на страната. Президентът Мадуро, всъщност встъпи в длъжност през март 2013 г., малко повече от година преди цената на петрола да започне да се срива. Икономическите предизвикателства започнаха да се засилват, поставяйки на преден план боливарския икономически модел, основан на съществена намеса на държавата. „Тъй като политическите сътресения продължават, БВП пада, инфлацията се увеличава рязко и бедността се превръща в епидемия“, добавят специалистите от Кофас. „Санкциите, наложени от САЩ, са се задълбочили след преизбирането на Мадуро, което оказва допълнителен натиск върху вече срутеното производство на петрол“, коментират експертите. В края на януари 2019 г. САЩ определя, че лица, опериращи в нефтения сектор на Венецуела, сега могат да бъдат обект на санкции. Мярката вероятно ще спре износа на петрол за тази страна, който понастоящем струва 11 милиарда долара годишно. Като се вземат предвид данните на ОПЕК, производството на суров петрол във Венецуела е намаляло до 960 000 барела на ден през март 2019 г., от 1,432,000 барела на ден през февруари 2019 г. и от най-високото ниво от 3,453,000 през декември 1997 г. Външната намеса изглежда малко вероятна в краткосрочен план. След неотдавнашния конфликт държавният секретар на САЩ Майк Помпео заяви, че военните действия на САЩ във Венецуела са възможни само, ако е необходимо и че предпочитат мирен преход. Американската интервенция не би била лесна, тъй като Венецуела е планинска страна, която е два пъти по-голяма от Ирак, с големи градове и значителна военна сила. И все пак, Помпео казва, че Мадуро се готви да отиде в Куба, докато противникът Хуан Гуайдо се опита да поеме командването на страната, но е променил решението си след намесата на Русия. На 1 май руският външен министър Сергей Лавров отново разкритикува влиянието на САЩ върху кризата във Венецуела, като заяви, че САЩ ще претърпят „тежки последици“, ако продължат да предприемат „агресивни стъпки“. Междувременно според изчисленията, Китай отпуснали 60 милиарда долара на Венецуела през последното десетилетие чрез сделки с петрол за заем. От февруари 2019 г. пък има информация, че зад кулисите Пекин вече се подготвя за евентуално издигане на Гуайдо на власт.", "date": "2019.05.07", "title": "Инфлация от 10 000 000% очаква Венецуела до края на годината"}
{"url": "https://www.monitor.bg:443/bg/a/view/postradalite-ot-gradushkite-stopani-shte-poluchat-obezshtetenie-164481", "text": "Пострадалите от градушките стопани ще получат обезщетение. Това заяви министърът на земеделието, храните и горите Румен Порожанов. Той заедно със зам.-министър Атанас Добрев и изпълнителният директор на Държавен фонд „Земеделие“ Живко Живков посетиха засегнатия от бедствието район на село Българене. Те направиха оглед на място на пострадалите от градушката ниви и селски дворове. Вече е сформирана и комисия към областната и общинската служба „Земеделие“, която описва и оценява щетите на място. Стопаните ще бъдат компенсирани в две направления по съкратена процедура. Регистрираните земеделски производители ще бъдат подпомогнати по линия на държавната помощ за компенсиране на разходите, причинени от неблагоприятни климатични събития. Те ще получат финансова подкрепа в размер на 80% от направените разходи. По второто направление ще се подпомогнат малките нерегистрирани стопани с унищожена продукция в дворовете и градините. За тях ще бъде предоставено подпомагане по линия на държавната помощ de minimis на база на оценката на щетите. Тези стопани ще подават документи при кмета в общината.", "date": "2019.05.07", "title": "Пострадалите от градушките стопани ще получат обезщетение"}
{"url": "https://www.monitor.bg:443/bg/a/view/ovce-kravi-kone-i-magareta-idvat-na-sybor-kraj-manastir-164486", "text": "Над 1000 животни: овце, кози, коне, магарета, крави, говеда и кучета, със стопаните си се събира на поредния Национален събор на овцевъдите в България, който ще се роведе от 10 о 12 май на поляните край Петропавловския манастир край В. Търново. Съборът ще открие емблематичният оркестър „101 каба гайди” на 10 май в 11,00 часа. В духа на народните традиции, злите сили ще бъдат прогонени от кукери,а след това 5-годишната Йоана Лазарова ще изпълни песента „Когато бях овчарче“. Над 200 изложители от цялата страна – фермери, производители на местни и млечни продукти, фирми със селскостопанска техника, оборудване и фуражи,  производители на био храни ще участват в събора, който тази година ще е под мотото „Българските храни от български суровини“. 15 фирми ще покажат  селскостопанска техника, а 30 български фермери преработващи собствено овче и козе мляко, ще продават на място своя  продукция. През трите дни на събора ще има мобилни музейни експозиции, занаятчийско изложение, кулинарни  атракции, чевермета. Фолклор от цялата страна, свързан с Гергьовденската обредност, ще бъде представен на конкурса „Заблеяло ми агънце“, в който ще участват над  2000 изпълнители. Ще има още хоротека, нестинари и народни веселби. В събора ще се включи и Прабългарска школа за оцеляване \"Бага-Тур\" с три атрактивни спектакъла – на 10  май от 12,30 до 15,30 часа и  на 11 и 12 май от 11,00 до 14,00 часа. Край Петропавловския манастир ще е и Пътуващото читалище „Бащино огнище“ с беседи с факти и събития от българската история, хайдушки игри и образователно състезание за деца „Познавам ли моята България?“.  Осмото издание на Националния събор на овцевъдите се организира от Национална овцевъдна и козевъдна асоциация (НОКА), със съдействието на Министерството на земеделието, храните и  горите и подкрепата на общините Велико Търново, Лясковец и Горна Оряховица. Това е най-мащабният форум в сектор Животновъдство у нас и единственият, който съчетава стопанския аспект на овцевъдството с българската битова култура, традиции, фолклор и занаяти. Във форума ще се включат и представители на браншови организации от 17 държави от Европа и Азия, които на кръгла маса ще коментират цифровизцията на сектора и предизвикателствата пред младите овцевъди и козевъди, и ред младите фермери", "date": "2019.05.07", "title": "Овце, крави, конe и магарета идват на събор край манастир"}
{"url": "https://www.monitor.bg:443/bg/a/view/kola-blysna-8-godishen-s-kolelo-vyv-velingrad-164485", "text": "Лек автомобил е блъснал 8-годишно момче, което карало велосипед на една от улиците във Велинград. Пострадалото дете е било откарано в местната болница с наранявания в областта на главата, но за радост е без опасност за живота. Това съобщиха от пазарджишката Областна дирекция на МВР. Инцидентът е станал навръх Гергьовден, в понеделник на кръстовище в курортния град. Осемгодишното хлапе се возело на колело и не спряло на знак“Стоп“. Така момчето навлязло в кръстовището и се ударило в предната дясна част на лек автомобил „Дачия“, управляван от велинградчанина П.К.- 57г. В резултат на удара се наложило детето да бъде транспортирано в местната болница с травми в областта на главата. Според дежурните лекари състоянието на пострадалото момче е добро. Алкохолната проба на водача на леката кола е отрицателна.", "date": "2019.05.07", "title": "Кола блъсна 8-годишен с колело във Велинград"}
{"url": "https://www.monitor.bg:443/bg/a/view/toto-pechalbi-164488", "text": "\"6 от 49\": Числа - (2, 11, 15, 37, 40, 46); 6 - няма, 5 - 4 по 8300,40 лв., 4 - по 76,70 лв., 3 - по 5,60 лв.; ДЖАКПОТ: 3 393 466,06 лв.  Числа - (6, 9, 27, 28, 33, 35); 6 - няма, 5 - 1 от 11 243,90 лв., 4 - по 33,30 лв., 3 - по 3,00 лв.; ДЖАКПОТ: 470 079,17 лв.  I теглене - (5, 14, 19, 26, 29); 5 - 2 по 12 478,50 лв., 4 - по 102,10 лв., 3 - по 5,20 лв.; II теглене - (6, 10, 13, 14, 20); 5 - 1 от 24 957,00 лв., 4 - по 118,00 лв., 3 - по 5,20 лв.  Числа - (1, 5, 11, 29, 46); Зодия 2 - Телец; 5+1 - няма, 5 - няма, 4+1 - 2 по 5000,00 лв., 4 - 5 по 500,00 лв., 3+1 - 28 по 100,00 лв., 3 - 240 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (3, 4, 6); Цифра – (2, 4, 5); 3 - 1 от 60 711,60 лв., 2 - 1590 по 23,00 лв.; ДЖАКПОТ: 0,00 лв.  Година 11, месец 11, дата 20, ден 1; I група - няма, II - 1 от 477,50 лв., III - няма, IV - 2 по 119,40 лв., V - 5 по 47,80 лв., VI - 5 по 38,20 лв., VII - 8 по 29,80 лв., VIII - 21 по 9,10 лв., IX - 40 по 7,20 лв., X - по 4,10 лв., XI - по 2,30 лв., XII - по 2,80 лв., XIII - по 2,00 лв., XIV - по 1,40 лв., XV - по 1,20 лв.; ДЖАКПОТ: 7926,93 лв. 1000 лв.              \"5 от 35\"                     579151651                     Сандански 1000 лв.              \"5 от 35\"                     657466821                     Пазарджик 1000 лв.              \"5 от 35\"                     829457316                     София 1000 лв.              \"5 от 35\"                     385872139                     Варна 1000 лв.              \"5 от 35\"                     629281727                     Пловдив", "date": "2019.05.07", "title": "Тото печалби, тираж №36"}
{"url": "https://www.monitor.bg:443/bg/a/view/mitropolit-antonij-da-ne-se-strahuvame-ot-papata-164480", "text": "„Да не се страхуваме от папата!“. За това призова в статус във Фейсбук Западно и Средноевропейският митрополит Антоний часове, след като апостолическото пътуване на папа Франциск в България приключи. Владиката посочва, че визитата на Светия отец не е била католическа пропаганда, но ни дава пример как \"пастирят отива при стадото, как търси и намира отдалечилите се от паството души, като им дава пример за действена Христова любов\". По думите му тя е пример за важността на личното общуване между християните, което преодолява страховете. „Затова и Св. синод на БПЦ прие папа Франциск като брат в Христа, като духовен водач на много християни по света, който добронамерено протяга ръка за общуване между всички християни, и хората от всички изповедания, защото на християните подобава да бъдат миротворци“, пише още във Фейсбук митрополит Антоний. „Истински верните на Христос няма от какво да се боят. Никой не може да застраши нашата православна вяра, освен нашите хладни и нерадиви за спасението си сърца. Православните християни не виждат в ближните си врагове и заплаха, а братя и Божии чеда, посочва още духовникът, - Чистата вяра не се гради върху страха и агресията към другите, към инославните, а върху любовта и верността към нашия Господ Иисус Христос. Нека доказателство ни бъдат думите на апостола: „Защото в любовта няма страх, но съвършената любов прогонва страха, защото в страха има мъка. Който се страхува, не е съвършен в любовта” (1 Йоан. 4:18)“, заявява още митрополит Антоний.", "date": "2019.05.07", "title": "Митрополит Антоний: Да не се страхуваме от папата"}
{"url": "https://www.monitor.bg:443/bg/a/view/rushi-vidinliev-predstavja-nesyvyrshen-na-nagradite-na-bg-radio-164479", "text": "Броени месеци, след като  , Руши Видинлиев ще се завърне ударно и на музикалната сцена. Повод за това ще дадат годишните награди на БГ Радио, а от сцената в зала „Колодрум“ в Пловдив, певецът ще представи най-новото си парче - „Несъвършен“, което е първият музикален проект на звездата от 10 години насам. Братя Аргирови, които ще се окичат с титлата БГ Вдъхновител 2019, също ще изпълнят нова песен в рамките на церемонията. Общо 8 премиери са заложени за бляскавото събитие на 22 май, което за първи път от няколко години насам няма да се проведе в Благоевград. Билетите за церемонията са вече в продажба в мрежата на Eventim, като децата до 14 години могат да влязат без билет, но без право на седящо място и само с придружител.", "date": "2019.05.07", "title": "Руши Видинлиев представя „Несъвършен“ на наградите на БГ Радио"}
{"url": "https://www.monitor.bg:443/bg/a/view/madona-nikoj-ne-e-pravil-tova-koeto-pravja-az-164474", "text": "Кралицата на попа Мадона няма образци за подражание, а причината е, че никой не е бил на нейното ниво. Това заяви самата тя пред британското издание на сп. „Вог“. „За мен няма живи образци за подражание. Защото никой не е правил това, което правя аз и… това е плашещо. Мога да отправя поглед към като Симон дьо Бовоар или Анджела Дейвис, но те не са имали деца.“, категорична е певицата. Мадона не пропусна да говори и за наследниците си. Тя има две биологични деца – дъщеря Лурдес и син Роко, както и четири осиновени отрочета от Малави – Дейвид, Мърси и близнаците Естее и Стела. „Като самотен родител на шест деца, аз продължавам да бъда творец и да бъда художник и да съм политически активнан, да имам глас, да правя всичко, което желая.“, разказа 60-годишната суперзвезда. Според нея, най-много общи черти има със сина си Роко. Мадона допълни още, че 22-годишната й дъщеря Лурдес е „безумно талантлива“, но се притеснява, че няма достатъчно „хъс“, за да успее: „Тя е невероятна във всичко, което прави – по-добра е от мен. Но тя няма същия стимул и чувствам, че социалните медии я измъчват и я кара да се чувства сякаш, хората ще я уважават защото ми е дъщеря“.", "date": "2019.05.07", "title": "Мадона: Никой не е правил това, което правя аз"}
{"url": "https://www.monitor.bg:443/bg/a/view/ispanija-shte-transformira-kubinski-dylg-v-investicii-164482", "text": "Испанското правителство съобщи, че ще трансформира кубински дълг на стойност 375 млн. евро (420 млн. долара) в инвестиции на острова, предаде ДПА. Парите ще бъдат дадени на испански компании, без да е нужно да ги връщат, за да покрият разходи при инвестиции в проекти, които са определени от правителствата в Мадрид и Хавана като приоритетни за кубинската икономика. Melia Hotels International, Barcelo и NH са част от испанските компании, които правят значителни инвестиции на острова. Съобщението се появява по-малко от седмица, след като САЩ отново задействаха закон, позволяващ на американски граждани да съдят чуждестранни компании и лица, които са използвали собственост, конфискувана в Куба от правителството.Промените в американския закон \"Хелмс-Бъртън\", който бе отменен от предишното американско правителство с надеждата, че така ще се помогне на Куба да се демократизира, влязоха в сила на 2 май като част от усилията на Белия дом да засили натиска върху Хавана. ЕС определи тази стъпка като незаконна и посочи, че така се подкопава доверието в трансатлантическото партньорство.", "date": "2019.05.07", "title": "Испания ще трансформира кубински дълг в инвестиции"}
{"url": "https://www.monitor.bg:443/bg/a/view/djip-udari-deca-kraj-gerena-164487", "text": "Мерцедес блъсна четири деца, след което се преобърна в канал в София. Инцидентът станал в района на стадион \"Георги Аспарухов\" във вторник около 14 часа. Пострадалите са на възраст между 15 и 17 години. Ранените са три момичета и момче. Те са настанени в болница \"Пирогов\", съобщиха от здравното заведение. Пътният инцидент е станал на кръстовището на булевард „Владимир Вазов“ и улица \"Васил Кънчев\" в София. Счупвания на крайници имат 3 от децата, пострадали в катастрофата в София, четвъртото вероятно е с комоцио - сътресение на мозъка, но продължават прегледите за установяването на състоянието. Това съобщи вчера късно следобед директорът на \"Пирогов\" проф. Асен Балтов. За децата с фрактури вероятно ще се наложат операции. Едно от пострадалите момичета има травма в областта на кръста и няма сетивност на ръцете и краката, стана ясно още минути след произшествието, на мястото на което бе репортер на „Монитор“. По първоначална информация водачът на лек автомобил „Мерцедес“ е загубил контрол над управлението на колата и блъснал четирите деца, които вървели пеша. Автомобилът се озовал в Перловска река, като отнесъл със себе си и две от момичетата. По думи на шофьора на мерцедеса той е шофирал с 50 км/ч и е преминал на зелено. Опитал се да избегне удара с другата кола, която го засякла, защото минала на чисто червено. Шофьорът на мерцедеса завил по инстинкт максимално наляво, колата поднесла и се насочила към тротоара, където в този момент са се намирали децата. С него в автомобила е пътувала и приятелката му, а двамата се движили в посока летище \"София\". На шофьора беше направено незабавно проба за употреба на алкохол. „На камерата се вижда ,че автомобилът е в канал, не се е видяла катастрофата“, заяви Краси Димитров, директор на дирекция Аварийна помощ и превенции. Дали е преминал на червено, дали е бил засечен и какъв е резултатът от алкохолната проба не стана ясно. „Не мога да кажа, това ще го изясни КАТ“, обясни Димитров. Той загатна, че повечето такива катастрофи стават заради превишена или несъобразена скорост. Веднага към мястото на инцидента са насочени екипи на Пътна полиция, пожарната и Спешна помощ. „Това кръстовище е ужасно. Стават редовно катастрофи“. Това написа във фейсбук групата \"ЖК \"Хаджи Димитър\" Дани Илченко.", "date": "2019.05.07", "title": "Мерцедес помете 4 деца край Герена (СНИМКИ)"}
{"url": "https://www.monitor.bg:443/bg/a/view/ek-moje-da-sankcionira-bylgarija-za-taksata-bitovi-otpadyci-164470", "text": "Европейската комисия е възложила проучване за прилагането на принципа \"замърсителят плаща\" във всички държави-членки на ЕС, вкл. България, съобщиха от Българската стопанска камара (БСК). Това проучване е завършено и резултатите са в процес на обработка и преценка. \"Комисията няма да се колебае да предприеме действия срещу държавите-членки, в които националното законодателство и/или практика не са в съответствие с принципа \"замърсителят плаща\", се казва в писмо от ГД \"Околна среда\" на ЕК до БСК, цитирано в прессъобщението. Повод за писмото е жалба до ЕК (Референтен номер CHAP (2016) 02321), заведена от БСК срещу определянето на таксата за битови отпадъци (ТБО) в България на основата на стойността на имота или балансовата стойност на активите, вместо на количеството генерирани отпадъци. В писмото си ЕК информира, че службите на Комисията са извършили обстойно разглеждане на жалбата и са установили, че българското законодателство предвижда конкретни мерки за прилагане на принципа \"замърсителят плаща\" от 2015 г., но националните власти няколко поредни години отлагат влизането в сила на тези мерки. \"Според информацията, с която Комисията разполага, последните изменения на Закона за местните данъци и такси осигуряват подходяща методология за изчисляване на таксата за битови отпадъци. За съжаление, националните власти решиха още повече да отложат влизането в сила на съответните разпоредби - до 2022 г.\", се уточнява в писмото. Поради факта, че вече е извършено общоевропейско проучване на проблема, службите на Комисията са взели решение да прекратят разследването по повод жалбата на БСК, но ако е необходимо, ще предприемат действия срещу България по тяхна инициатива, се изтъква в прессъобщението. От БСК припомнят, че от 2003 г. насам БСК полага усилия да бъде променен начинът на изчисляване на таксата, вкл. чрез предложения за нормативни промени, официални становища до всички компетентни институции, съдебни процедури. В резултат на тези усилия, през 2015 г. нормативно проблемът беше решен, но влизането в сила на законовите промени се отлага неколкократно, като последното отлагане е за 2022 г.", "date": "2019.05.07", "title": "ЕК може да санкционира България за таксата \"битови отпадъци\""}
{"url": "https://www.monitor.bg:443/bg/a/view/drone-bullet-pazi-vyzdushnoto-prostranstvo-164460", "text": "Дроновете продължават да намират различни нови приложения, както добри така и лоши, но също така вече съществуват различни начини да бъдат спрени. DroneBullet на AerialX е предназначен до предостави на властите контрол над чувствителното въздушно пространство, използвайки твърде краен подход, като удря подозрителните дронове в небето. Съществуват и други, не толкова пасивни методи, като обучението на хищни птици за сграбчване на дронове в небето, улавянето им в мрежи, хвърлени от други дронове и дори дронове използващи огнестрелно оръжие.   От него се разбира, че подобния на снаряд DroneBullet на AerialX разполага с четири преки и комбинира алгоритми за дълбоко обучение със софтуер за машинно зрение, за да излети и да се сблъска с движещата се цел, сваляйки опасния дрон с „мощен кинетичен удар”, след което се приземява непокътнат. AerialX представя продукта си, като подходящо решение за правоприлагащите и отбранителните сили, които се опитват да защитят въздушно пространство и да осигурят безопасността на хората.  ", "date": "2019.05.07", "title": "DroneBullet пази въздушното пространство"}
{"url": "https://www.monitor.bg:443/bg/a/view/bivsh-shef-na-irtish-hero-e-geroj-164468", "text": "Решението на ръководството на \"Иртиш\" да се раздели с българския си наставник Димитър Димитров предизвика истинско цунами сред феновете. Очаква се те да издигнат плакати в подкрепа на треньора, който се превърна в техен любимец през последните години, както и да поискат обяснение от шефовете за този ход.  Интересното е, че раздялата между двете страни на практика все още не е обявена официално, но Херо си е ангажирал адвокат да го защитава срещу клуба, който не го допусна до тренировка и мач и явно се опитва да го уволни дисциплинарно, за да не му плаща неустойка.  Бившият спортно-технически директор на \"Иртиш\" Аркен Жакупбеков защити българския специалист и се изказа ласкаво за него. Самият той беше уволнен по подобен начин преди малко повече от половин година и съчувства на Димитров.  \"Разбрах, че ръководството се е разделило по гтуб и недодялан начин с Димитров и съм възмутен, подобно на цялата футболна общественост в страната. Първото нещо, което тези хора трябваше да направят, е да благодарят на този човек, а не да го гонят така.\" \"Вече не съм в отбора и не знам какво точно е станало, но съм сигурен, че е по вина на ръководството. Защо го казвам ли? Защото то винаги прави някакви интриги, все има нещо. Вижте публикациите в медиите за последните три години и ще разберете за какво говоря.\" \"Всички фенове мислят, че уволнението му е неправилен ход. Нищо не можем да знаем, докато самият Димитър не проговори как са го накарали да подаде оставката си. Той е страхотен човек, истински герой. Направиха нещо грозно с него и предизвикаха специфичен конфликт.\" \"А на всичко отгоре този човек действа с достойнство. Благодари на всички за съвместната им работа и на изпроводяк каза само хубави думи за отбора и за страната ни. Сега разбирам защо феновете го обичат и защо ще издигнат плакати в негова подкрепа. Той го заслужава.\" \"А и феновете много добре осъзнават кой допринесе за развитието на Иртиш, на този гранд на казахстанския футбол, както и кой се обогати на гърба му и на гърба на отбора\", сподели в пламенната си защита на Херо бившият му колега Жакупбеков.", "date": "2019.05.07", "title": "Бивш шеф на \"Иртиш\": Херо е герой!"}
{"url": "https://www.monitor.bg:443/bg/a/view/haker-prevze-profila-na-toni-storaro-predlaga-po-2-bona-na-momicheta-za-snimki-v-klip-164471", "text": "Човекът Глас Тони Стораро стана поредната жертва на хакери в Инстаграм. Профилът му в социалната мрежа бе завзет от недоброжелател още в края на април, като пълния контрол върху публикациите си изпълнителят на „Винаги в сърцето ми“ си върна едва преди няколко дни. В това време „администраторът“ на профила успял да изтрие голямо количество от информацията и съдържанието, качени от Стораро, променил е биографията му в профила и дори е комуникирал с някои от последователите на звездата. Нещо повече, позволил си и да оферира две момичета с по 2 хиляди лева за участие във видеоклип. „Отправили са и неприлични сексуални предложения на моя колежка“, жалва се още певецът, който поддържал през цялото време връзка с екипа на Инстаграм. От социалната мрежа локализирали IP адреса на злосторника, като според слуховете става дума за българин с адресна регистрация във Франкфурт, Германия. Предстои случаят да се предаде на ГДБОП, отдел Киберпрестъпления.", "date": "2019.05.07", "title": "Хакер превзе профила на Тони Стораро, предлага по 2 бона на момичета за снимки в клип"}
{"url": "https://www.monitor.bg:443/bg/a/view/dnsk-zapochva-proverka-na-nelegalen-stroej-sys-sobstven-asansior-v-lozenec-164476", "text": "Съседи заляха ДНСК с 4900 сигнала и жалби в София, съобщиха от строителния контрол за „Монитор“. Повечето от тях са били за обекти от четвърта до шеста категория и премахването им е изцяло в правомощията на районните администрации. По информация от сайта на ДНСК през миналата година и от началото на 2019-та в столицата са премахнати десетина незаконни градежа. Сред тях покривна тераса в район „Витоша“, временна постройка кафене в „Красно село“, стопанска постройка в Долни Богров, надстройка на към съществуващи гаражи, а също и приобщаване на коридор към един от апартаментите в жилищен блок. В кв. Гниляне е било премахнато и нелегално водопроводно отклонение. Днес ДНСК започна проверка на нелегална мансарда с асансьор, разположена на покрива на кооперация на ул. „Минзухар”№3 в столичния кв. „Лозенец“. Тя е и озеленена, има и соларни панели, климатици, показа репортаж по „Нова телевизия“. До края на работното време днес служители на централното управление на в Направление „Архитектура и градоустройство“ (НАГ) към Столична община и в район „Лозенец“. Установено е, че жилищната сграда е въведена в експлоатация от органите на ДНСК през 2000 г., съобщиха за „Монитор“ от строителния контрол. При проверката в НАГ не са представени строителни книжа и документи за изпълненото строителство на покрива на сградата. На 7 май не е осигурен достъп за оглед на място. Предстои установяване на извършителя и собственика на строежа, както и издаване на заповед за осигуряване на достъп до недвижимия имот по административен ред, а От ДНСК, уточниха, че повече информация относно законността на изпълненото строителство и предприемането на последващи действия по случая ще бъде предоставена след приключване на проверката. Пред „Нова телевизия“, собственичката твърди, че е наследила имота от сестра си и зет си - преди една година. Тя казва, че си е било така, когато го е получила и е предположи, че документно всичко е уредено. Районният кмет Любомир Дреков обаче заяви, че няма документи за този имот - нито в районната администрация, нито при НАГ. Сградата е с разрешение за строеж от 1997 г., по проект е с плосък покрив. \"Сезирали сме вече ДНСК\", каза Дреков. \"Ако е незаконно - заповед за събаряне\", добави той, като коментира, че \"това са общи части при всички положения\". Според Дреков \"къщата на покрива\" е нито жалба в общината. \"Няма как да проверим нещо, за което нямаме сигнал\", подчерта той в ефира на „Нова телевизия“.", "date": "2019.05.07", "title": "Съседи заляха ДНСК с 4900 сигнала и жалби в София (ОБНОВЕНА)"}
{"url": "https://www.monitor.bg:443/bg/a/view/borisov-shte-otpusnem-27-mln-lv-za-nova-bolnica-v-jambol-164467", "text": "На заседанието на Министерския съвет утре ще бъдат отпуснати 27 млн. лв. за нова болница в Ямбол. Това обяви премиерът Бойко Борисов, който се срещна с ръководството на Многопрофилната болница за активно лечение „Св. Пантелеймон“ в града, съобщиха от „Дондуков“ 1. „Утре ще отпуснем 27 милиона лева. Сегашната болница е на павилиони, а пациентите се пренасят на ръце, което е недопустимо“, категоричен бил премиерът. По разпореждане на Борисов министрите ще вземат решение да се отпуснат парите, с които ще се осъществи преместването на болницата в намиращата се в близост недостроена сграда на груб строеж. Този нов болничен блок от 10 етажа ще е на площ от 32 000 кв. м. с капацитет до 250 болнични легла. Пред премиера Борисов и министрите на финансите и здравеопазването Владислав Горанов и Кирил Ананиев от ръководството на лечебното заведение заявили, че за срок от около година и половина областната болница в Ямбол ще се пренесе в новата сграда. Подобрените условия щели да привлекат лекари и сестри, с което ще се решил и досегашният проблем с материалната база, \"Паралелно с този проект, се реконструира и спешното отделение към болницата на стойност от 551 000 лева. Извършва се и ремонт на Центъра за спешна помощ в града, за който са отделени 482 000 лева. Финансирането на тези два проекта е с европейски средства\", уточниха от правителствената пресслужба.", "date": "2019.05.07", "title": "Борисов: Ще отпуснем 27 млн. лв. за нова болница в Ямбол"}
{"url": "https://www.monitor.bg:443/bg/a/view/ejmi-shumyr-rodi-kralsko-bebe-snimka-164469", "text": "Актрисата със завидни комедийни заложби Ейми Шумър роди първата си рожба. 37-годишната звезда стана майка на момченце, което определи като кралско бебе. Детето се появи на бял свят в неделя, а за щастливата новина стана ясно ден по-късно от публикация на Шумър в социалните мрежи. Тя качи снимка със съпруга си Крис Фишър и новороденото им момченце, придружена от надписа: С това звездата от „Диагноза: Секси!“ направи препратка към бебето на принц Хари и актрисата Меган Маркъл, което също е момче. Припомняме, че Ейми разкри новината за бременността си по необичаен начин през октомври. Тя публикува в профила на своя приятелка фотомонтаж на главата си и тази на на съпруга си Крис Фишър, сложени върху телата на принц Хари и бременната Меган.", "date": "2019.05.07", "title": "Ейми Шумър роди кралско бебе (СНИМКА)"}
{"url": "https://www.monitor.bg:443/bg/a/view/novoto-kralsko-bebe-shte-pomogne-za-razvitieto-na-britanskata-ikonomika-164472", "text": "Новороденото в Обединеното кралство бебе на принц Хари и на Херцогинята на Съсекс Меган Маркъл може да спомогне за развитието на икономиката като привлече повече туристи, смятат от сайта foxbusiness.com. Вчера стана ясно, че , а рожбата е малко момченце, чието име е все още неизвестно. Според сайта това може да бъде доходоносно за цялата английска икономика, а начините за това са няколко, смята деканът на бизнес факултета в Университета в Маями Джон Куелч. По негови думи ще спечелят много, тъй като гражданите често се събират, за да отмият несигурността около Брекзит. “Няма нищо по-добро от това бебе да се роди в петък, тъй като празненствата ще продължат през уикенда”, смята Куелч, цитиран от FOX Business. Освен това, магазините също могат да сполучат, защото сувенирите с кралското бебе вече са по рафтовете, предават от Daily Mail. Това включва тениски, чаши, кейсове за телефони и дори възглавници. Върху тях има слогани от типа на: или „кралско бебе – Хари и Меган 2019“. Друга сфера, която очаква повече приходи, е свързана с дрехите – очакванията са да се продават повече бебешки дрехи, както и модели, които Меган е носила. Доказателство за това е, че в много от случаите, дрехите, носени от Херцогинята на Кеймбридж Кейт Мидълтън, са се продавали за минути. Според експерт в сп. „Hello!“ продажбите на бебешки дрехи и продукти ще се увеличат с 1.47 млрд. долара за 2 години. А поради връзката на Меган със САЩ пък, И тук идва скокът в туристическите посещения. „Събитието поставя Великобритания обратно на първа страница, вече има нещо ново и различно тук“, коментира Куелч. Очакванията са ефектът да продължи 2 седмици, но периодът може да е по-кратък, ако се роди още едно дете.", "date": "2019.05.07", "title": "Новото кралско бебе ще помогне на британската икономика"}
{"url": "https://www.monitor.bg:443/bg/a/view/v-dobrich-razkriha-ubijstvo-predi-7-godini-164477", "text": "Убийство от 3 ноември 2012 г. бе разкрито в добричкото село Божурово. Привлечен като обвиняем е 30-годишен мъж от Добрич, който, часове след убийството преди 7 години, е отпътувал за Германия под чужда самоличност. От Окръжен съд – Добрич съобщиха, че 30-годишният Б.М. от Добрич умишлено е умъртвил жител на Божурово. Според събраните на този етап доказателства, убийството е било извършено през нощта в дома на жертвата, след употреба на алкохол и възникнало скарване между двамата. Пострадалият бил открит на сутринта на леглото в стаята си от негови родственици. Той лежал безжизнен по очи, като по главата му, по леглото и стените се виждали петна от кръв. Назначената впоследствие съдебномедицинска експертиза е установила множество наранявания по главата и тялото на мъжа, причинени от удари с или върху твърди тъпи предмети. Досъдебното производство е започнало срещу неизвестен извършител. След събиране на достатъчно данни за фактическата обстановка, при която е извършено престъплението, както и данни за личността на задържания, той е бил привлечен задочно като обвиняем за извършеното престъпление и обявен за издирване с Европейска заповед за арест. Установен е на територията на Германия и предаден у нас. Срещу Б.М. е повдигнато обвинение за тежко умишлено престъпление,  наказуемо с лишаване от свобода от 10 до 20 години, като е налице обосновано подозрение за неговата съпричастност към предявеното обвинение. Реална е и опасността при по-лека мярка за неотклонение той да се укрие или да се опита да въздейства върху свидетели. По тези съображения и предвид данните, че обвиняемият вече е направил опит да се укрие, състав на Окръжен съд – Добрич прецени, че спрямо Б.М. следва да бъде взета най-тежката мярка за процесуална принуда – „задържане под стража“. Постановеният съдебен акт подлежи на обжалване и протест пред Апелативен съд - Варна в тридневен срок.    ", "date": "2019.05.07", "title": "В Добрич разкриха убийство преди 7 години"}
{"url": "https://www.monitor.bg:443/bg/a/view/drogirana-19-godishna-shofiorka-prespa-v-aresta-v-pazardjik-164473", "text": "Дрогирана 19-годишна шофьорка е била задържана за денонощие и е преспала в ареста в Пазарджик, след като била заловена зад волана на „ БМВ“ след употреба на наркотик. Това информираха от местната Областна дирекция на МВР. Тинейджърката М.Г. била спипана на улица в областния град при проверка на органите на реда. На предната седалка в немското возило бил и неин приятел Д.Д., на 43 години, у когото открили над 3 грама амфетамини. Младата дама била тествана с дрегер, като пробата й за употреба на наркотици се оказала положителна. Униформените продължили с действията си и установили, че в нейния багаж и в този на спътника й е открила още дрога. Двамата са задържани в ареста на Р - Пазарджик. По случая е образувано бързо производство, а наркотиците са иззети.", "date": "2019.05.07", "title": "Дрогирана 19-годишна шофьорка преспа в ареста в Пазарджик"}
{"url": "https://www.monitor.bg:443/bg/a/view/renault-pokaza-gradskija-kurier-na-bydeshteto-164424", "text": "Обемът на транспортираните стоки в света се очаква да нарасне четирикратно до 2050 г. В тази връзка в края на 2018 г. Renault представи своята визия за бъдещето на градските куриерски услуги през 2030 г. с електрическия, автономен и свързан концептуален автомобил Renault EZ-PRO. Сега французите от Renault продължават да се подготвят за бъдещето, като проучват новите приложения в сферата на куриерските услуги с концептуалния електрически и свързан автомобил EZ-FLEX. Прототипът Renault EZ-FLEX е експериментален електрически и свързан лекотоварен автомобил, който е едновременно компактен и пъргав. Той e проектиран за да подкрепи устойчивата мобилност и ефективността на доставките в градски зони. С концептуалния модел Renault EZ-FLEX стартира нов съвместен, иновативен и безпрецедентен подход с цел по-добро разбиране на новите предизвикателства, свързани с куриерските услуги. Експерименталният лекотоварен автомобил Renault EZ-FLEX ще бъде тестван от различни професионалисти в Европа с цел събиране на важни данни за употребата му и по-добро разбиране на нуждите, свързани с ежедневните градски доставки. Renault EZ-FLEX е компактен и маневрен автомобил, проектиран да се движи безпроблемно в града. Той осигурява оптимални размери спрямо товарното си пространство - дължината 3,86 метра, широчина - 1,65 метра и височината 1,88 метра, са достатъчно компактни, за да позволят достъп до автомобилни паркинги. Диаметърът на завой от 4,50 метра и оптималните размери спрямо товарното пространство осигуряват отлична маневреност по тесните градски улици. Товарният капацитет от 3 кубически метра е оптимален за неговите размери и е постигнат благодарение на компактния кокпит, който предлага пълната гама функции на стандартен лекотоварен автомобил. В интериора на Renault EZ-FLEX всичко е проектирано, за да отговори на нуждите на доставките. Широкият достъп до мястото на водача улеснява влизането и излизането от автомобила. Лесните и ефективни системи за управление подобряват видимостта към пешеходците и заобикалящата градска среда. Интерфейсът между човек и машина е модерен и напълно интегриран в света на смартфоните. Той предлага услуги и приложения, свързани с автомобила, като може да интегрира приложения, свързани с различни дейности на куриерите. Товаренето отзад е оптимизирано благодарение на ергономична височина на товарене от 760 мм над земята, позволяващо лесен достъп до цялата товарна повърхност. Автомобилът е проектиран и да осигури голямо разнообразие от конфигурации за товарното пространство. Тези конфигурации са адаптивни, предназначени да посрещнат различните нужди на професионалистите. Като електрически автомобил, EZ-FLEX има достъп до градските центрове, предлагайки пробег от 100 км, адаптиран за нуждите на градските куриерски услуги. Дузина автомобила Renault EZ-FLEX ще бъдат предоставени за ползване на различни професионалисти, компании, градове и общини в Европа. Автомобилът е оборудван със сензори с цел по-добро разбиране на начините на ползване и професионалистите ще обогатят тези данни със своята обратна връзка по време на експеримента. Ще се събират различни видове данни - локация, километраж, пробег, отваряне на вратите, скорост, спирания и т.н. Тези данни след това ще бъдат прехвърляни чрез свързаната система на автомобила веднъж дневно или в реално време, за да се почерпи опит от ежедневното ползване. Анализът на данните, допълнени от обратната връзка от професионалистите, ще даде възможност на Renault да проектира автомобили, които са по-добре адаптирани към развитието на градската логистика. Целта е участниците в екосистемата да тестват автомобила и неговите услуги в реални условия с цел да се получи споделена визия за превоза на стоки в града. Очаква се експериментът да продължи около 2 години. Чрез него Renault стартира нов подход за подготовка и проектиране на иновации на бъдещето. Този революционен за автомобилната индустрия подход е много близък до практиките, използвани в други сектори, например в компютърните игри.", "date": "2019.05.07", "title": "Renault показа градския куриер на бъдещето"}
{"url": "https://www.monitor.bg:443/bg/a/view/rusenskijat-mitropolit-naum-papa-francisk-shte-se-okaje-po-patriot-ot-njakoi-bylgari-164457", "text": "Римският папа ще се окаже по-голям патриот от някои българи, готови да продадат историята, църквата и миналото си, заради болни амбиции и бъдещи „позиции”. Това написа Русенският митрополит Наум във Фейсбук страницата си часове след отпътуването на папа Франциск от нашата страна за Северна Македония. В поста си владиката разкри, че е имало разделение в Синода по посрещането му. Ето какво пише дядо Наум: С КАКВО НИ ЗАСТРАШИ ПАПА ФРАНЦИСК? Посещението на Негово Светейшество папа Франциск в България стана повод за всевъзможни полемики, но отприщи и безброй хули и обвинения, както към него, така и към Българската православна църква. И защо е всичко това? Ние, членовете на Св. Синод, го посрещнахме като наш брат в Господа, поздравихме се с Христос Воскресе и му пожелахме приятен престой в нашата страна. Знаем, че неговото посещение в родината ни, в никакъв случай нямаше за цел да направи българите католици, както не бе необходимо и някои сънародници, определящи се за „строго ортодоксални”, да стоварват върху плещите на Римския епископ всякакви обвинения за „световна конспирация” и „виртуална демонизация”. Решението на Св. Синод да го посрещне „протоколно” беше взето с мнозинство, въпреки различните мнения на един или друг митрополит, така че всички бяхме длъжни да се съобразим с това, независимо от своите лични разбирания. Добре е всички да осъзнаем, че е нужно да бъдем по-добри един към друг, да обичаме ближните си и да се радваме на добронамереността към нас, което всъщност беше и посланието на Франциск. Защото Бог е любов! Нека най-после черногледието, омразата и завистта, присъщи за мнозина хора, бъдат оставени настрана. В Родината ни папа Франциск се помоли за мир и разбирателство между човеците, за това се молим и всички ние по време на св. литургия. А онези които сеят ветрове, ще пожънат бури, както е казано премъдро! И още: от България папа Франциск отива в Северна Македония, но замислихме ли се трезво върху думите, които той каза за делото на св. братя Кирил и Методий и отъждествяването им с българщината? За значението на многовековната българска култура и история? Изглежда Римският папа ще се окаже по-голям патриот от някои българи, готови да продадат историята, църквата и миналото си, заради болни амбиции и бъдещи „позиции”! Пожелаваме на папа Франциск да е жив и здрав, защото е добър човек, а на българите да са по-добри и разумни, защото от това имат нужда. Христос воскресе!   Русенски Митрополит Наум", "date": "2019.05.07", "title": "Митрополит Наум: Папа Франциск ще се окаже по-патриот от някои българи "}
{"url": "https://www.monitor.bg:443/bg/a/view/mon-gotvi-nacionalni-programi-za-vissheto-obrazovanie-164462", "text": "Министерството на образованието и науката готви нови национални програми за висшето образование, които да подпомогнат придобиването на повече умения от студентите по време на обучението им. Това заяви просветният министър Красимир Вълчев, който уточни, че това е осъдено по време на последната среща с ректорите на ВУЗ-те и Националното представителство на студентските съвети.  \"Рано е кажем какви точно ще бъдат новите програми, но ще бъдат свързани с промените в учебните програми. Една такава промяна е необходима.\", заяви Вълчев. Той подчерта, че в динамичното време, в което живеем във все по - голяма степен учебните програми трябва вплитат една в друга уменията и знанията от различни дисциплини.\" Обучението трябва да бъде интердисциплинарно в по - голяма степен и да бъде насочено към уменията, насърчаване на иновациите.\", каза още Вълчев.  Просветният министър заяви, че от ведомството работят и по други промени сферата на висшето образование \"Вероятно ще провокираме висшите училища да имат политики за развитие на младите преподаватели. За това използваме Оперативна програма \"Наука и образование за интелигентен растеж\", по която готвим операция в тази посока\", каза Вълчев.  Според него следващите десетилетия все повече ще се изискват умения, отколкото диплома за висше образование. „Тя все по-малко ще ни казва, че един човек е по-подготвен от друг. Все по-малко висшето образование ще има селективна функция. Затова говорим и за компетентностен подход във висшето образование съгласно, който те трябва да направят така, че да подготвят подготвят повече умения и компетентности в студентите и да доразвият преносимите меки умения , придоби от системата на училищното образование, да дадат специализираните базови знания, които да му позволят развитието на технологиите и обществените отношения. \", обясни министъра. Според него това е променящата се задача на висшето образование и училища. Вълчев присъства на откриването на седемдесет и шестата среща на борда на Европейския студентски съюз, на която България е домакин. Събитието е организирано от Националното представителство на студентските съвети и в него участват 130 делегати от 39 страни. ", "date": "2019.05.07", "title": "МОН готви национални програми за висшето образование"}
{"url": "https://www.monitor.bg:443/bg/a/view/nad-200-ot-tesnolinejkata-praznuvaha-georgiovden-kraj-jakoruda-164456", "text": "   На Георгьовден над 200 пожелали атрактивното пътуване с теснолинейката от Септември до Якоруда и обратно празнуваха Георгьовден в околностите на родопското градче. За четвърти пореден път организатор на пътуването беше Кристиан Ваклинов и гражданското сдружение „За теснолинейката“ . Вчера по обед теснолинейката с 8 вагона спря на гара Якоруда и пътниците се отправиха към Джердевденските ливади, където  ги очакваха димящите скари, разбира се имаше вино и ракийка.  От много десетилетия там се събират якорудчани и техни близки на Георгьовден. Организаторите бяха подготвили богата музикална програма както за местните, така и за гостите от теснолинейката. А те от своя страна не пропуснаха да се хванат на дългото хоро, извило се на ливадите. Свещеници от Неврокопската епархия отслужиха тържествен водосвет. По-късно бе раздаден и курбан за здраве и берекет.    Всички запалиха свещ за здраве в черквата \"Св. Георги Победоносец\", която се намира на  Джердевденските ливади.    Архивите разказват, че „прощъпулника“ на теснолинейката е на 2 август 1926 година. Тогава е пуснат в експлоатация участъка Саранбей (дн. Септември) – село Лъджене (днес квартал във Велинград) с дължина 39 километра. Строежът на линията започва през 1921 година. Заради планинския релеф, през който минава, е взето решение междурелсието да е 760 милиметра. Тогава линията пресича три пъти река Елидере (днес Чепинска) като минава през железни мостове и 10 тунела с дължина 380 метра. Обслужва селищата Дорково, Ракитово, и Костандово, Каменица и Лъджене.    Година по-късно министърът на железниците, пощите и телеграфите Кимон Георгиев открива отсечката между Лъджене (гара Велинград)  и Чепино-баня (гара Велинград-юг, днес спирка), дълга 2,9 километра. Линията се строи от местното население и с трудова повинност. Особено труден за изграждане е участъкът между гарите Чепино-баня и Якоруда. За да се предотврати вододела между Марица и Места е изпълнено сложно изкуствено развитие на линията, уникално за България и света – така наречената “осморка”, в която жп линията се изкачва над себе си цели 4 пъти, посредством 17 тунела. Първа копка на участъка е направена на 6 септември 1925 година, но по-голямо внимание й се обръща след изграждането на линиите от Септември до Велинград и Татар Пазарджик – Варвара.  Решено е да се открие секция в Якоруда. Дейностите по строежа обаче вървят много бавно заради липса на средства и през 1932 година са преустановени. На следващата година те отново са възстановени, но отново вървят с много бавни темпове. През 1934 година те се засилват и през 1937-а е пусната за временна експлоатация отсечката Чепино-баня – Якоруда. През нея вече пътуват и влакове от и до Сараньово и Татар Пазарджик. След това трасето продължава по левия бряг на река Абланица и достига до гара Цветино, след което преминава през тунел, дълъг 75 метра и стига до гара Света Петка. Тя обслужва едноименното село (Света Петка) и е само спирка. След нея е спирка Пашово – закрита през 2003 година.  В края на 1937 година пък започва строежът на участъка между гарите Якоруда – гара Изток, която по-късно е преименувана на Генерал Ковачев, в чест на ген. Стилиян Ковачев – освободител на Пиринска Македония. Взет е заем от Пощенска спестовна каса, който покрива разходите по строежа. През 1939 година се осъществява повторна нивелация на линията и тя е пусната за редовна експлоатация. Приведен е  в редовна експлоатация участъкът Белица – Якоруда, част от новата жп линия Татар Пазарджик - Белица. Година по-късно започват проучвателните дейности на по трасето Белица – Банско, а скоро след това настъпват и строителните дейности. Дългата 18 километра линия е открита на 3 март 1943 година.  След Белица линията навлиза в Разложката котловина и достига до спирка Генерал Ковачев, която обслужва село Елешница, а в миналото е използвана за транспортиране на уранова руда от мината край селото. Трасето преминава по най-дългия(т) мост (58,5 m) на железопътната линия. Следващата спирка е Гулийна Баня. След още 5 километра линията достига до Разлог, който е изходен пункт за хижа Яворов и връх Вихрен, а след кратко изкачване и до Банско. На 9 декември 1945 година пък е открит и последният участък от маршрута на теснолинейката Банско – Добринище. На откриването му присъства главният директор на железниците генерал Васил Марков. Построен е с участието на Трудовата повинност и Строителните войски. Има идея линията продължи до Неврокоп, но тя не се изпълнява. Теснолинейката впечатлява не само с размерите си, но и (с) местата, през които минава, но и със сложността на целия проект за построяването й . По живописния маршрут е най-високата гара на Балканите – Аврамово, най-голямото палеонтологично находище в Европа – това при Дорково. И да не забравим – СПА и ски столиците на Балканите – Велинград и Банско. Минава и покрай долината на река Места и скалистото дефиле на Чепинска река,  които крият страхотни природни красоти. Освен това ретровлакчето изпълнява и социална функция. Обслужва населени места, до които няма асфалтиран път и до които не достигат автобуси.    Интересен факт е, че първият машинист на уникалната теснолинейка Сараньово – Белица, днес достроена и до Добринище, е не кой да е, а самият цар Борис III. Това става на 30 юли 1939 година, когато е пуснат в експлоатация участъкът Якоруда – Белица.    Пазарджиклията Кристиан Ваклинов, станал по-известен като спасителя на теснолинейката разказва, че пътува с влакчето поне веднъж на два месеца. „Много обичам този маршрут и се разтоварвам като се возя по него. Най-запомнящи са няколко неща - първо, винаги когато има пазар във Велинград, т.е. всяка неделя се среща с някой дядо, който носи кокошка под мишница или гълъбче в кашон. Също така е много приятно, когато попадна на семейство роми, изнасящи концерт в някое от вагончетата, под съпровода на акордеон и на фона на родопския пейзаж. От друга страна, много приятно за туристите е, че на всяка гара влакчето прави голяма пауза и може да се слезе, да се разтъпче човек, да се поснима покрай природата, да си купи чай, кафе или закуска от гаровото барче и отново да продължи нагоре. Хората в този регион са много интересни. Те живеят век и повече назад от нас, но са съхранили духа си и ценностите си. Те са усмихнати, ведри и спокойни, нямат нашите проблеми. Не бързат за никъде. Само влак да има да отидат жените на църква и пазар, в съседното градче или село. Това е. И дори да нямат много, те са готови да ти дадат всичко, което имат или не“, сподели той.  „Навремето имаше вагон-ресторантче. Масите и столчетата бяха като в детска градина – незанитени за земята. На всеки завой се разтърколвахме от смях с бира в ръце.Акордеонист свиреше, седнал на малко столче, падаше и той. За по 1-2 спирки се качваха жени брали чай или гъби, мъже, които се връщаха от ливадите си с коса или мотика в ръце“, разказва фоторепортерът от Благоевград Румен Жерев и допълва, че хората са имали възможност да слязат от влакчето, да се налюбува на природата и да се качи отново на 10 метра по-нагоре.  Тази година теснолинейката Септември – Добринище навършва 70 години от своето откриване и привеждане в редовна експлоатация. За период от близо век много неща са се променили – преустановено е товарното движение по линията, закрити са гарите Цепина, Велинград-юг, Света Петка, Черна Места, Генерал Ковачев и Гулийна Баня, изчезнали са от картата на маршрута спирките Милеви скали, Дренов дол и Пашово, затрит е и клонът Пазарджик – Варвара, превърнал се в главно направление на линията за период от над половин век. В историята са и идеите за построяване на клонове Велинград – Батак, Цветино – Държавна гора “Чехльово”, Черна Места – Боровец – София, Разлог – Благоевград и Добринище – Гоце Делчев – Бяло море. Стотици съдби са се свързали през времето с живота на тази железница.    Днес все по-малко влакчета пътуват по нея, а държавата я поставя в списъка с най-губещите и по-скоро ненужни за в бъдеще жп направления. Въпреки това хиляди туристи от целия свят ежегодно посещават “Малката Родопска железница” не за да се превозят до някоя гара или спирка, а за да се потопят в магията на тесния железен път между Тракия, Родопите, Рила и Пирин. Тенденцията от прииждащи туристи е с положителен темп.    В началото на 2015 година Кристиан Ваклинов, определян като “Рицарят на теснолинейката”, борейки се за нейната популярност и справедливо заслужена съдба, успя да събере над 11 500 електронни подписа само за 30 дни – под мотото “Да спасим последната българска теснолинейка от евентуално закриване”. От уста на уста се чуват мнения на хора, пътували с Родопската теснолинейка, известна още като “дековилката”, в които те споделят, че споменът и усещането от тази прегръдка с природата и българското остава в тях завинаги... такива думи говорят много за смисъла и важността, за уникалността и атрактивността на тази жп линия, която безспорно трябва да пребъде, защото, съгласете се, е национално богатство, паметник на културата и техниката и чудо на инженерната мисъл за времето си! След 5-часовото приключение на релси се влюбваш в природата, във влакчето и в неговите хора, а в сърцето ти завинаги остава специфичната само за Родопската теснолинейка “песен” на железните колела, търкалящите се по тесните релси.", "date": "2019.05.07", "title": "Над 200 от теснолинейката празнуваха Георгьовден край Якоруда"}
{"url": "https://www.monitor.bg:443/bg/a/view/kim-kardashijan-sliza-ot-ekran-164425", "text": "Ким Кардашиян постепенно се отказва от участията си в различни риалити предавания, каквито именно й донесоха статуса на звезда. Риалити сензацията си дава периода от 10 години, до изтичането на които трябва да се е пенсионирала от екран. Това заяви самата тя в последния излъчен епизод на предаването за живота на целия клан Карадшиян - Keeping Up With The Kardashians. „Баща ми винаги ме е учил, че да се трудиш здраво е много важно и че Затова целта ми е до 10 години вече да не съм Ким К и да се фокусирам върху работата като адвокат, да се боря за хората...“, заяви красавицата, която в момента провежда четиригодишен стаж в адвокатска кантора в Сан Франциско. 38-годишната звезда допълни, че й е трудно да съчетава кариерата с грижите за семейството.", "date": "2019.05.07", "title": "Ким Кардашиян слиза от екран"}
{"url": "https://www.monitor.bg:443/bg/a/view/puskat-eksperimentalno-noshtna-linija-v-ruse-164466", "text": "Нощен градски транспорт тръгва експериментално за една година в Русе от 10 май. Той ще свързва крайния квартал „Дружба“ с центъра на града и Централна жп гара, като маршрутите ще са четири. Цената на билета ще е 1 лев, каквато е и за дневните линии, а специални карти за нощното пътуване няма да се издават. Ако маршрутът съвпадне с този, за който гражданинът има издадена карта, тя ще може да се ползва. Тролеите ще са брандирани, предвидени са и мерки за сигурността на пътниците и шофьора. Нощната линия в Русе се реализира по проекта „CIVITAS ECCENTRIC“ в рамките на Програма „Хоризонт 2020“, поясни заместник-кметът Страхил Карапчански. Проектът включва няколко компонента, а целта е подобряване на мобилността на хора от периферните квартали и качеството на градския транспорт в пет европейски града – Мадрид, Мюнхен, Стокхолм, Турку и Русе. Проектът осигурява средства за поддържането на нощната линия само за една година, но ако има интерес към нея, тя ще остане и след експерименталния период. „Достатъчно е да може да се самоиздържа“, каза Карапчански.", "date": "2019.05.07", "title": "Пускат експериментално нощна линия в Русе"}
{"url": "https://www.monitor.bg:443/bg/a/view/borisov-obeshta-podkrepa-za-postradalite-ot-gradushki-v-plevensko-164458", "text": "Премиерът Бойко Борисов възложи на изпълнителния директор на Държавен фонд \"Земеделие\" да замине за Българене, Плевенско и на други места, за да се оценят щетите от падналите градушки. „Ще се опитаме да помогнем на хората“, каза министър-председателят пред журналисти на летище \"София\" след като изпрати папа Франциск. Има фонд, който е към националните доплащания към еврофондовете, чрез който можем да помогнем, уточни премиерът. По разпореждане на Борисов правителствения самолет Фалкон във вторник заминава за Москва, за да върне в страната Павел Василев, директор на Българския културен институт на България в руската столица. Павел Василев получи инсулт и до скоро беше забранено транспортирането му. Парите за полета са платени от депутатите от ГЕРБ, а ние представихме самолета, каза Борисов.", "date": "2019.05.07", "title": "Борисов обеща подкрепа за пострадалите от градушки в Плевенско"}
{"url": "https://www.monitor.bg:443/bg/a/view/kejti-peri-defilira-s-polilej-na-met-gala-lejdi-gaga-s-karuchka-snimki-164461", "text": "С визия, наподобяваща няколкоетажен полилей – така се разходи поп звездата Кейти Пери по розовия килим на тазгодишния благотворителен бал на Музея на изкуството Метрополитън. Изпълнителката на Teenage Dream бе сред холивудските знаменитости, които спазиха традицията да впечатляват с екстравагантност на бляскавото събитие в Ню Йорк. Основен акцент тази година бяха аксесоарите. Освен полилея около Кейти Пери, любопитните детайли в тоалетите на звездите бяха още короната на Селин Дион (целият й костюм е отнел 3000 часа работа на 52-ма модни специалисти), седемте очи на Езра Милър и отрязаната глава, с която се разхожда Джаред Лето. Безспорно звездата на вечерта бе Лейди Гага, която е и съдомакин на събитието. Певицата, която изненада с „нормалния си вид“ в режисьорския дебют на Брадли Купър „Роди се звезда“, се върна към ексцентричните си корени, като смени визията си 4 пъти, докато дефилира на розовия килим. Първоначално тя обра овациите с пищна рокля-наметало с качулка в цвят фуксия. Тя е дело на американския дизайнер Брендън Максуел. Пред присъстващите тя смъкна първия пласт от тоалета си, за да остане с впечатляваща черна рокля. Няколко минути по-късно и тя падна, като Лейди Гага прекара известно време облечена в розова сексапилна рокля. Това, докато и тя не остана на земята, а изпълнителката на Born This Way остана по бельо. Освен с рязката промяна във визията си, Гага учуди мнозина и със своя аксесоар – каручка, в която бе разположила прозрачни кутии за шапки. Всяка година благотворителната проява се провежда под различна тема. Тази година мотото беше \"Камп - бележки за модата\". То бе вдъхновено от есето \"Бележки за камп\" (1964 г.) на Сюзан Зонтаг. В текста си тя описва стила камп, отличаващ се с ирония, хумор, пародия, с много преувеличаване, театралност. Името му идва от френския глагол camper в значението му на \"заемам поза\".", "date": "2019.05.07", "title": "Кейти Пери дефилира с полилей на Мет Гала, Лейди Гага – с каручка (СНИМКИ)"}
{"url": "https://www.monitor.bg:443/bg/a/view/barsa-s-okurajitelno-poslanie-kym-salah-164459", "text": "В духа на феърплея \"Барселона\" оправи окуражително послание към футболиста на \"Ливърпул\" Мохамед Салах. Както е известно, египтянинът ще пропусне полуфиналия реванш между двата състава в Шампионската лига. Новината се появи в навечерието на срещата, а реакцията на каталунците не закъсня. Те използваха профила си в Twitter, където написаха: „Мачове като тези са за играчи от световна класа. Бързо възстановяване“, гласи краткото послание. Мохамед Салах се контузи при шампионатната среща с Нюкасъл, която мърсисайдци спечелиха с 3:2. Египтянинът получи удар в главата. Направените прегледи установиха комоцио, а лекарите забраниха на топреализатора на „червените“ да играе срещу Барса. След първата среща на „Камп Ноу“ \"Ливърпул\" има пасив от 3 попадения (0:3). Реваншът е тази вечер от 22:00 часа на стадион „Анфийлд“. Главен съдия ще бъде Джунейт Чакър.", "date": "2019.05.07", "title": "\"Барса\" с окуражително послание към Салах"}
{"url": "https://www.monitor.bg:443/bg/a/view/evropejskata-smetna-palata-proverjavat-stroitelstvoto-na-pytishta-v-bylgarija-chehija-polsha-i-ispanija-164465", "text": "Европейската сметна палата започна проверка на еврофинансирането за мрежата от пътища в България, Чехия, Полша и Испания. Одиторите ще разгледат дали действията на Европейската комисия (ЕК) и отпуснатите средства осигуряват напредък на държавите членки към навременно завършване на мрежата и по-добра свързаност за гражданите, става ясно от съобщение на институцията. Пътният транспорт все още е основната форма на сухоземен транспорт на хора и стоки в ЕС и се очаква да запази тази позиция в обозримо бъдеще, посочват одиторите. Изграждането на пътища и подобряването на тяхната достъпност има значение и за стимулирането на икономически растеж. Към 2016 г. в транспортния сектор работят повече от 11 млн. души - над 5% от работната ръка в ЕС. През 90-те години ЕК си поставя за цел да разработи трансевропейска транспортна мрежа (TEN-T), която включва и пътна инфраструктура. Нейната цел е до 2030 г. да бъдат завършени девет основни коридора с дължина около 40 хил. км. от Балтийско море до Атлантика и от Скандинавия до Средиземноморието. Тези коридори имат представляват по-голямата част от основната мрежа. Освен това е поставена цел за завършване на широкообхватната мрежа до 2050 г., която ще осигури достъпност и свързаност на всички региони в Европа. Финансирането от ЕС за пътна инфраструктура в периода 2007-2020 г. възлиза на около 82 млрд. евро, половината от които са изразходвани за основната и широкообхватната мрежа. Основните получатели на това финансиране са централно- и източноевропейските държави членки. „Съществува риск цялата основна мрежа на ЕС да не бъде завършена навреме“, коментира Джордже Пуфан, членът на Европейската сметна палата, който отговаря за одита. Завършената пътна мрежа между държавите членки и техните региони може да съкрати времето за транспорт на пътници и стоки, като същевременно увеличи капацитета и подобри пътищата. Пътната мрежа за целия ЕС обаче все още е непълна. Държавите членки в Централна и Източна Европа например не са добре обслужени от връзки изток-запад, нито са свързани помежду си. Одиторите ще разгледат дали основната мрежа за ЕС напредва съгласно планираното, както и дали Комисията следи за изпълнението на следните въпроси: - националните пътни планове да дават приоритет на завършването на основната мрежа навреме и тя да бъде поддържана в добро състояние; - финансирането от ЕС за пътища да е насочено към приоритета за завършване на основната мрежа. Ще бъдат извършени проверки в България, Чешката република, Полша и Испания. Очаква се одитният доклад да бъде публикуван в началото на 2020 г. Деветте транспортни коридора са: Атлантически, Балтийско-адриатически, Средиземноморски, Северно море - Балтийско море, Северно море-Средиземно море, Изток-Източно Средиземноморие, Рейнско-алпийски, Рейнско-Дунавски, Скандинавско-средиземноморски.", "date": "2019.05.07", "title": "Европейската сметна палата проверява строителството на пътища в България, Чехия, Полша и Испания"}
{"url": "https://www.monitor.bg:443/bg/a/view/bivshe-sekretno-podelenie-na-vitosha-priutjava-nov-radar-164435", "text": "Един от двата нови радара, които ще бъдат монтирани в страната за следене на градоопасните облаци ще се намира на връх Петрус, имащ надморска височина 1454 м, на югозападните склонове на Витоша, над с. Ярлово, където по времето на соца е имало секретна ракетно поделение, съобщиха за „Монитор” от ИА „Борба с градушките“. Вторият доплеров радар ще бъде инсталиран на платото край Шумен в неизползван вече терен от бившето военно-артилерийско училище. От изпълнителната агенция уточняват, че с пускане в експлоатация на двете нови две радарни станции в с. Ярлово и Шумен, ведомството има готовност за предоставяне на непрекъснат поток от радарна информация на фирмата, която ще бъде избрана за  Според инж. Ваньо Славеев, изпълнителен директор на ведомството, около година след приемане на Закона за борба с градушките ще може да се започне да се прилага покритие със самолетен способ в зоните, които сега не са покрити с ракети, защото става дума за много пари по ЗОП. По думите му преди години гръцка фирма е поискала 6 млн.евро на година, но може сумата да бъде и около 4 милиона. Радарната станция край столицата, най-вероятно ще бъде на мястото на бивша секретна военна база на противовъздушната отбрана. Навремето във въпросното поделение след 1980-та е бил дислоциран по т. нар. Струмско направление. Базата е била оборудвана с ракетни системи С-75 „Волхов” (по класификацията на НАТО - SA-2 Guideline). След 1969 г. у нас са били доставени десетина такива системи от модификациите 75М и 75М3. За последния модел използван у нас е имало техническа възможност за монтиране и на ядрен заряд от 15 килотона за поразяване на групови въздушни цели. Общо до 1985 г. за С-75 „Волхов” сме купили от бившия Съветски съюз 270 ракети В-755 и В-759. Скоростта им на полет е превишавала около 3 пъти тази на звука и са можели да поразяват летящи обекти на височина от 100 м до 30 км. В зависимост от релефа и височината на полета на целта обсегът им на действие е бил от 22 до 60 км. Първият самолет в света улучен от зенитна ракета е свален през 1959 г. близо до столицата на Китай Пекин именно със С-75. Системата обаче става световно известна на 1 май 1960 г.,  над руския град Свердловск (днес Екатеринбург) и пленяването на пилота му Гари Пауърс.", "date": "2019.05.07", "title": "Бивше секретно поделение на Витоша приютява нов радар"}
{"url": "https://www.monitor.bg:443/bg/a/view/ban-predstavja-doklad-za-razvitieto-na-ikonomikata-u-nas-164452", "text": "Институтът за икономически изследвания на БАН ще представи Годишния си доклад за развитието на икономиката и икономическите политики. Акцентът тази година са структурните дисбаланси и произтичащите от това рискове.  Традиционно докладът съдържа анализ на икономическото развитие у нас през изминалата година, като проследява микро- и макроикономическите показатели, външен, фискален и банков сектор и пазар на труда. В него се дават оценки и препоръки за необходимите и подходящи политики в средносрочен план в периода до 2021 г. Сред авторите са директорът на Института за икономически изследвания проф. Александър Тасев и ръководителят на проекта доц. Виктор Йоцов. Тази година представянето на доклада е включено в календара от събития, посветени на 150-ата годишнина от създаването на Българската академия на науките и 70-ата годишнина на Института за икономически изследвания.  ", "date": "2019.05.07", "title": "БАН представя доклад за развитието на икономиката у нас"}
{"url": "https://www.monitor.bg:443/bg/a/view/nad-40-firmi-shte-uchastvat-na-izlojenieto-doverete-se-na-bylgarskoto-164453", "text": "Дванадесет дни ще продължи търговското изложение „Доверете се на българското“ в София. Над 40 фирми – производители и търговци, ще представят стоките си в Изложбена зала ЦУМ от 8 до 19 май . На едно място ще бъдат предложени различни български стоки - храни, козметични продукти, облекло, трикотаж, обувки, чанти, детски артикули, бижутерия, сувенири, стоки за бита и други. Изложението, организирано от Българската търговско-промишлена палата, е с традиции и се провежда за 15-ти път. 75% от участниците са малки фирми. Ще бъдат представени най-новите колекции спортни и елегантни облекла за летния сезон на атрактивни цени. Ще може да закупите чанти и обувки от естествена кожа.  На изложението ще може да намерите и нови модели шапки и аксесоари. Фирма от Пловдив ще предложи мъжки елегантни и спортни ризи и панталони. Ръчно плетени дрехи със сценарии ще представи фирма от Варна. Фирми от Русе, Стара Загора и София ще представят разнообразие от детски облекла и трикотаж. Посетители ще научат за полезните съставки на зеолита и копривата и как да се използват в ежедневието. По време на изложението ще се представят серия продукти, които са на основата на натурални компоненти - висококачествен пречистен екстракт от градински охлюв Helix aspersa и от различни растителни видове, които спомагат за ускоряване на регенерирането на тъканите и подсилват имунната система на организма. В допълнение посетителите ще могат да опитат вино от арония и малина, както и да разберат повече за хранителните добавки.", "date": "2019.05.07", "title": "Над 40 фирми ще участват на изложението „Доверете се на българското“"}
{"url": "https://www.monitor.bg:443/bg/a/view/spirame-da-broim-lajkovete-na-zlatkite-i-ni-lo-164420", "text": "Без информация относно броя на лайковете – така скоро могат да осъмнат профилите на някои от най-оборотните инфлуенсъри у нас, сред които Николета Лозанова, Черната и Русата Златка, семейство Петканови, Джулиана Гани и т.н. Причина за това са новите правила на социалната мрежа Инстаграм, която е и основният канал, по който се движат търгуващите с влияние известни личности. По време на конференция на Фейсбук (собственик и на Инстаграм), стана ясно, че съвсем скоро ще бъде тествана версия на сайта, според която информацията за брой виждания (за видеа) и брой харесвания (за снимки) няма да бъде налична в профилите на потребителите. Експериментът ще се проведе първо само в Канада, като при регистриран успех, ще навлезе по целия свят, предупреждават от Фейсбук. Важно е да се отбележи, че макар и тази информация да не е налична за останалите, то самите собственици на профилите ще разполагат с данните. Тоест, въпреки че промяната ще измени бизнес модела на инфлуенсърите, със сигурност няма да спре дейността. Нещо повече, експерти в областта са категорични, че метриките за измерване на успеха на дадена реклама в Инстаграм, не се свеждат само до броя лайкове. Като причина за промяната пък от технологичния гигант посочват желанието им да се борят с психическите травми покрай опитите на потребителите да спечелят повече харесвания от останалите в обкръжението им. Към момента проучвания, цитирани от Refinery29, към момента използващите Инстаграм гледат положително на готвената промяна.", "date": "2019.05.07", "title": "Спираме да броим лайковете на Златките и НиЛо"}
{"url": "https://www.monitor.bg:443/bg/a/view/7-2-po-rihter-udari-papua-164450", "text": "Силно земетресение с магнитуд 7,2 по Рихтер удари Папуа-Нова Гвинея, съобщи АП. Агенцията се позова на Американския геофизичен институт. Епицентърът се е намирал на дълбочина от 126 км. и на около 260 километра северно от столицата Порт Морсби. Трусът е станал в 07,19 ч. местно време. Властите обявиха, че няма опасност от цунами.", "date": "2019.05.07", "title": "7,2 по Рихтер удари Папуа "}
{"url": "https://www.monitor.bg:443/bg/a/view/gaf-v-igra-na-tronove-razbuni-duhovete-snimka-164414", "text": "Малък гаф в четвърти епизод от финалния сезон на кървавата сага „Игра на тронове“ разбуни духовете в социалните мрежи. Чаша с кафе от известна марка се появи на трапезата по време на пира в Уинтърфел след победата над Нощния крал и белите бродници. Не е ясно кой актьор евентуално се е подсилвал с напитката, но тя е разположена пред мястото на Джон Сноу. Това предизвика редица коментари, шеги и мемета от страна на феновете по темата. Появиха се коментари, че поставянето на кафето е напълно умишлено, тъй като екипът трудно би го пропуснал. Предполага се, че по този начин хората ще намерят поредния повод да обсъждат сериала. Припомняме, че в трети сезон на фентъзи епоса също имаше лек гаф. Тогава за музилакен фон на похода на срама тръгна модерно рок парче, което не съответства с времето в историята.", "date": "2019.05.07", "title": "Гаф в „Игра на тронове“ разбуни духовете (СНИМКА)"}
{"url": "https://www.monitor.bg:443/bg/a/view/grigor-dimitrov-otpadna-bezslavno-v-madrid-164454", "text": "Григор Димитров отпадна на старта на „Мастърс“ 1000 турнира на червени кортове в Мадрид. Българинът отстъпи с 6:7(8), 6:7(4) пред 21-годишния американец Тейлър Фриц, който започна участието си в надпреварата от квалификациите. Това беше първи двубой между двамата, а българинът определено има за какво да съжалява, тъй като в течение на мача пропиля не малко шансове. Загубата на Димитров ще му коства и точки за ранглистата, тъй като преди 12 месеца той отпадна във втория кръг след загуба от Милош Раонич. Победата пък гарантира на Фриц двубой срещу най-добрия тенисист на планетата Новак Джокович във втория кръг на надпреварата. ", "date": "2019.05.07", "title": "Григор Димитров отпадна безславно в Мадрид"}
{"url": "https://www.monitor.bg:443/bg/a/view/telegraf-media-poiska-vss-da-proveri-zavisim-li-e-panov-ot-prokopiev-164439", "text": "Висшият съдебен съвет, етичната комисия към съдийската колегия на ВСС и Инспекторатът на ВСС да проверят дали председателят на Върховния касационен съд Лозан Панов е зависим от издателя на \"Капитал\" и \"Дневник\" и подсъдим за аферата \"ЕВН\" Иво Прокопиев. Това се настоява в писмо на \"Телеграф медиа\" - издател на \"Телеграф\" и \"Монитор\", депозирано тази сутрин във Висшия съдебен съвет.  То е адресирано до представляващия ВСС Боян Магдалинчев и членовете на съвета и е с копия до вицепрезидента на Европейската комисия Франс Тимерманс и правосъдния министър Данаил Кирилов. В писмото са описани обстоятелства, накърняващи според издателската ни група Кодекса за етично поведение на българските магистрати и създаващи основателни съмнения за зависимости на съдии, в това число и членове на ВСС от Иво Прокопиев и свързани с него лица. Освен за проверка на тези данни се настоява и за проверка на съмненията, че Панов в качеството си на председател на ВКС и бившият член на ВСС Калин Калпакчиев в настоящото си качество на председател на Съюза на съдиите в България оказват натиск върху магистрати. Ето и текста на писмото:  УВАЖАЕМИ ГОСПОДА, С настоящото отправяме искане да бъдат проверени и обсъдени от Висшия съдебен съвет (ВСС), включително от Съдийската колегия, от комисия „Професионална етика” към нея, както и от Инспектората към ВСС следните обстоятелства, изложени по-долу, които според нас накърняват Кодекса за етично поведение на българските магистрати и създават основателни съмнения за зависимости на съдии (включително и на членове на ВСС) от Иво Прокопиев и свързани с него лица. Горното е належащо в защита на правото на обществото да бъде информирано за случващото се в съдебната ни система, както и с оглед на предприемането на съответните мерки, съгласно правомощията на ВСС, за да бъде отстранено всякакво съмнение, че кадровата политика в съда, както и постановяването на съдебните актове не се извършава само и единствено според закона. Основанията за подобни съмнения са следните: 1. В изданието „Капитал“ на 28 октомври 2018 г. е публикуван материал със заглавие „Финалната атака срещу Лозан Панов“, от който е видно, че Лозан Панов е предоставил на вестника (мажоритарен собственик на който е Иво Прокопиев) издадения му от НАП ревизионен акт и доказателствата към него, както и жалбата на председателя на ВКС до по-горестоящия административен орган. В материала, без да се държи сметка за обстоятелството, че данъчното производство е висящо, се коментират и „оборват“ констатациите по време на ревизията, като се твърди, че Панов не е допуснал нарушения на данъчното законодателство. Отделно от това съпругата на Панов – Елисавета Панова, е предоставила на „Капитал“ и нотариалния акт за скандалната покупка на апартамента на ниска цена от „Артекс Инженеринг“, послужил на медията за изготвянето на серия от статии в защита на семейство Панови. 2. Към настоящия момент Иво Прокопиев е подсъдим по дело пред Специализирания наказателен съд, като крайната съдебна инстанция по това дело, от която ще зависи дали ще бъде признат за виновен в извършване на тежко умишлено престъпление или не, ще бъде Върховният касационен съд, с председател Лозан Панов. 3. По въззивно гражданско дело пред Софийския градски съд с №8715/2018 г., със страни Елисавета Панова и „Телеграф“, адвокат на съпругата на председателя на ВКС Лозан Панов е Георги Атанасов. Същият е член на Националния съвет на политическа партия „Да, България“, а в Националната контролна комисия на същата партия е Юри Катанов, който е изпълнителен директор на „Алфа Финанс Холдинг“ - основното холдингово дружество, собственост на Иво Прокопиев. Адвокат Атанасов е и личен адвокат на Иво Прокопиев, включително в производството по налагане на обезпечителни мерки върху имуществото му от страна на КПКОНПИ. Съдия в състава, който ще се произнесе по жалбата на Елисавета Панова до Софийския градски съд, е Красимир Мазгалов – заместник-председател на управителния съвет на Съюза на съдиите в България (ССБ). В същия ден, в който делото е обявено за решаване, е разпространена декларация от управителния съвет на ССБ, в която се изразява положително становище относно публично изразено мнение на Елисавета Панова пред телевизия бТВ, в което същата счита, че Административен съд – София-град, „извращава правото“, защото окончателно е потвърдил наказателно постановление, с което съпругът й Лозан Панов е осъден на глоба от 1000 лева за неподадена имуществена декларация. 4. Същевременно известно е, че председателят на управителния съвет на ССБ Калин Калпакчиев, настоящ съдия в Апелативен съд - София, поддържа нерегламентирани контакти с Христо Иванов, председател на партия „Да, България“, видно от разпространена в медиите още през 2017 г. информация (и снимки на двамата), която вече е била предмет на обсъждане от ВСС. 5. Теодор Захов, съдружник с Иво Прокопиев в дружеството - издател на „Капитал“ и „Дневник“ – „Икономедиа“ АД, е предоставил през 2018 г. чрез фирмите си „Иновент Холдинг“ и „Иновент Финанс“ заем в размер на 1 200 000 щатски долара на „Артекс Инженеринг“, собственост на Весела и Пламен Мирянови. Видно от сключения договор за заем, разпространен и коментиран в медиите, тези лица са и лични поръчители по заема. Същевременно Весела и Пламен Мирянови са кумове на Елисавета и Лозан Панови, като Елисавета Панова е закупила чрез фирмата си „Ганева 2000“ ЕООД жилище от 172 квадратни метра от „Артекс Инженеринг“ по непазарни (крайно ниски) цени, в което и към момента живее с Лозан Панов. Основанията за подобни съмнения са следните: 1. По гражданско дело №35822/2017 г. на СРС съдия Райна Мартинова, която е член на ССБ, постановява съдебно решение в полза на Юри Катанов. 2. По гражданско дело №35826/2017 г. на СРС съдия Милена Каменова, която е член на ССБ, постановява съдебно решение в полза на Юри Катанов. 3. По гражданско дело №2541/2015 г. на ВКС съдебен състав, в който участват и съдиите Веска Райчева и Светла Бояджиева, постановява окончателно съдебно определение в полза на Иво Прокопиев, както и съдебно решение, с което отменя решение на Апелативен съд - София, отхвърлящо исковата му претенция. Основание за подобно съмнение дава фактът, че съпругът на Дишева – Генади Дишев, е член на Националния съвет и кандидат за депутат от партия „Да, България“, като същевременно, в качеството си на съдия във Върховния административен съд, Дишева е постановявала съдебни актове по дела срещу МОСВ във връзка с плана за управление на Природен парк Пирин, като се произнася в полза на Тома Белев, член на Движение „Да, България“ и „Демократична България“ и кандидат за депутат. (Определение по адм. д. №3909/2017 г.). Цветинка Пашкунова и Олга Керелска са съдии от ВКС, чийто председател е именно Лозан Панов, като двете винаги застават зад предложенията на Панов и защитават неговата позиция в съвета. В съдийските среди се коментира, че именно Дишева, Пашкунова и Керелска са хората на Панов във ВСС, чрез които Панов се опитва да прокарва своята и на свързаните с него Прокопиев и политическа партия „Да, България“ политика. В медиите бяха разпространени многобройни факти и доказателства за проведени срещи между двамата, включително и техни снимки.  Молим да бъдем уведомени в спешен порядък за предприетите от Висшия съдебен съвет действия по настоящото искане, както и за резултата от извършените проверки на изнесените факти и обстоятелства, предвид че поставените от нас въпроси представляват сериозен обществен интерес и имат отношение към безпристрастността и обективността на съдебната система, като за настоящото искане сме уведомили и Европейската комисия. С уважение: Александър Георгиев, управител на „Телеграф Медиа“ ЕООД", "date": "2019.05.07", "title": "\"Телеграф медиа\" поиска ВСС да провери зависим ли е Панов от Прокопиев"}
{"url": "https://www.monitor.bg:443/bg/a/view/papa-francisk-otpytuva-za-severna-makedonija-164451", "text": "Папа Франциск излетя от правителствения терминал на летище София точно в 8:25. Той бе изпратен официално от премиера Бойко Борисов. След тридневното си посещение в България, Светият отец отива на визита в Северна Македония. Част от церемонията по изпращането бяха и представители на Националната гвардейска част.  Главата на Римокатолическата църква се качи в самолета на фирмата „Ал Италия“ на летище София. Заедно с него е и делегация от Ватикана. От България папата ще се отправи към столицата на Република Северна Македония – Скопие. „Останах много доволен, защото сте един здрав народ. Благодаря ви, че се стремите да поддържате добри отношения със съседните страни, да изграждате мир, мостове“, каза по-рано Негово Светейшество на министър-председателя Бойко Борисов, който го изпрати на летище София. Премиерът Бойко Борисов благодари на Светия отец за това, че посети страната ни и подчерта, че България ще продължава да работи за мир в региона. „Правя го по убеждение. „Добрият съсед е повече от роднина“ - казваме в България. Народът се радваше, видях го“, посочи министър-председателят. С тези думи завърши срещата между Негово Светейшество папа Франциск и министър-председателя Бойко Борисов. „Посещението на папа Франциск беше голяма реклама за България“, заяви премиерът Борисов пред журналисти, след като папата се качи в самолета. Последните думи на Светия отец бяха „продължавайте да правите мостове на Балканите“, допълни министър-председателят. „В негово лице имаме един приятел на България и то голям“, каза още Борисов. „Когато го канех миналия 24 май, вие бяхте там. Тогава не знаехме кога е датата за евроизборите“, обясни Борисов в отговор на въпрос дали посещението на папата има връзка с провеждането на изборите за ЕП. Той пристигна на 5 май в българската столица с папска свита, съставена от 35 души - най-висши представители на Светия престол. Сред тях бяха държавният секретар на Светия престол - кардинал Пиетро Паролин, както и кардиналите Леонардо Сандри и Курт Кох. По време на апостолическото си пътуване в България с послание за мир на Земята папа Франциск посети София и Раковски. Светият отец имаше среща с президента Румен Радев, с гражданското общество и дипломатическия корпус. Главата на Римокатолическата църква се срещна с българския патриарх Неофит в Синодалната палата и отправи молитва пред олтара на Светите братя Кирил и Методий в катедралния храм \"Св. Александър Невски\". Хиляди вярващи - българи и чужденци, присъстваха на неделната молитва \"Царице небесна\", която папа Франциск произнесе на площад \"Св. Александър Невски\". Молитвата \"Царице небесна\" всяка седмица се проследява в ефир от над 100 милиона вярващи от цял свят, а сега за първи път тя прозвуча от столицата на България. Около 12 000 души присъстваха на празничната Света литургия на площад \"Княз Александър Първи\", която папа Франциск отслужи, като в нея участваха и българските католически епископи Христо Пройков и Георги Йовчев. И в София, и в Раковски - много вярващи бяха дошли, за да видят, чуят и да се докоснат до папа Франциск, а някои от тях си направиха и снимки със Светия отец. Особено вълнуваща беше литургията в църквата \"Пресвето сърце Исусово\" в Раковски, на която папа Франциск даде първо причастие на 242 деца. Първото причастие за децата е първата им среща с Господа, каза папа Франциск в храма. Кулминация в апостолическото пътуване на папа Франциск в България беше събитието за мир, която се състоя на 6 май на площад \"Независимост\" в София. На него присъстваха представители на различните вероизповедания в България, а главата на Римокатолическата църква отправи своето послание за мир към целия свят. Мотото на апостолическото пътуване на папа Франциск в България носеше заглавието на енцикликата на Свети папа Йоан 23-и \"Мир на земята\" /Pacem in terris/, който е наричан \"българският папа\". Затова в официалното лого на апостолическото пътуване на папа Франциск у нас беше изобразено земното кълбо, върху което нашият регион е озарен от особена благодатна светлина, а глобусът е обгърнат от надписа на енцикликата на Свети папа Йоан 23-и \"Мир на земята\" - на български и на латински език. Програмата на Светия отец в Скопие предвижда среща с политически и религиозни лидери и посещение в мемориалния комплекс на Майка Тереза, която е родена в Скопие, но го е напуснала в края на 20-те години на миналия век, отбелязва Франс прес. На централния площад в Скопие папата ще отслужи меса, за която бяха раздадени 15 000 безплатни билета, като хора от различни вероизповедания побързаха да се сдобият с тях. Визитата на папата ще бъде два дни след избирането на нов президент на Северна Македония - Стево Пендаровски. Това е първо посещение на папа в Северна Македония. Папи са посещавали бившите югославски републики Босна и Херцеговина, Хърватия и Словения. Папа Йоан Павел Втори на два пъти е бил в Босна и Херцеговина и Словения, и на три пъти в Хърватия. Папа Бенедикт Шестнадесети е бил в Хърватия. През 2015 г. Франциск посети Босна и Херцеговина, припомня ТАСС. Посещението на Светия отец в Скопие приключва тази вечер, когато той ще се прибере в Рим. В края на май е планирано посещение на папата в Румъния.", "date": "2019.05.07", "title": "Папа Франциск отпътува за Северна Македония (ВИДЕО)"}
{"url": "https://www.monitor.bg:443/bg/a/view/papa-francisk-pristigna-v-severna-makedonija-164455", "text": "Папа Франциск похвали Македония, като каза, че страната е мост между Изтока и Запада. Светият отец бе на първо посещение в западната ни съседка, където поздрави властите за мултиетническата и мултикултурна среда.  Тези черти са много важни за по-голяма интеграция със страните от Европа, каза той. Надявам се, че тази интеграция ще се развие по начин, който ще бъде от полза за целия регион на Западните Балкани, със зачитане на разнообразието и фундаменталните права, каза Франциск. Папата пристигна на летище Скопие. Той бе официално посрещнат на летището от отиващия си президент Георге Иванов и премиера Зоран Заев, по традиционен начин, с хляб и сол. В делегацията по посрещането на Светия отец са и вицепремиерът Буяр Османи, външният министър Никола Димитров и кметът на Скопие Петре Шилегов. След церемонията по посрещането те се отправиха към президентската вила на хълма Водно. Папата се обърна към държавните власти, гражданското общество и дипломатическия корпус. Папа Франциск се поклони и помоли пред статуята на Майка Тереза в родния й град Скопие, заобиколен от сестри от основания от нея орден Мисионери на милосърдието, облечени в сари. Гигантската статуя на дребничката монахиня е поставена пред останките от църквата, където тогавашната Агнес Гонджа Бояджиу е кръстена през 2010 г. По-рано на централния площад в Скопие папа Франциск похвали отдадеността на Майка Тереза на бедните, самотните и забравените. Почти всяко събитие от папската програма в Скопие бе свързано с Майка Тереза, родена в семейство на етнически албанци през 1910 г. в Скопие, когато страната още е била част от Османската империя. Майка Тереза, която бе наречена \"светица на канавките\" за своята работа сред бедните в Индия, почина през 1997 г. и бе обявена официално за светица от папа Франциск през 2016 г. Главата на Римокатолическата църква отслужи меса на площад \"Македония\" в Скопие. На месата присъстваха около 15 хиляди граждани от страната, както и вярващи от чужбина.  Следобед папа Франциск имаше икуменическа и междурелигиозна среща с младежи, среща със свещеници, техните семейства и богопосветените в катедралата, където той произнесе две слова. Виктор Димовски, държавен секретар във външното министерство на Северна Македония, заяви пред репортери в понеделник, че визитата е историческа и става в съдбовен момент, когато Северна Македония иска да влезе в ЕС и НАТО.  Страната е кандидатка за членство в ЕС от 2005 година, но все още чака начало на преговори за членство в ЕС.  Междувременно главата на Македонската православна църква Стефан коментира, че посещението на папа Франциск в Северна Македония е признание и уважение към държавата и гражданите.", "date": "2019.05.07", "title": "Папата: Македония е мост между Изтока и Запада"}
{"url": "https://www.monitor.bg:443/bg/a/view/bg-uchenici-ot-ruse-i-praga-sys-skajp-uroci-po-tradicii-164418", "text": "Второкласници от русенското СУ ”Йордан Йовков” припомнят за българските традиции и празници на свои връстници от Българско средно училище „Д-р П. Берон” в Прага. Благодарение на скайп връзка малчуганите вече за втора учебна година са заедно. Новото приятелство се заражда благодарение на учителката на децата от Русе Вергилия Грънчарова. Тя разказа, че след като в школото прокарват интернет, решава да опитат нещо по-иновативно. „Исках да изпробваме нещо интерактивно, има много възможности за учебния процес“, сподели Грънчарова. Тогава на нея й хрумва, че могат да осъществят връзка с училището в Прага, тъй като познава тяхната преподавателка благодарение на съвместен семинар. В Българско средно училище „Д-р П. Берон” се обучават ученици от 1-ви до 12-и клас, а хлапетата от Русе общуват с клас от 9-10 деца на тяхната възраст. Първият разговор се провежда около Коледа, като тогава те разказват за традициите, трапезата, вярванията с помощта на учителя си по религия. и връзката с българчетата в чужбина печели голямата награда в конкурс, свързан с добрите и лошите новини. „За първи път в конкурса участва цял клас. Журито остана впечатлено от това и ни награди с голямата награда за това, че децата си говорят“, разказа Грънчарова. Оттогава децата от Прага и Русе се чуват за всеки празник, а миналата година на 24 май българчетата в чужбина получават и специален колет с книги. „Много се зарадвах, като им подарихме книгата, защото тя е като част от нас. Когато чувстваш някой като приятел, се раздаваш изцяло“, споделя Кристиян. За празника на носията пък децата от СУ ”Йордан Йовков” обличат по една и ги показват по време на тяхната скайп връзка, но това натъжава новите им приятели. „Те се разплакаха. В Прага имат само една закачена носия, но тя е закачена като експонат, не могат да я облекат“, сподели Грънчарова. Краят на разговорите им също ги натъжава. „Остават много тъжни накрая, защото разстоянието оказва влияние. На тях им липсва България“, заяви учителката от Русе. Освен за Великден или Коледа а понякога просто се чуват, за да видят кой как е и какво прави. „Понякога ученици ме питат кога ще се чуем, защото скоро не сме“, разказа Грънчарова. Децата споделят, че когато мине време от последното им виждане, вече новите им приятели им липсват. „Когато ги видя, искам да ги прегърна, защото те са като наши копия. Прекрасно е да знаеш, че има някой като теб, но надалеч“, добавя Рая. Това може и да стане скоро, тъй като децата имат покана за посещение в Прага, но това зависи от финансирането, обясни преподавателката им.", "date": "2019.05.07", "title": "БГ ученици от Русе и Прага със скайп уроци по традиции"}
{"url": "https://www.monitor.bg:443/bg/a/view/s-e-podpis-sledim-revizijata-na-firmata-164416", "text": "Всеки при извършване на проверка от данъчните ще може да я следи „на живо“ онлайн. До средата на годината приходната агенция ще въведе новата услуга в улеснение на гражданите и бизнеса. Така гражданите и предприемачите с електронен подпис или персонален идентификационен код (ПИК), издаден от Националната агенция по приходите, при извършване на контролно производство на него или фирмата му по УНП на производството да може да следи всички действия на органа по приходите, които се регистрират в ИС „Контрол“. Проверяваните ще знаят и какви действия са предприети. С новата услуга на НАП веднага може да се провери възложено ли е производство и имената на органа по приходите, на които е възложено извършването на проверка или ревизия. Клиентите на НАП могат да получат своя персонален идентификационен код след подаване на заявление. Заявлението може да се подаде, а издадения ПИК да се получи във всеки офис на НАП Персоналният идентификационен код се получава лично, чрез изрично упълномощено лице или от изрично посочено в заявлението лице. Повече от половината данъчни декларации за доходите на физическите лица са подадени по интернет с персонален идентификационен код (ПИК) на НАП или електронен подпис, като 2019 е първата година, в която електронните формуляри са повече от хартиените, припомнят от приходното ведомство. През 2020 г. декларирането на доходите ще бъде значително по-лесно за хората, които имат ПИК или електронен подпис. Тогава всички доходи от трудов договор, както и хонорарите и възнагражденията по граждански договори, ще бъдат и те ще имат възможност да ги прегледат, коригират и допълнят при нужда. \"В началото на 2020 г., когато работодателите подадат информацията, ние ще я заредим онлайн и всеки, който има електронен подпис или персонален код на НАП, ще види данъчната си декларация почти изцяло предварително попълнена. Ако няма други източници на доход или не иска да ползва някакъв вид данъчно облекчение, трябва да потвърди попълнената вече данъчна декларация\", обясни говорителят на НАП Росен Бъчваров. Чрез ПИК кода клиентите на администрацията правят различни справки в информационните масиви на приходната агенция. Клиентите могат да проверяват какъв е осигурителният им доход, информация за членство в пенсионен фонд, декларираните трудови договори непогасените си задължения.", "date": "2019.05.07", "title": "С е-подпис следим ревизията на фирмата"}
{"url": "https://www.monitor.bg:443/bg/a/view/fermeri-skochiha-sreshtu-taksata-na-dekar-164447", "text": "Земеделците не искат само те да плащат такса за защита от градушките и това накара депутатите от ресорната комисия в парламента в началото на миналия месец да върнат за доработка законопроекта за новия Закон за превенция от неблагоприятни климатични събития. Радослав Христов от Тракийския съюз на зърнопроизводителите поясни за „Монитор”, че фермерите не са съгласни само те да плащат, а е необходимо да се включат и застрахователите и общините. „Против сме проекта за закон в този му вид”, поясни той. Противоградната защита а и имотите на много други - държава, общини и частни фирми. В цял свят застрахователите също участват във финансирането на подобни превантивни мерки. Освен това сме против записването на таксата и плащането й предварително. Не знаем какво ще стане до края на годината или през следващата, може да са повече или по-малко. Нормално е след като се случи да заплатя услугата. И да се види колко е струвала и какъв е ефектът от услугата. Редно ли е например да се карат да плащат стопани, чиито посеви са поразени от градушка, защото няма 100% гаранция”, обясни той. Земеделецът посочи за пример Австрия, където частна фирма, съвместно със застрахователи, се занимава с противоградна защита и  (около 18 ст.), а у нас се искат от фермерите по 75 ст. Според Христов стопаните са доволни от плановете и реализацията им по разширяване на периметъра на полигоните за защита от градушките, защото вече в почти цялата страната се случват тези бедствия. Проектът на Закона за превенция от неблагоприятни климатични събития бе одобрен от кабинета на 20 март. Текстовете в него предвиждат създадено държавно предприятие. То ще провежда активни въздействия срещу градушки. Звеното ще извършва радиолокационно измерване на валежите и ще осигурява радарна метеорологична  Дейността на предприятието ще се извършва чрез споделено финансиране между държавата и земеделските стопани. Предвижда се разширяване на обхвата на системата за борба с градушките, като ще се постигне защита на 90% от обработваемите земеделски земи в страната, както и на урбанизирани територии, за които съществува техническа възможност.", "date": "2019.05.07", "title": "Фермери скочиха срещу таксата на декар"}
{"url": "https://www.monitor.bg:443/bg/a/view/tom-holand-se-sboguva-sys-spajdyrmen-video-164444", "text": "Да остави костюма на Спайдърмен на трупчета, за да се отдаде на училищна екскурзия с приятелите си – това очаква младата кинонадежда на „Марвел“ Том Холанд. Феновете на супергероя могат да бъдат спокойни, тъй като това не е част от бъдещите планове на актьора, а анонсът към втория самостоятелен филм за Човека-паяк. „Спайдърмен: Далеч от дома“ ще поеме сюжетната щафета от „Отмъстителите: Краят“, а ето, че онлайн се появи и първият трейлър на заглавието. В началото на видеото обаче самият Холанд отправя предупреждение към зрителите: „Спайдърмен: Далеч от дома“ ще направи световната си премиера в разгара на лятото – на 2 юли. Режисьор е Джон Уотс, който работи и по първия филм за Питър Паркър с участието на Холанд. Лентата беляза големия екран през 2017 г., като спечели над 880 милиона долара от продажбата на билети.", "date": "2019.05.07", "title": " Том Холанд се сбогува със Спайдърмен (ВИДЕО)"}
{"url": "https://www.monitor.bg:443/bg/a/view/nova-versija-na-doklada-mylyr-objasnjava-kak-nakoi-neshta-vse-pak-sa-tajna-164449", "text": "Държавният департамент по правосъдие на САЩ публикува нова версия на доклада на специалния прокурор Робърт Мълър за разследването на руска намеса на президентските избори в Съединените щати през 2016 г., съобщи BuzzFееd. Новото издание обяснява защо част от информацията липсва във версията от април. От медията съобщават, че последната версия на документа не съдържа нови детайли, но уточнява, че една част от информацията е била пропусната в априлското издание, тъй като е било възможно да \"разкрие техники и процедури на разследването\", докато друга е била премълчана от съображения за държавна сигурност. Посочва се още, че Департаментът по правосъдие е публикувал новата версия на доклада в отговор на обвиненията, че документът нарушава Закона за свобода на информацията. Отношенията между САЩ и Русия се влошиха значително, след като Вашингтон посочи, че е имало намеса от страна на Москва в президентските избори през 2016 г. На 18 април Департаментът по правосъдие на САЩ публикува финалния доклад за разследването на Мълър за споразумение между настоящия американски президент Доналд Тръмп и Русия и за намеса на Москва в изборите. Въпреки че Мълър не откри доказателства за връзка между руски представители и кампанията на Тръмп, специалният прокурор заяви, че Москва е опитала да повлияе на избора на президент.", "date": "2019.05.07", "title": "Нова версия на доклада Мълър обяснява как някои неща все пак са тайна"}
{"url": "https://www.monitor.bg:443/bg/a/view/skandal-s-alen-delon-raztyrsi-festivala-v-kan-164443", "text": "Недоволство срещу почетната „Златна палма“, която филмовият фестивал в Кан ще връчи на Ален Делон, бележи последните дни преди старта на 72-ото издание на кинофорума.  До това се стигна, след като движението „Жените в Холивуд“ (Women and Hollywood) се възпротиви на обявеното в средата на април решение на организаторите . Организацията, бранеща правата на нежния пол в киноиндустрията отвъд Океана, застана твърдо против Делон заради негови коментари и действия, свързани с дискриминация. написа основателката на „Жените в Холивуд“ Мелиса Силвърстийн, като подчерта още, че Делон публично признавал, че е удрял дами, участвал е в расистки организации и е обявявал, че това да бъдеш гей е „против законите на природата“.  „Филмовият фестивал в Кан е отдаден на това да предоставя разнообразие и приемственост. Награждавайки господин Делон Кан награждава и тези отблъскващи ценности“, допълва още Силвърстийн. Правим го по същия начин, по който го направихме за Клинт Истууд, Уди Алън и Агнес Варда. След Жан-Пол Белмондо и Жан-Пиер Лео, за нас беше важно да отпразнуваме и иконата Ален Делон“, категорични са от фестивала пред сп. Variety. Самият актьор отказва коментар по темата.", "date": "2019.05.07", "title": "Скандал с Ален Делон разтърси фестивала в Кан"}
{"url": "https://www.monitor.bg:443/bg/a/view/s-1-5-poevtinja-petrolyt-urals-ot-nachaloto-na-godinata-164448", "text": "Средната цена на петрола сорт Urals през първите 4 месеца на 2019-та поевтиня на годишна база с 1,5% до 65,18 долара за барел, съобщават световните агенции. През същия период на миналата година той се котираше около 66,15 долара за барел. През миналия месец средната му цена достигна 71,54 долара, което е с 3,5% повече от април миналата година, когато е била 69,08 долара за барел.", "date": "2019.05.07", "title": "С 1,5% поевтиня петролът Urals от началото на годината"}
{"url": "https://www.monitor.bg:443/bg/a/view/jylt-kod-za-silen-vjatyr-v-18-oblasti-164445", "text": "Ветровито време със значителна облачност ни очаква във вторник. На места ще превали, но валежите ще са слаби.    Минималните температури ще са между 5° и 10°, по Черноморието 11° - 13°, максималните в Северна България и високите полета на Западна между 9° и 14°, в останалата част от страната 13° - 18°.   Атмосферното налягане ще се повиши, но ще остане малко по-ниско от средното за май.  Жълт код за силен вятър е обявен в 18 области на страната за 7 май, сочи справка на сайта на Националния институт по метеорология и хидрология.  Той е с сила за областите Благоевград, Кюстендил, Перник, София град и област, Пазарджик, Пловдив, Стара Загора, Сливен, Търговище, Велико Търново, Габрово, Ловеч, Русе, Плевен, Враца, Монтана и Видин. В областите Благоевград, Пазарджик, Кюстендил, София град и област, Пловдив, Стара Загора, Сливен, Габрово, Ловеч се очаква вятър с пориви до 18 – 20 м/сек. С 22 – 24 м/сек ще бъдат поривите на вятъра във Видин, Монтана, Враца, Плевен, Велико Търново и Русе.", "date": "2019.05.07", "title": "Жълт код за силен вятър в 18 области  "}
{"url": "https://www.monitor.bg:443/bg/a/view/cveta-brestnichka-uchilishteto-ostavi-roditelite-v-roljata-na-nabludateli-164432", "text": "Никой обаче не разясни, че няма опасност някой да ти отнеме детето, казва в интервю за \"Монитор\" председателят на УС на Асоциация „Родители“ - Бих казала, че това е документ, който поставя нещата на една по-различна основа от досегашните стратегии. Но това по никакъв начин не беше разбрано от обществото. Смятам, че в това отношение институциите са много голям длъжник на родителите преди всичко. Причината е, че в тази стратегия има залегнали неща, които досега не бяха предвиждани. Говоря за подкрепата за всички родители, не само за тези, чиито деца са в риск. В стратегията са заложени услуги, към които родителите да могат да прибягват при затруднение. Безспорно има ситуации, в които родителят не е наясно как да се справи. Тогава той не знае към кого да се обърне. В момента няма човек, който може да те посъветва как да реагираш в определени ситуации. Например когато детето постъпи в училище и не се справя с материала, тогава няма кой да те подкрепи, въпреки че полагаш големи усилия. Дори, напротив, към теб започват да валят обвинения, че не се справяш или пък че не му обръщаш достатъчно внимание. Никой обаче не ти помага със съвет как да постъпиш в такава ситуация. Стратегията дава възможност да се развият услуги, които да са в подкрепа на родителите. Как точно ще се случи това, не е посочено, защото е обект на по-нататъшно детайлизиране. За съжаление понякога семейството не се справя с отговорността си към детето. Затова трябва да имаме механизъм, с който обществото да може да се намеси и детето да расте в нормална среда. Това не означава, че при всяка ситуация, в която родителят е изпуснал нервите си или е повишил тон, детето ще му бъде отнето. - Категорично няма такова нещо. Тези страхове бяха изкуствено създадени въз основа на фалшива информация до голяма степен. Всъщност родителите започнаха да виждат в стратегията заплаха за себе си. Няма човек, който да не прави грешки при отглеждането на децата си, и тогава се чувства виновен. В случая бе злоупотребено с този страх, и то много организирано. В същото време се внушава на родителите, че те са сами и че няма към кого да се обърнат, когато имат проблем. Това е много вредно. Не казвам, че стратегията показва това, което би трябвало да се случи. Може би трябва да се помисли как това да се каже на разбираем език, но обществото трябва да поеме своята роля за подкрепа на родителите в трудни за тях ситуации. Само така малко по малко ще започнат да си връщат доверието в институциите. - Масово учителите не подават сигнали дори и да виждат, че детето е малтретирано. Това се дължи на страх да не се забъркат в някакви отношения и да не навредят на детето, ако се окаже, че тяхното съмнение е неоснователно. Същото е при педиатрите, които също не подават сигнали, въпреки че това е тяхно задължение. Друг е въпросът, че социалните служби в момента са много зле окомплектовани като кадри и те няма как да реагират адекватно във всеки един случай, няма как да отделят необходимото време. Това е проблем, който също трябва да се реши чрез стратегията. Обществото трябва да каже дали е нужно да имаме компетентни и добре подготвени хора в такива служби, или това е просто място, където формално се решават проблеми. - Да, всъщност стратегията поставя много важни въпроси, които са от огромна полза за децата и семействата. Институциите са в огромен дълг към родителите за това, че не излязоха да разсеят съмненията и да обяснят какво всъщност пише в този документ и да обяснят с какво е полезен за хората. Те трябва да знаят, че документът няма да им навреди. Това още повече породи чувството, че има нещо скрито, втори план, който не се вижда. - И сега учители и родители работят за възпитането на децата. И едните, и другите искат да възпитават. - За съжаление този документ не предоставя кой знае какво поле за комуникация. Това бяха и нашите критики към него. Да поканиш родители в час на класа или да разкажат за професията си, е добре, но то не решава големите проблеми. - Точно така. Стратегията за възпитанието на практика отразява неща, които и в момента се правят. Не внася нещо ново и няма да промени кой знае колко средата в училище, а тази среда има нужда от промяна. Там няма пространство, в което родителите и учителите да си изговорят на какво искат да научат децата, как да ги научат на ценности, как да се решат споровете или трудностите. Тази стратегия не дава отговор на тези неща, а това са трудни процеси. Вярно е, че има и добри примери в отделни училища. Там, където са отворени към родителите, няма напрежение. - Диалогът между училището и семейството е много затруднен. Не е вярно, че родителите не се интересуват от училищния живот на детето си. Друг е въпросът доколко са овластени да участват в този живот, освен като наблюдатели. - Родителите са, каквито са били винаги - те искат най-доброто за детето си. Въпросът е, че в днешния свят нямат готов отговор какво е най-доброто за тях. Търсенето на съвместни отговори на общите въпроси, а не налагането на някакви решения, може да върне доверието към училището. Цвета Брестничка е родена през 1963 г. в Чирпан Завършила е руска филология в СУ „Св. Климент Охридски” След кратко учителстване и аспирантура се посвещава на кариерата на щастливо омъжена майка на четири деца Автор на „Лятото свършва в неделя” (стихове), „Пътешествие надолу с главата” (2014), приказки в стихове за деца, пиесата „Среща с ропотам”  ", "date": "2019.05.07", "title": "Цвета Брестничка:  Училището остави родителите в ролята на наблюдатели "}
{"url": "https://www.monitor.bg:443/bg/a/view/manchestyr-siti-dokosva-titlata-164446", "text": "\"Манчестър Сити\" докосва титлата в Англия след успех с 1:0 над \"Лестър\" у дома в двубой от предпоследния 37-и кръг. С победата \"гражданите\" събраха 95 точки и изместиха от върха \"Ливърпул\", който има една по-малко. В последния кръг на 12 май \"Сити\" гостува на \"Брайтън\", а \"Ливърпул\" е домакин на \"Уулвърхемптън\". Мачът на \"Етихад\" беше много тежък за \"Сити\", а изходът му бе решен от миг гениалност на ветерана Венсан Компани в 70-ата минута, който с удар отдалеч донесе безценния успех в може би последния си мач у дома за \"Манчестър Сити\", тъй като договорът му изтича след края на сезона.", "date": "2019.05.07", "title": "\"Манчестър Сити\" докосва титлата"}
