{"url": "http://www.monitor.bg/a/view/26052-%D0%A3%D1%87%D0%B5%D0%BD%D0%B8%D1%86%D0%B8-%D0%BF%D1%80%D0%B5%D0%B1%D0%B8%D1%85%D0%B0-%D1%81-%D0%BA%D0%BE%D0%BB-%D1%83%D1%87%D0%B8%D1%82%D0%B5%D0%BB-%D0%B2-%D0%A1%D0%B0%D0%B4%D0%BE%D0%B2%D0%BE/", "text": "\n                    Ученици пребиха учител в професионалната гимназия по Селско стопанство в Садово. Преподавателят е в болница, а побойниците са задържани за 24 часа.\nИнцидентът е станал във вторник по обед – малко преди 12 часа, преди да приключат часовете, на първия етаж на гимназията, предаде bTV. \nТрима възпитаници на гимназията нападнали учителя по английски език. Единият го е удрял с дървен кол, а другите двама са му нанасяли удари с юмруци по главата. \nПобоят е предшестван от друга проява на агресия – 17-годишен ученик от гимназията заедно с двама приятели от същото училище опитват да нахлуят в кабинет, където учителка провежда занятия.\nТя помолила за съдействие учителя по английски език Антон Велков, който се притекъл на помощ. \nИзгоненият 17-годишен Атанас Георгиев и приятелите му решават да се саморазправят с Велков и нахлуват в стаята на учителя по английски. Свидетели на грозната сцена стават и част от учениците. \nВ сряда педагогическият съвет се събира в училището, за да реши дали да изключи учениците от гимназията. Предстои прокуратурата да повдигне обвинение на побойниците. \n                    ", "date": "2017.09.19", "title": "Ученици пребиха с кол учител в Садово"}
{"url": "http://www.monitor.bg/a/view/13968-%D0%9E%D1%82%D0%BA%D1%80%D0%B8%D0%B2%D0%B0%D1%82-%D0%BD%D0%BE%D0%B2%D0%BE%D1%82%D0%BE-%D0%B4%D0%B5%D0%BF%D0%BE-%D0%B7%D0%B0-%D0%BE%D1%82%D0%BF%D0%B0%D0%B4%D1%8A%D1%86%D0%B8-%D0%BD%D0%B0-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%BD%D0%B0-13-%D0%BE%D0%BA%D1%82%D0%BE%D0%BC%D0%B2%D1%80%D0%B8/", "text": "\n                    Новото депо за отпадъци край пазарджишкото село Главиница ще бъде открито на 13 октомври, като за официалната церемония са поканени министър-председателят Бойко Борисов, министърът на околната среда и водите Нено Димов и шефката на ПУДООС Ренета Колева. Депото ще обслужва 9-те общини Пазарджик, Пещера, Велинград, Батак, Брацигово, Белово, Ракитово, Лесичово и Септември. „Клетка едно“ за депониране на отпадъците е с вместимост от 827 102 квадратни метра, а проектният капацитет на депото е определен на 590 327 тона. Предстоят следващите стъпки по създаване на инсталация за компостиране и сепариране на отпадъци и на финала рекултивация на старото депо, като 30-годишната сага със старото сметище е на път да остане в историята и да спре обгазяването на жителите на близкото село Капитан Димитриево. Регионалното депо за неопасни отпадъци бе изпълнено по програма ПУДООС и е на стойност от близо 16 млн.лв. Компостирането и сепарирането на отпадъци ще се реализира по оперативна програма, която ще бъде финансирана от ФЛАГ, а за рекултивирането на старото сметище ще разчитаме на собствени спестявания, които до 2019 г. ще трябва да възлизат на близо 10 млн. лв., поясни кметът на Пазарджик Тодор Попов.\n\n\n                    ", "date": "2017.09.19", "title": "Откриват новото депо за отпадъци на Пазарджик на 13 октомври"}
{"url": "http://www.monitor.bg/a/view/16926-%D0%A0%D0%B5%D0%B4%D0%B0%D0%BA%D1%82%D0%B8%D1%80%D0%B0%D1%82-%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%B8%D1%81%D0%BA%D0%B0%D1%82-%D0%BD%D0%BE%D0%B2%D0%B8-%D0%BE%D1%84%D0%B5%D1%80%D1%82%D0%B8/", "text": "\n                    Проектът за инвестиционен разход за придобиване на нов тип многоцелеви изтребител за ВВС, одобрен вече от НС, да се редактира, вариантите за реализация да се актуализират и след това да се изпратят нови искания за оферти. Това са основните препоръки, записани в проекта за доклад на временната комисия в НС, създадена да проучи стъпките до момента за придобиването на нови самолети. Документът, с който агенция „Монитор” разполага, ще бъде разгледан и гласуван на утрешното заседание на комисията. Предложенията са отправени до Министерството на отбраната, което се очаква да се съобрази с тях.Това на практика означава, че класацията, направена в края на служебния кабинет „Герджиков”, която изхвърли офертата на Португалия и САЩ за Ф-16 „втора ръка” и класира новопроизведения „Грипен” от Швеция на първо място, няма да се вземе под внимание и ще бъде направена нова такава, при това с по-голям избор.Депутатите са подготвили препоръките си, след като са се запознали с над 320 явни и 56 класифицирани документа по реализацията на проекта в периода 2010-2017 г., както и след изслушването на петима бивши министри на отбраната. „Министерството на отбраната да изготви и след съгласуване с Министерство на финансите да внесе за приемане от Министерския съвет и от Народното събрание на промяна на приетия от НС Проект за инвестиционен разход (ПИР). Като минимум тя да включва ново примерно разпределение (схема) на плащането, която следва да осигурява реализацията на трите приоритетни проекта за превъоръжаване на Въоръжените сили”, предлагат депутатите. Това означава да се заложи по-дълъг период за изплащане на бъдещите изтребители, за да може да се освободят средства освен за одобрените вече проекти за ВВС и ВМС, но и за модернизация на Сухопътните войски. Освен това се препоръчва в ПИР да се отстранят неяснотите и съмненията за ограничителни изисквания към основните варианти за реализация, свързани със схемата за плащане. Точно това се оказа факторът, изхвърлил офертата на САЩ и Португалия за Ф-16 „втора ръка” след промяната на методиката през 2016 г.В проекта за доклад на комисията депутатите предлагат още да се актуализират основните варианти за реализация на проекта на база на офертите, постъпили след декември 2016 г. и това да се приеме от НС заедно със схемата за плащане. Тук се визира отправената през февруари-март 2017 г. допълнителна оферта за новопроизведени изтребители. „Монитор” научи, че става въпрос за чисто нови изтребители Ф-16 от най-новата модификация, които се вписвали в цялостната финансова рамка от 1,5 млрд. лв. Така на практика Ф-16 се връща в играта както с офертата си за „втора ръка”, така и за нови изтребители. След актуализирането на вариантите се предлага да се изпрати отново Искане за предложение (RFP) до съответните държави, а после МО да направи нови оценки на постъпилите оферти. Министърът на отбраната Красимир Каракачанов коментира в кулоарите на НС, че не е фатално дали процедурата по придобиване на нов изтребител ще продължи след месец или след година. И наблегна на това колко важно е в момента да ремонтираме и поддържаме сегашните руски МиГ-29. \"Имаме достатъчно възможности. Те трябва да се ремонтират в нашите предприятия. Имаме \"Авионамс\", \"Терем-Летец\". От утре започват разговорите за лиценз с руската страна, като ще има делегация в София\", обясни Каракачанов на въпрос на \"Монитор\". Той уточни, че още преди 2 месеца е поканил генералния директор на РСК-МиГ, като намеренията му били разговорите да се водят без посредници, за да ни излезе ремонтът по-евтино.\"Ние имаме 2 пъти повече самолети, които можем да ремонтираме и да ни вършат работа от тези, за които говорим да купим. Правилно е да се купят нови самолети и трябва да се върви в тази посока, но когато имаш ресурс още 10-12 години да използваш една техника, ти не я изхвърляш, а я използваш. Може и да се отремонтира и продаде. Варианти много\", заключи Каракачанов. По думите му всичко по отношение на проекта за придобиване на нов тип изтребител е в ръцете на Народното събрание и то ще реши с колко страни ще преговаряме и в какви срокове. \"Връщането на една оферта, не означава, че тя ще спечели\", коментира още Каракачанов за Ф-16.\n\n\n                    ", "date": "2017.09.19", "title": "Редактират проекта за изтребителите, искат нови оферти"}
{"url": "http://www.monitor.bg/a/view/82443-%D0%A0%D1%83%D1%81%D0%B5%D0%BD%D1%86%D0%B8-%D0%BA%D1%8A%D0%BC-%D0%B5%D0%BA%D0%BE%D0%B8%D0%BD%D1%81%D0%BF%D0%B5%D0%BA%D1%86%D0%B8%D1%8F%D1%82%D0%B0-%D0%9F%D0%BE%D0%B3%D1%80%D0%B8%D0%B6%D0%B5%D1%82%D0%B5-%D1%81%D0%B5-%D0%B7%D0%B0-%D0%B2%D1%8A%D0%B7%D0%B4%D1%83%D1%85%D0%B0-%D0%BD%D0%B8/", "text": "\n                    Протестиращи за чист въздух русенци обвиняват Регионалната инспекция по околната среда и водите (РИОСВ), че не изпълнява задълженията си и не може да реши проблема с обгазяването на града. Недоволните се събраха на поредна демонстрация днес и скандираха пред екоинспекцията: „Оставка”, „Искаме чист въздух за децата си”, „Мафия”, „Русе, събуди се”. В знак на протест хората надуваха свирки, като очакваха някой да излезе и да разговаря с тях. Вместо това обаче бяха снимани от служител в сградата.\n\n„Пет години сме тровени безпощадно, тази институция тук не взема никакво отношение и безучастно наблюдава геноцида, който се извършва над жителите на Русе”, викаха протестиращите. Според Адриана Николова обгазяванията не спират и работа на екоинспекцията е да разбере какво точно се отделя във въздуха и да направи стратегия за решаването на проблема.\n\n„Ние не сме специалисти, не знаем какво се случва, ето я институцията, която трябва да обясни”, каза тя. По думите й освен главния заподозрян за мръсния въздух в Русе – завода за алуминиеви автомобилни части „Монтюпе”, има и много други предприятия, които бълват отрови в атмосферата, но те трябва да бъдат посочени от РИОСВ.\n\nДиректорът на екоинспекцията Любомир Атанасов не излезе да отговори на упреците, но пред журналисти обясни, че за обгазяване на Русе не може да се говори. Три автоматични станции измервали качеството на въздуха и през последните месеци нямало регистрирано превишение на следените показатели. Констатирано било само завишение на фините прахови частици. Атанасов обаче уточни, че се следят показателите, които са заложени в европейското и българското законодателство. Що се отнасяло до отделяни емисии при специфични производства, като това в „Монтюпе”, се очаквало от завода да направят пълно обследване на отделяните газове и да предложат на екоинспекцията показатели, които ще се следят. Компанията пое ангажимент да инвестира 5 млн. евро, за да гарантира качеството на въздуха в Русе.\n                    ", "date": "2017.09.19", "title": "Русенци към екоинспекцията:  Погрижете се за въздуха ни"}
{"url": "http://www.monitor.bg/a/view/38860-%D0%A1%D0%B5%D0%BB%D1%81%D0%BA%D0%B8-%D0%BA%D0%BC%D0%B5%D1%82%D0%BE%D0%B2%D0%B5-%D0%BA%D0%B0%D1%80%D0%B0%D1%82-%D1%87%D1%83%D0%B6%D0%B4%D0%B5%D0%BD%D1%86%D0%B8-%D0%B4%D0%B0-%D1%80%D0%B5%D1%86%D0%B8%D1%82%D0%B8%D1%80%D0%B0%D1%82-%D0%90%D0%B7-%D1%81%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D1%87%D0%B5-%D0%B7%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B0%D1%86%D0%B8%D1%8F/", "text": "\n                    Селски кметове в Кюстендилско карат чужденци да рецитират „Аз съм българче“, за да получат регистрация. Причина е, че масово сърби и македонци кандидатстват за адресна регистрация в малките населени места в общината. „При нас има поне 30 човека, които вече са регистрирани в нашето село. Да не ви обяснявам с какви проблеми се сблъскваме и колко неща трябва да направим от наша страна. Бумащината е голяма. Наскоро се оказа, че един от регистрираните чужденци при нас, беше издирван от Интерпол. Още ме разпитват по полицията“, коментира един от селските кметове в региона.Масово вече кметовете отказват да регистрират чужденци по селата, заради въведена порочна практика. „Доколкото зная, за да запишеш чужденец на свой адрес ти дават 50 евро. Търговията си върви месеци наред, а тези хора дори не знаят и български език. Не напразно ги карам поне по един куплет от стихотворението „Аз съм българче“ да ми рецитират. Не може да се ползват от облаги и в същото време да не могат да говорят нашия език“, гневят се още селски първенци.Според данните от служба ГРАО, населението на община Кюстендил по постоянен адрес е 79 143. Само за 6 месеца то се е увеличило с близо 400 човека. Най-често регистрация се прави на хора от Македония, Сърбия, Черна гора, Косово, Босна и Херцеговина и др.\n\n\n                    ", "date": "2017.09.19", "title": "Селски кметове карат чужденци да рецитират „Аз съм българче“ за регистрация "}
{"url": "http://www.monitor.bg/a/view/62981-%D0%98%D0%B7%D1%87%D0%B8%D1%81%D0%BB%D1%8F%D0%B2%D0%B0%D0%BC%D0%B5-%D0%BF%D1%80%D0%B5%D0%B7-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D0%BD%D0%B0%D0%B9%D0%B1%D1%8A%D1%80%D0%B7%D0%B8%D1%8F-%D0%BC%D0%B0%D1%80%D1%88%D1%80%D1%83%D1%82-%D0%BD%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Столичани вече имат възможност през телефона си да изберат най-бързия маршрут за предвиждане с градския транспорт в София. Центърът за градска мобилност има нов сайт , на който всеки пътник може да провери как да стигне от точка А до точка Б. Само с въвеждането на началната и крайната спирка, дата и час на пътуването всеки може да планира маршрута си с обществения транспорт. Услугата изчислява най-добрите възможности за придвижване, както и посочва кой превозен документ, ако нямаш абонаментна карта, да се използва. Системата запазва и информация за последните пътувания на клиентите, така че ако има нужда, пътникът може да провери маршрута си.Секцията „До къде ще пътувате“ постепенно ще бъде надграждана с нови възможности като и усъвършенстване на виртуалната карта, на която пътуващият директно да може да избере маршрута си. Ще има информация за близките велопаркинги и велоалеи и дори колко крачки ще се минават при смяна на превозно средство.„На етапи изцяло ще бъде подновена информацията за маршрутните промени, за това къде има свободни места в паркингите, за правилата на паркиране в платените зони, електронни справки за разписанията на целия обществен транспорт, виртуалните табла“, обясняват от ЦГМ. Сайтът има и своята английска версия, както и може да се използва през мобилни устройства.\n\n\n                    ", "date": "2017.09.19", "title": "Изчисляваме през телефона най-бързия маршрут на транспорта в София"}
{"url": "http://www.monitor.bg/a/view/8937-%D0%9F%D1%80%D0%B0%D1%89%D0%B0%D1%82-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BC%D0%B5%D0%BD%D1%82%D0%B5-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D0%B7%D0%BE%D0%BD%D0%B0-%D0%9A%D0%B0%D0%BB%D0%B8%D0%B0%D0%BA%D1%80%D0%B0/", "text": "\n                    Документи менте, които внезапно са променили степите в района на Калиакра на защитени, отиват на прокурор. Това съобщиха от Национална асоциация „Българско Черноморие“, които обявиха, че изпращат сигнал до обвинител № 1 за фалшифицирани местообитания по НАТУРА 2000 в Калиакра от Зелени Балкани и WWF.\n\nСпоред организацията „Ръководството за определяне на местообитанията с европейска значимост в България”, който е официалният документ, на базата на който се решава къде да бъдат защитените територии, е подправен в процеса на обявяване на приоритетните хабитати и зони от мрежата НАТУРА 2000.\n\nСтава въпрос за нашумелите покрай кризата в Каварна „Понто-сарматски степи“, чието съществуване се оказва не просто необяснимо и необосновано за държавните институции и местните общности, но и напълно незаконно, твърдят от НАБЧ. Проверка на техни експерти показва, че появяването на въпросните защитени степи е резултат от документална измама. Заради фалшифицираните данни срещу България е проведена наказателна процедура и има влязло в сила осъдително решение на съда в Страсбург.\n\nОт НАБЧ съобщават, че през 2005 година с подпис на министър Долорес Арсенова е утвърдено ръководството, по което се определят местообитанията в страната предвид присъединяването ни към ЕС. В това ръководство под код 6290 фигурират Западнопонтийските божурови степи - като малко местообитание, неприоритетно и не от европейска значимост, т.е. не е застрашено от изчезване. Определянето на този хабитат е въз основа на академични трудове на Бондев, Цонев и други.\n\n„Имайки предвид този факт, към 2005 г. не е имало никакви индикации, че зоните с такива местообитания биха могли да станат обект на драстични рестрикции. Съответно в период на икономически възход започват инвестиционни проекти в района на Калиакра.\n\nПостфактум, през 2009 година, неясно по чие разпореждане, ръководството е променено и на мястото на „Западнопонтийските божурови степи“ с код 6290 изведнъж се появяват анонимно, без автор и без налична научна обосновка, Понто-сарматските степи с код 62C0 – вече приоритетно, „със звездичка“ местообитание“, обясняват от НАБЧ. То обхваща почти 25 000 декара и създава предпоставки за драстични ограничения на човешките дейности в района на Приморска Добруджа. Основните съмнения за закононарушения идват от факта, че никъде в подмененото ръководство от 2009 г. не е описано кой експерт и на базата на какви научни данни е включил Понто-сaрматските степи с код 62С0. По каква причина, от кого, как и защо,Понто-сарматските степи, които не са характерни за нашата държава, са определени като приоритетно местообитание 62C0. Те допълват и че в преамбюла на подмененото ръководство от 2009 г . продължава да присъства местообитание Западнопонтийски божурови степи 6920, което е описано и включено в ръководството от научния работник Веска Русакова. От съществена важност е и друг факт, че такова местообитание не фигурира в нито един текст, послужил за основа на ръководството.\n\n \n                    ", "date": "2017.09.19", "title": "Пращат на прокурор менте  документи за зона „Калиакра“"}
{"url": "http://www.monitor.bg/a/view/89194-%D0%A7%D1%83%D0%B6%D0%B4%D0%B5%D0%BD%D1%86%D0%B8-%D1%81%D0%B5-%D1%81%D0%BF%D0%B0%D1%81%D1%8F%D0%B2%D0%B0%D1%82-%D0%BE%D1%82-%D0%9A%D0%90%D0%A2-%D0%B7%D0%B0%D1%80%D0%B0%D0%B4%D0%B8-%D0%BB%D0%B8%D0%BF%D1%81%D0%B0-%D0%BD%D0%B0-%D0%BF%D1%80%D0%B5%D0%B2%D0%BE%D0%B4%D0%B0%D1%87/", "text": " Актовете им падат в съда, тъй като не ги разбирали\n                    Чужденци се спасяват от КАТ, тъй като при съставянето на акта им за нарушение на пътя не присъствал преводач и те нямали представа какво подписват. По-късно това бил и основният им довод пред съда, който уважавал жалбите им и отменял наказателните постановления. За това алармираха експерти по пътна безопасност пред „Монитор“. Според тях почти всеки акт, съставен на чуждестранен гражданин по нашите пътища, падал в съда. На фона на над 23 500 нарушители годишно от други държави това означавало загуба от милиони левове. Всеки втори акт от българин също бил отменян от магистратите, тъй като имало множество грешки и нарушения при съставянето му. \n\n\n                    ", "date": "2017.09.19", "title": "Чужденци се спасяват от КАТ заради липса на преводач"}
{"url": "http://www.monitor.bg/a/view/36251-%D0%92%D1%81%D0%B5%D0%BA%D0%B8-%D0%B2%D1%82%D0%BE%D1%80%D0%B8-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%A1%D0%BE%D1%84%D0%B8%D1%8F-%D0%BF%D1%80%D0%B0%D0%B7%D0%B5%D0%BD/", "text": "Нашенци в чужбина ги купуват с цел инвестиция или ги дават под наем \n                    Около 60 на сто от жилищата в централните райони на София стоят празни. Това коментира изпълнителният директор на консултантската компания „Имотека“Любомира Атанасова. Необитаемите жилища пречат на нормалното поддържане на сградите, защото се затруднява събирането на входни такси. Така реално живущите трябва да плащат дела на отсъстващите собственици, а мотивацията за подобни инвестиции е ниска. Същевременно центърът на столицата е все по-атрактивен от гледна точка интерес на инвеститори към краткосрочно отдаване на жилища под наем чрез платформи като Airbnb и Booking.com. Затова и „тъмните прозорци“ ще определят бъдещето на пазара в централните райони на столицата, категорични са брокерите .\n\n\n \n\n\n\n\n \n\nили пък са собственост на много наследници, които не могат да се разберат помежду си за имотите.\n\nПри някои жилища има проблеми с уреждането на правото на собственост – от липсващи или трудни за проверка нотариални актове до новопоявили се завещания, и това бави или прави невъзможни продажбите.\n\nИма и собственици, които задържат апартаментите си умишлено в очакване на по-подходящ момент за продажба. За тях обаче е важно да знаят, че дори и да се постигне значителен ръст на цените, което брокерите не очакват, стойността на един амортизиран имот в рушаща се сграда няма как да се покачва, коментира Атанасова пред Инвестор бг.\n\n„Ако едно жилище няма да се ползва или дава под наем, по-разумно е да се продаде. Ако един собственик няма възможност да полага грижи за многостаен апартамент, икономически и социално правилно решение е да го продаде“, допълва тя, като посочва, че със средствата може да се купи по-малък или нов апартамент, който би бил и по-ликвиден на пазара.\n\nЗаради увеличаването на туристическия поток към София се засилва и интересът на инвеститорите към жилища, които краткосрочно се дават под наем чрез различни онлайн платформи.\n\nНай-атрактивните райони за краткосрочен наем са точно централните – бул. „Витоша“ и НДК, пл. „Св. Неделя“, пл. „Възраждане“, бул. „Христо Ботев“, ул. „Ген. Йосиф Гурко“, бул. „Дондуков“, пл. „Независимост“, Малките пет кьошета (в района на ул. „6-ти септември“) и т.н.\n\nТуристите внасят сериозно оживление в центъра на София, част от празните апартаменти вече имат нови обитатели, инвеститорите имат мотив да поддържат и входа и фасадата на имотите, което качествено променя средата, посочват от Имотека. Сред собствениците на необитаеми жилища са и българи, заминали в чужбина, които\n \n\n\n\n\n \n\nили ще се устроят трайно извън страната.\n\nСъщевременно обаче доста българи, които работят в чужбина, купуват жилища в България. Тези сделки чувствително се увеличават спрямо миналата година, отчитат от „Имотека“..\n\nКупувачите са два типа - едните търсят по-добра доходност за спестяванията си спрямо банковите депозити, като възвръщаемостта на жилищата в София може да достигне и 5-7% при дългосрочен наем.\n\nВторият тип купувачи обмислят връщане в родината и търсят жилище за лично ползване. Често този тип клиенти първо търсят апартамент под наем, в който да живеят за кратък срок от време и след това предприемат действия за покупка. Времето, в което живеят под наем, им дава възможност да се установят отново тук, за да бъдат сигурни при покупката.\n                    ", "date": "2017.09.19", "title": "Всеки втори апартамент в  центъра на София празен"}
{"url": "http://www.monitor.bg/a/view/82369-%D0%97%D0%B0%D0%BB%D0%BE%D0%B2%D0%B8%D1%85%D0%B0-40-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2-%D0%BA%D1%8A%D1%89%D0%B0-%D0%B2-%D0%9C%D0%BE%D0%B4%D0%B5%D1%80%D0%BD%D0%BE-%D0%BF%D1%80%D0%B5%D0%B4%D0%B3%D1%80%D0%B0%D0%B4%D0%B8%D0%B5/", "text": "\n                    Мащабна операция срещу нелегалната миграция се провежда в столичния квартал „Модерно предградие“. 40 нелегални мигранти от Ирак и Сирия са били открити рано тази сутрин в къща в квартала. Сред тях е имало 9 деца. Мигрантите са намерени в малка къща, собственост на мъж, който в момента се издирва. На мястото има заселено полицейско присъствие. Тепърва ще се търсят преводачи, които да разговарят със задържаните. Източници от МВР обясниха пред БНР, че като цяло квартал „Модерно предградие“ е рисков за подобна дейност, а на конкретния адрес мигранти се откриват за четвърти или пети път. \n                    ", "date": "2017.09.19", "title": "Заловиха 40 мигранти в къща в \"Модерно предградие\""}
{"url": "http://www.monitor.bg/a/view/41747-%D0%A7%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8-%D0%9A%D0%90%D0%A2%D0%B0%D0%BA%D0%BB%D0%B8%D0%B7%D0%BC%D0%B8/", "text": "\n                    Че катаджиите са ни виновни за всичко, отдавна се знае. Те са най-лошите хора, нищо че само гинекологични прегледи не правят на пътя. Катаджията трябва да следи за спазването на правилата за движение, да следи дали някой не кара пиян, дрогиран или с превишена скорост. Да е неподкупен. Да е вежлив и усмихнат. Да е спретнат. И да се отчита на дежурния, когато трябва да отиде до тоалетна по време на смяна. И са най-удобната дъвка. Все в тях е проблемът. За тях има повече вицове, отколкото за Иванчо и Марийка и за Бай Ганьо, взети заедно. А сега се оказва, че тези представители на родния фолклор и типични извадки от нашата народопсихология трябва да говорят и по няколко езика, за да могат да пишат актове. Е, да, ама не. В школата в Пазарджик и Сливница не ги учат на много. Не излизат като професионални преводачи. Затова е редно промяната да не тръгва от долу на горе, както на всеки му се ще, а обратното. Защото настава един абсолютен катаклизъм. Катаджиите са облепени в жици, микрофони и камери, принтират актове, правят проверки на пътниците в колите, а скоро може би ще вадят и зъби при болка на пътя. Ролята на пътния полицай трябва да е в контрола, а не в театрото на даващите идеи специалисти, които само на кокили не са ги качили, за да виждат нарушителите отдалеч. Нивата след тях трябва да могат да обработват бързо актовете, а не те да се бавят с месеци. Трябва да се махнат всички измислени наредби и разпоредби, за да може да има резултат от работата им. Не може само с идеи, трябват и действия, а катаджиите достатъчно действат. Тези над тях бездействат. Те искат резултати, без да могат да дадат ясни наставления. Искат числа в статистиката, които са изкуствени. Хвалим се с глобени водачи, но мълчим за тези, които реално са си платили глобите. Толкова е скъсана връзката между пътния полицай и колегата му на бюро, че и двамата говорят на различни езици, че дори и български с всестранни диалекти. В КАТ, на пътя и в патрулката се получава един чуждестранен катаклизъм, че само тези, които взимат рушвети, знаят за какво са излезли на пътя. Останалите се опитват да променят нещо, но без резултат. Глобяват колкото за бройката, спират колкото за проверката, пускат от човечност, а не от алчност. Не карайте катаджиите и да превеждат Шекспир в оригинал. Достатъчно трудно им е да устоят на 20-те лева подкуп, когато от банката са им звъннали поне три пъти днес. Опишете по-ясно правилата, по които те трябва да работят, свършете си и вашата работа, за да имат ефект техните усилия. В противен случай всяко едно ново предложение е ново бедствие, ново объркване и нов език, който пътните полицаи ще трябва да научат.\n                    ", "date": "2017.09.19", "title": "Чуждестранни КАТаклизми"}
{"url": "http://www.monitor.bg/a/view/82037-%D0%A3%D1%80%D0%B0%D0%B3%D0%B0%D0%BD%D1%8A%D1%82-%D0%9C%D0%B0%D1%80%D0%B8%D1%8F-%D0%B4%D0%BE%D1%81%D1%82%D0%B8%D0%B3%D0%BD%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BF%D0%B5%D1%82%D0%B0-%D1%81%D1%82%D0%B5%D0%BF%D0%B5%D0%BD-%D0%B8-%D1%83%D0%B4%D1%80%D1%8F-%D0%9A%D0%B0%D1%80%D0%B8%D0%B1%D0%B8%D1%82%D0%B5/", "text": "\n                    Ураганът Мария достигна последната пета степен по петстепенната скала и представлява изключителна опасност за Карибите, до които предстои да достигне, съобщи Националният център на САЩ за ураганите, цитиран от ДПА.\n\nУраганът Мария се движи над островната държава Доминика.\n\nМетеоролозите съобщават, че потенциално катастрофалният ураган с постоянни ветрове със скорост 260 км/ч ще се насочи тази нощ и утре към Подветрените острови и към североизточната част на Карибите. Очаква се през следващите дни ураганът Мария да се приближи към Пуерто Рико и Вирджинските острови.\n\nБурята може да донесе от 250 до 380 мм дъжд над Подветрените острови, САЩ и британските Вирджински острови, с което вероятно ще предизвика наводнения и свличания на земни маси.\n\nНай-малко 40 души загинаха на Карибите по-рано този месец след преминаването на урагана Ирма. Ирма причини и най-малко 50 жертви във Флорида по последни данни.\n                    ", "date": "2017.09.19", "title": "Ураганът Мария достигна последната пета степен и удря Карибите"}
{"url": "http://www.monitor.bg/a/view/41674-%D0%94%D0%B5%D1%81%D0%BF%D0%B8%D0%BD%D0%B0-%D0%92%D0%B0%D0%BD%D0%B4%D0%B8-%D0%BE%D1%82%D0%BB%D0%BE%D0%B6%D0%B8-%D0%BA%D0%BE%D0%BD%D1%86%D0%B5%D1%80%D1%82%D0%B0-%D1%81%D0%B8-%D1%83-%D0%BD%D0%B0%D1%81/", "text": "\n                    Гръцката супер звезда Деспина Ванди, която трябваше да отправи музикален поздрав към родните меломани на 29 септември, отложи концерта си у нас. Новата дата е 12 март 2018 г, а мястото остава Зала 1 на НДК. Етно дивата взе това решение поради извънредни лични ангажименти, но дава заявка шоуто й догодина да е още по-впечатляващо. Тези, които желаят да върнат своя пропуск, могат да го направят в срок до 31 октомври, като сумата ще им бъде напълно възстановена. Гръцкият секссимвол Кириакос Георгиу, който нашумя у нас след музикалната колаборация с попфолк певицата Анелия в песента „Кажи ми“, ще вдигне градуса на настроението със свежи парчета, преди Ванди да докара мускулна треска в ханша с чисто новия си албум Afti einai i diafora mas („Това е разликата ни“) и познатите си хитове. Последният лайв на изпънителката на Perasa Na Do у нас бе през 2016-та. За предстоящата си среща с публиката тук тя споделя: „Нямам търпение и ви обещавам много изненади и този път. Очарована съм от топлотата, с която ме посрещнаха всички. Беше страхотно и много емоционално за мен събитие“.Билетите за концерта на цена от 25 до 60 лв може да намерите в мрежата на Eventim. \n\n\n                    ", "date": "2017.09.19", "title": "Деспина Ванди отложи концерта си у нас "}
{"url": "http://www.monitor.bg/a/view/13563-%D0%92%D0%B0%D0%BD%D1%8F-%D0%94%D0%B6%D0%B0%D1%84%D0%B5%D1%80%D0%BE%D0%B2%D0%B8%D1%87-%D0%B2%D0%BB%D0%B8%D0%B7%D0%B0-%D1%81-%D1%80%D0%B8%D0%BC%D0%B8-%D0%B2-%D0%BF%D0%B5%D1%81%D0%B5%D0%BD/", "text": "Бившият футболист обмисля да запише и сингъл\n                    Спортният мениджър Ваня Джаферович бързо се издигна от човек, който отпуска глас само под душа, до голямото откритие в звездната селекция от последния сезон на „Като две капки вода“, а днес може да се похвали с първата си записана песен. Проектът носи името „Само моя си“ и е в колаборация с певецът Александър Байчев, който по-паметливите зрители помнят от участията му в музикалните формати „Гласът на България“ и „Пееш или лъжеш“. Сформирането на дуета, който блести като неочаквано добра комбинация, станало напълно спонтанно. „Срещнахме се на футболното игрище, където играя всеки вторник. Като се запознахме той ми обясни, че пее и е музикален педагог. Аз бях още в Капките и той дори ми помагаше“, разказа пред „Монитор“ бившият футболист. След бързо пламналото приятелство изпълнителят на „Ти да си до мен“ пуснал на Ваня парчето и било влюбване от първо слушане. Така се родила идеята босненският хърватин, открил в България втора родина, да се разпише с рими в „Само моя си“. Песента се върти в ефир от няколко дни и вечена фона на яките дупари, които превземат шоу бизнеса. Музиката е дело на самия Александър, текстът е на Елена Брусарска, а на режисьорския стол за видеото сяда Алекс Борназ. С грима се заема нежната половинка на Джаферович – шампионката ни по плуване Жени. Децата им Леа и Бо също се отбили до снимачния сет, тъй като сцените със звездния им татко се позиционират в детско студио. „Дойдоха само за малко, защото дивеят. Иначе много се радват“, съобщи Ваня. Малчуганите вървят по неговите стъпки и макар крехката си възраст са много музикални. Победителят в „Сървайвър: Камбоджа“ описва 5-годишната си дъщеричка като истинска фурия, която вече свири на пиано. За гордите родители е ясно, че е свикнала с камерите и очакват момента, в който сама ще пожелае да се развива като артист. Синът им Бо, който се появи на бял свят в началото на 2015 г., не изостава назад от кака си и знае всички стъпки от клипа на Shape Of You на британския хитмейкър Ед Шийрън.Междувременно най-добрият певец сред футболиститев който да разгърне музикалния си потенциал. „Винаги съм искал нещо по-сериозно. В „Само моя си“ рапирам, но след няколко месеца мога да запиша свое парче, в което пея. Но трябва наистина много да ми хареса“, призна още пред „Монитор“ Джаферович.\n\n\n                    ", "date": "2017.09.19", "title": " Ваня Джаферович влиза с рими в песен "}
{"url": "http://www.monitor.bg/a/view/12834-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D1%81%D0%B5-%D0%B8%D0%B7%D0%BC%D1%8A%D1%87%D0%B8-%D1%81-%D0%91%D0%BE%D1%82%D0%B5%D0%B2-%D0%A5%D0%B5%D1%80%D0%BE-%D0%BF%D0%B0%D0%BA-%D0%B8%D1%81%D0%BA%D0%B0-%D0%BD%D0%BE%D0%B2%D0%B8-%D0%B8%D0%B3%D1%80%D0%B0%D1%87%D0%B8/", "text": "\n                    „Лудогорец“ продължава с неубедителното си представяне в Първа лига. „Орлите“ спечелиха изключително трудно домакинството си на „Ботев“ (Пд) с 2:1, след като на полувремето губеха с 0:1. В герой за шампионите се превърна бранителят Игор Пластун, който вкара победния гол в 81-ата минута. Така „Лудогорец“ продължава гонитбата с ЦСКА-София на върха в класирането, като изостава на точка от „червените“. След мача треньорът на „орлите“ Димитър Димитров бе притеснен и призна, че отборът му трудно ще издържи с наличните играчи и очаква битката за титлата да се води до последно. “Нямаме достатъчно дълбочина в състава. Футболистите са уморени от мачовете в Европа и няма достатъчно динамика в нашата игра. Трудно ще издържим на този ритъм с групата от 16 играчи. Доволен съм от футболистите, просто бройката е твърде малка и не мога да правя ротации. Не трябва да изоставаме с точките, защото после трудно ще наваксаме“, оплака се Херо.Интересното е, че подобно бе и мнението на колегата му в „Ботев“ (Пд) Николай Киров-Белия, който също се оплака, че няма достатъчно футболисти.\n\n\n                    ", "date": "2017.09.19", "title": "„Лудогорец“ се измъчи с „Ботев“, Херо пак иска нови играчи"}
{"url": "http://www.monitor.bg/a/view/39193-%D0%91%D0%B0%D0%BA%D1%83-%D0%BF%D1%80%D0%B8%D0%B5%D0%BC%D0%B0-%D1%84%D0%B8%D0%BD%D0%B0%D0%BB%D0%B0-%D0%B2-%D0%A8%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0-%D0%B4%D0%BE%D0%B3%D0%BE%D0%B4%D0%B8%D0%BD%D0%B0/", "text": "\n                    Финалът в Шампионска лига през сезон 2018/19 ще се играе на Олимпийския стадион в Баку, Азербайджан, съобщи испанското издание AS. Другият претендент за този мач - стадионът на „Атлетико (Мадрид) \"Метрополитано\", бе отхвърлен заради по-малък брой ВИП места по трибуните. Съоръжението бе открито само преди дни, като замести досегашния дом „Висенте Калдерон“, но явно няма нужните условия, за да приеме подобен двубой. Домакинът на мача трябва да бъде утвърден официално на Изпълкома на УЕФА на 21 септември. Този сезон финалът в Шампионска лига ще се играе на Олимпийския стадион в Киев, Украйна. Изборът на УЕФА пък търпя критики заради нестабилността в държавата, както и заради очаквани проблеми с гостуващите фенове.\n\n\n                    ", "date": "2017.09.19", "title": "Баку приема финала в Шампионската лига догодина"}
{"url": "http://www.monitor.bg/a/view/73011-%D0%9A%D0%BB%D0%BE%D0%BF-%D0%9E%D1%89%D0%B5-%D0%BF%D1%80%D0%B5%D0%B7-%D1%8F%D0%BD%D1%83%D0%B0%D1%80%D0%B8-%D0%9B%D0%B8%D0%B2%D1%8A%D1%80%D0%BF%D1%83%D0%BB-%D1%89%D0%B5-%D0%B5-%D0%BD%D0%B0-%D0%B2%D1%8A%D1%80%D1%85%D0%B0/", "text": "\n                    „Ливърпул“ ще бъде на върха в класирането през януари и ще се задържи там до края на сезона. Това се закани мениджърът на мърсисайдци Юрген Клоп в отговор на критиките след неубедителния старт на сезона. Спецът бе категоричен, че разполага с шампионски отбор. „Естествено, че съм доволен от качеството на отбора. Направихме няколко грешки, но нещата още през януари ще си дойдат на мястото и ще сме там, където феновете искат да бъдем“, сподели Клоп.Според английските медии пък германският мениджър е имал сериозен разговор с Даниел Стъридж. Нападателят е получил ултиматум максимално бързо да си върне добрата форма, като в противен случай ще бъде продаден още през зимната пауза. От началото на сезона той има само един гол, а през 2014 година подписа договор със заплата от 150 000 паунда на седмица. След подновяването на контракта обаче Стъридж има само 70 мача за 3 години и постоянно е измъчван от травми, като се появява предимно като резерва. \n\n\n                    ", "date": "2017.09.19", "title": "Клоп: Още през януари „Ливърпул“ ще е на върха"}
{"url": "http://www.monitor.bg/a/view/57034-1-%D0%BC%D0%BB%D0%BD-%D0%B5%D0%B2%D1%80%D0%BE-%D0%B2-%D0%BE%D1%81%D0%BD%D0%BE%D0%B2%D0%B0%D1%82%D0%B0-%D0%BD%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D0%BC%D0%B5%D0%B6%D0%B4%D1%83-%D0%9D%D0%B5%D0%B9%D0%BC%D0%B0%D1%80-%D0%B8-%D0%9A%D0%B0%D0%B2%D0%B0%D0%BD%D0%B8/", "text": " Тиаго Силва ги спира от физическа саморазправа\n                    В основата на скандала, който се разви между звездите на ПСЖ Неймар и Кавани заради изпълнение на дузпа по време на мача срещу \"Лион\", се оказаха пари.В договора на уругваеца има специална клауза, според която той ще получи 1 млн. евро, ако в края на сезона успее да стане голмайстор в Лига 1, твърдят френските медии. В момента Кавани е на второ място при стрелците със седем попадения, като има две по-малко от лидера Радамел Фалкао от \"Монако\", но Неймар го следва с 4 отбелязани гола, но е и с мач по-малко. През сезон 2015/2016 Кавани успя да реализира целта си и взе голмайсторския приз, но тази година ще му бъде по-трудно. Не е ясно дали има подобна клауза в договора и на бразилеца, но ако е така, борбата между двамата ще става още по-задълбочена, пише авторитетното издание „Екип“.По време на срещата срещу \"Лион\" Неймар и Кавани не успяха да се разберат кой да бие дузпа, която бе изпусната от уругваеца. След това напрежение имаше и при изпълнението на фаул пред наказателното поле, като се наложи и намесата на Дани Алвеш.Скандалът от терена се е пренесъл в съблекалнята на ПСЖ. След края на двубоя Кавани не се е присъединил към съотборниците си, които поздравявали феновете, а побързал да отиде в съблекалнята. Когато всички се прибрали, уругваецът спрял Неймар и му казал, че не е щастлив от поведението му. Преди новата звезда на ПСЖ да отговори, Кавани се изправил лице в лице срещу него и единствено капитанът Тиаго Силва спрял физически разправии и по-големи скандали между двамата играчи. Допълнително напрежение между двете звезди ще внесе и фактът, че треньорът на ПСЖ обяви, че дузпите ще бъдат изпълнявани само от тях двамата и те сами трябва да се разберат.От клуба твърдят, че няма конфликт между двамата футболисти и се опитват да покрият нещата, но случващото се в социалните мрежи говори друго и отношенията между двамата футболисти не са никак добри. След драмите, които се разиграха неделя вечер, Неймар е спрял да следва съотборника си Едисон Кавани в Туитър. \n\n\n                    ", "date": "2017.09.19", "title": "1 млн. евро в основата на скандала между Неймар и Кавани"}
{"url": "http://www.monitor.bg/a/view/44011-%D0%9D%D0%B0%D0%B4-1300-%D0%B1%D0%B5%D0%B3%D0%B0%D1%87%D0%B8-%D0%B7%D0%B0%D1%8F%D0%B2%D0%B5%D0%BD%D0%B8-%D0%B7%D0%B0-%D0%BC%D0%B0%D1%80%D0%B0%D1%82%D0%BE%D0%BD%D0%B0-%D0%BD%D0%B0-%D0%A1%D0%BE%D1%84%D0%B8%D1%8F/", "text": "\n                    Месец преди старта на софийския маратон вече има над 1300 заявени за участие атлети, съобщиха организаторите. Регистрацията е до 8 октомври, а стартът седмица по-късно – на 15 октомври през националния стадион.Всеки от тях ще получи като награда за участието си по един еднократен ваучер на стойност 20 евро, който може да се използва в рамките на година за закупуване на самолетен билет до желана дестинация от Wizz Air, който е основен спонсор на събитието. Бонусите са предвидени за стартиращите в основните дисциплини: класически маратон 42,195 км, полумаратон 21 км и 10,5 км, докато за масовия старт на 3 км наред с призовете за най-бързите са осигурени и награди от традиционната томбола.Наградният фонд на маратона е 60 000 лв., като победителите при мъжете и жените на 42,195 км ще получат по 8000 лв.Маратонът е включен в инициативата „София – Европейска столица на спорта“, както и фестивалът на екстремните спортове този уикенд в Княжевската градина. Кулминацията на Extreme Fest 2017 е моторспорт шоуто в неделя привечер.\n\n\n                    ", "date": "2017.09.19", "title": "Над 1300 бегачи заявени за маратона на София"}
{"url": "http://www.monitor.bg/a/view/66039-%D0%97%D0%B5%D1%82%D0%BE%D0%B2%D0%B0-%D0%92%D0%B7%D0%B5%D1%85%D0%BC%D0%B5-%D0%B1%D1%80%D0%BE%D0%BD%D0%B7%D0%B0-%D1%81-%D1%82%D1%80%D1%83%D0%B4-%D0%B2%D1%8F%D1%80%D0%B0-%D0%B8-%D0%BA%D1%8A%D1%81%D0%BC%D0%B5%D1%82/", "text": "\n                    Старши треньорът на волейболните националки до 23 години Антонина Зетова призова феновете и специалистите да не се главозамайват от спечелването на бронзовите медали от нейните състезателки на световното първенство в Словения.\"Стигнахме до третото място с много труд, вяра и малко късмет - призна Зетова при кацането на отбора на аерогара София. - Получихме помощ от Куба, на малкия финал пък най-добрата състезателка на Доминикана се контузи, но това не ни отнема от работата, желанието и емоциите. В днешния волейбол нищо не се получава, ако не се трудиш в залата. Още на старта на подготовката казах на момичетата, че искам да сме в четворката. Регламентът изискваше да играем концентрирано от началото до края.\"Зетова уточни, че за нея най-силните мачове на националките ни са били срещу Бразилия в предварителната група, когато обърнаха резултата от 0:3 до 4:3 гейма и на малкия финал, на който си осигуриха бронза.\"Медиите у нас разбраха, че сме на световно, едва след победата над Бразилия, преди това сякаш нямаше такъв отбор - каза Зетова. - Последният ни медал в женския волейбол беше преди 17 години. Нека си дадем сметка, че зад него стои много работа на клубни треньори, на състезателки. Нека не се залъгваме, а да продължим да работим. Аз лично не се главозамайвам и призовавам да гледаме трезво на нещата.”\n\n\n                    ", "date": "2017.09.19", "title": "Зетова: Взехме бронза с труд, вяра и късмет"}
{"url": "http://www.monitor.bg/a/view/24328-%D0%93%D1%80%D0%B8%D1%88%D0%BE-%D0%BF%D0%B0%D0%BA-%D1%81-%D1%88%D0%B0%D0%BD%D1%81-%D0%B4%D0%B0-%D0%B5-8-%D0%B2-%D1%81%D0%B2%D0%B5%D1%82%D0%B0/", "text": "\n                    Григор Димитров ще се изкачи до №8 в световната ранглиста на АТР и ще изравни най-доброто си постижение в седмичната класация от другата седмица, предвиждат тенис специалистите.Това ще стане възможно благодарение на отнемането на 150 точки от актива на настоящия осми в ранглистата Стан Вавринка. Миналата година по това време швейцарецът игра финал в Санкт Петербург, който загуби от Саша Зверев, но сега е аут от кортовете заради операция на коляното.Така активът на Стан от следващата седмица ще е 3540 точки – с 35 по-малко от този на Димитров.За първи път Григор достигна до №8 в света в началото на август 2014-а и се задържа на тази позиция едва 4 седмици.Първата ни ракета не е играл от отпадането от Андрей Рубльов във втория кръг на US Open. Следващият му турнир ще е в Пекин от 3 октомври. Преди ден пък той вече потвърди участието си в Ротердам (12-18 февруари 2018 г.) и записа кратко видеопослание към феновете, които ще го гледат на холандска земя. Най-добрия ни тенисист ще участва за седми път в надпреварата, а другите две големи имена в основната схема засега са Александър Зверев и Джо-Вилфрид Цонга.\n\n\n                    ", "date": "2017.09.19", "title": "Гришо пак с шанс да е №8 в света"}
{"url": "http://www.monitor.bg/a/view/58129-%D0%97%D0%B0%D0%BD%D0%B5%D0%B2-%D0%B1%D0%BB%D0%B5%D1%81%D1%82%D0%B8-%D0%B7%D0%B0-%D0%90%D0%BC%D0%BA%D0%B0%D1%80-%D0%BF%D1%80%D0%B8-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%B0-%D0%BF%D0%BE%D0%B1%D0%B5%D0%B4%D0%B0/", "text": "\n                    Петър Занев игра цял мач за „Амкар“ (Перм), който сензационно спечели с 1:0 при визитата си на „Локомотив“ (Москва) в среща от десетия кръг на руската Премиер лига. Гостите шокираха „железничарите“ още в първата минута, когато се разписа Михаил Гащенков. До края на мача Занев и компания не допуснаха грешки в отбрана и отблъснаха всички атаки на домакините, които така и не създадоха чисто голово положение. В друг мач от кръга „Зенит“ срази у дома „Уфа“ с 3:0 и остава лидер във временното класиране с 24 точки и три аванс пред “Краснодар“.Интересното е, че мачът за Занев бе негов юбилеен за „Амкар“, като бе под номер 100. Капитанът обаче призна, че не е знаел за това и го е научил непосредствено преди двубоя. „Разбрах го 10 минути преди срещата, когато ми показаха програмката за двубоя. Изобщо не знаех, че ще играя мач номер 100 за „Амкар“. Не ме впечатляват подобни постижения, предпочитам да печелим на терена и не обръщам внимание на другите неща“, коментира още Занев. Той очаквано бе сред повиканите от селекционера Петър Хубчев национали за световните квалификации с Франция и Люксембург. „Лъвовете“ все още на теория имат шанс за класиране на Мондиал 2018, но това минава през задължителни победи и благоприятен развой в другите мачове от групата. \n\n\n                    ", "date": "2017.09.19", "title": "Занев блести за „Амкар“ при сензационна победа"}
{"url": "http://www.monitor.bg/a/view/28222-%D0%91%D0%BE%D1%81%D1%8A%D1%82-%D0%BD%D0%B0-%D0%92%D0%B5%D1%80%D0%B5%D1%8F-%D0%BE%D1%82%D1%80%D0%B5%D1%87%D0%B5-%D0%B7%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8/", "text": "\n                    Собственикът на \"Верея\" Галин Михайлов заяви, че старозагорският клуб е финансово стабилен по повод изказванията на треньора Илиан Илиев. \"В клуба няма финансови проблеми, а организационни. В следващия един месец ще бъда плътно до отбора, за да изчистим нещата и се надявам всичко да върви по правилния начин\", каза босът.Съмнения, че има опасност отборът да се разпадне, се появиха след победа над \"Дунав\" събота вечер и коментарите на треньора. \"Ние за пари няма да говорим. Утре или в понеделник трябва да стане ясно какво правим, така не може да продължава\", разкри тогава Илиан Илиев.Въпреки че срещата между собственика и треньора не се състоя, отборът тренира нормално, макар и да имаше очаквания за бойкот от страна на играчите. Все пак \"Верея\" може да има проблеми, ако Илиан Илиев реши да се възползва от клауза в договора си, за която сам разкри. Треньорът има право да си тръгне по всяко време, стига да даде едноседмично предизвестие.\n\n\n                    ", "date": "2017.09.19", "title": "Босът на \"Верея\" отрече за финансови проблеми"}
{"url": "http://www.monitor.bg/a/view/29316-%D0%9F%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%B7%D0%B2%D0%B5%D0%B7%D0%B4%D0%B8-%D0%BF%D1%80%D0%BE%D0%BF%D1%83%D1%81%D0%BA%D0%B0%D1%82-%D1%88%D0%BE%D1%83%D0%BC%D0%B0%D1%87%D0%B0-%D0%BD%D0%B0-%D0%A1%D1%82%D0%BE%D0%B8%D1%87%D0%BA%D0%BE%D0%B2/", "text": "Спират двубоя 4 пъти от почит към починали легенди\n                    \n                                        Едни от най-големите звезди, които трябваше да дойдат у нас за шоумача на Христо Стоичков срещу легендите на „Барселона“, няма да пристигнат у нас. Спектакълът на градския стадион в Стара Загора започва в 20 часа утре вечер и ще бъде предаван пряко по bTV Action. Стоичков ще играе и за двата състава.Извън сметките по различни причини са Витор Баия, Патрик Андерсон, Джанлука Дзамброта, Ерик Абидал, Фернандо Коуто, Луис Карерас, Гийермо Амор, Людовик Жюли, Гайска Мендиета, Едгар Давидс, Шимао Саброса, Роналд де Бур и Георге Хаджи.Все пак феновете у нас ще могат да видят други, които имат не по-малко успехи с екипа на каталунците, които официално бяха потвърдени от испанския гранд (виж по-долу). Двубоят ще бъде спиран четири пъти, за да бъдат почетени починалите Трифон Иванов (прекъсване в 3-ата минута), Йохан Кройф (14’), Тито Виланова (55’) и Аян Садъков (70’).В тима на Камата пък отново на терена ще се съберат „трите коня“, както сами се нарекоха – Димитър Бербатов, Мартин Петров и Стилиян Петров. Билети за срещата ще се продават до началото на мача, като цените са от 30 до 80 лева.Хесус Ангой, Гусман, Хуан Карлос Родригес, Фредерик Дею, Андони Гойкоетчея, Кике Естебаранс, Хулио Салинас, Георге Попеску, Санчес Хара, Сержи Бархуан, Санти Ескеро, Мигел Надал, Хуан Карлос Морено, Дани Гарсия, Оскар Арпон, Яри Литманен и Христо СтоичковИвко Ганчев, Стоян Колев, Петър Хубчев, Радостин Кишишев, Емил Кременлиев, Елин Топузаков, Ивайло Йорданов, Гошо Гинчев, Красимир Балъков, Йордан Лечков, Даниел Боримиров, Илиан Илиев, Бончо Генчев, Дончо Донев, Александър Томаш, Костадин Видолов, Наско Сираков, Мюмюн Кашмер, Васил Драголов, Стилиян Петров, Мартин Петров, Димитър Бербатов, Емил Костадинов, Петър Михтарски и Христо Стоичков.\n                    \n                                    ", "date": "2017.09.19", "title": "Половината звезди пропускат шоумача на Стоичков"}
{"url": "http://www.monitor.bg/a/view/7631-%D0%A4%D0%B8%D0%BA%D0%B8-%D1%80%D0%B0%D0%B1%D0%BE%D1%82%D0%B8-%D0%B7%D0%B0-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA/", "text": "\n                    \n                                        Поп-фолк певецът Фики още не е минал под венчилото, но с нежната му половинка Гюлджан работят усърдно за наследник. Младата двойка, която ще размени брачни обети на 18 октомври в столичния хотел „Маринела“, се надява на дом, пълен с много деца. Личната преференция на сина на фолкидола Тони Стораро обаче е да гушне момченце. Изпълнителят на „Ако искаш“ и Гюлджан избраха певицата Галена за своя кума и дават заявка за пищна сватбена церемония с много музикални изненади. Искрите между двамата пламнаха преди 3 години в Брюксел по време на участие на Стораро-младши, на което симпатичната брюнетка му припявала от публиката. „Само като я видях, си казах, че това ще е моята жена. По-късно и тя ми сподели, че е усетила същото.“, разказва неведнъж 22-годишният певец. Фики отправи предложението си за брак на Гюлджан по време на полет с хеликоптер в края на юни. \n                    \n                                    ", "date": "2017.09.19", "title": "Фики работи за наследник "}
{"url": "http://www.monitor.bg/a/view/16349-%D0%92%D0%BD%D1%83%D1%87%D0%BA%D0%B0%D1%82%D0%B0-%D0%BD%D0%B0-%D0%A7%D0%B0%D0%BF%D0%BB%D0%B8%D0%BD-%D0%BE%D1%86%D0%B5%D0%BD%D1%8F%D0%B2%D0%B0-%D1%84%D0%B8%D0%BB%D0%BC%D0%B8-%D0%BD%D0%B0-%D0%A1%D0%B8%D0%BD%D0%B5%D0%BB%D0%B8%D0%B1%D1%80%D0%B8-2017/", "text": "Израелският писател Давид Гросман представя новия си роман в Соф\n                    Внучката на легендарния актьор Чарли Чаплин – Кийра, ще пристигне у нас, за да се включи в третото издание на литературно-филмовия фестивал „Синелибри“. Освен да разкрие пред родните киномани тънкостите на индустрията, 35-годишната продуцентка и актриса ще има и друга, по-специфична задача – да се включи в международното жури на дебютната конкурсна програма на форума. Освен нея сред оценяващите ще са френският композитор Бруно Куле, италианската сценаристка Дориана Леондеф и българският режисьор Илиян Джевелеков. „В състезателната програма ще участват общо осем продукции. Радваме се, че фестивалът продължава да се разраства и имаме амбицията\n\n \n\n\n\n \n\nПрипомняме, че „Синелибри“ е единственият фестивал на международно ниво, който обединява в едно литература и кино, като тази година в микса добавяме още музика и фотография“, обясни пред медии директорът на форума Жаклин Вагенщайн. Именно нейна заслуга е текстът на „Светлата страна“ - песента, която ще бъде талисман на цялото събитие. „Музиката и изпълнението са на певицата Рут Колева, а режисьор на клипа е Бойко Щонов. Част от текста - „Екранът, музика на думите“, ще бъде мото на тазгодишното издание на „Синелибри“, издаде още Вагенщайн.\n\nСред лентите, които ще се борят за одобрението на Кийра Чаплин и компания, са „Вечерята“ (реж. Орен Муверман), „Измамените“ (реж. София Копола), „Завръщане в Монтаук“, чийто създател Фолкер Шльондорф също ще е\n\n \n\n\n\n \n\nПървата прожекция под щампата на „Синелибри“ ще се проведе на 11 октомври, а фестивалът ще продължи до 22-и. Любителите на седмото изкуство ще имат възможност да се насладят на общо 32 филмови продукции, като за първи път събитието ще превземе 12 града от страната. На фаталния петък 13-и пък зала „България“ ще отпразнува своята 80-а годишнина. Това ще се случи отново в рамките на „Синелибри“, като празникът ще бъде белязан от руския режисьор Павел Лунгин и неговата „Дама Пика“ - филм, който също е включен в конкурсната програма. Музикалната част е поверена на сопраното Мария Цветкова-Маджарова и мецосопраното Росица Павлова-Инджева, които ще изпълнят две арии от едноименната опера на Чайковски.\n\nОсновен акцент в „Синелибри“ тази година ще бъде творчеството на всепризнатия израелски писател Давид Гросман. В България той ще представи лично най-новия си роман „Един кон влиза в бар“, за който получи престижната международна награда „Ман Букър“, както и екранизацията на книгата си „Ще бягаш ли с мен?“. За фестивала в София очакваме още италианската журналистка Франческа Романа Масаро и американската режисьорка Андреа Саймън.\n                    ", "date": "2017.09.19", "title": "Внучката на Чаплин оценява филми на „Синелибри 2017“"}
{"url": "http://www.monitor.bg/a/view/62998-%D0%A5%D0%B8%D0%BB%D0%B0%D1%80%D0%B8-%D0%91%D1%8A%D1%80%D1%82%D1%8A%D0%BD-%D0%B8-%D0%94%D0%B6%D0%B5%D1%84%D1%80%D0%B8-%D0%94%D0%B8%D0%B9%D0%BD-%D0%9C%D0%BE%D1%80%D0%B3%D0%B0%D0%BD-%D1%87%D0%B0%D0%BA%D0%B0%D1%82-%D0%B2%D1%82%D0%BE%D1%80%D0%BE/", "text": "\n                    Актьорите Хилари Бъртън и Джефри Джийн Морган скоро ще гушнат втори наследник. Звездата от захаросаната гимназиална драма One Three Hill дебютира с наедрялото си коремче на церемонията за връчване на телевизионните награди „Еми“. Двойката може да се похвали с една от най-стабилните връзки в Холивуд. Любовната им история започва през 2009 г., когато общ приятел ги събира за среща и оттогава са неразделни. Чаровната блондинка и 51-годишният актьор живеят във ферма близо до Ню Йорк, където отглеждат няколко лами и биозеленчуци. Звездното семейство вече възпитава един син - Аугустус, който се появи на бял свят през 2010 г. По думи на мъжа, превърнал се в бижуто на седми сезон на сериала „Живите мъртви“, тайната на дългата им връзка се крие в това, че играят в един отбор и са склонни на компромиси. \n\n\n                    ", "date": "2017.09.19", "title": "Хилари Бъртън и Джефри Дийн Морган чакат второ"}
{"url": "http://www.monitor.bg/a/view/62268-%D0%94%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B8-%D0%9C%D0%B0%D0%BB%D0%BA%D0%B0%D1%82%D0%B0-%D0%9A%D0%BE%D0%B1%D1%80%D0%B0-%D0%BE%D1%87%D0%B0%D0%BA%D0%B2%D0%B0%D1%82-%D0%BC%D0%BE%D0%BC%D1%87%D0%B5/", "text": "\n                    Попфолк дивата Десислава и боксьорът Благой Найденов ще гушнат момченце. Очаква се първата им рожба да се появи на бял свят през януари. Оказа се, че звездата от „Пайнер“ и Малката Кобра правили опити за наследник от доста време, но все пак новината за успеха била изненада. „Бебето ни беше планирано. Истината е, че аз имах гинекологичен проблем. Не беше много сериозен, но трябваше да се направи интервенция, за да мога да забременея нормално. Процентът това да се случи обаче беше минимален. По тази причина, когато се случи, за мен беше неочаквано.“, изповяда се пред сп. LOVE style певицата. Чаровното миньонче и световният ни шампион по бокс засега не планират да разменят брачни обети. Нещата между тях обаче вървят повече от добре. Деси отрече слуховете, че не се разбира с родителите на младата си изгора. Семейството на спортиста я приема с отворени обятия, въпреки голямата разлика от 17 години помежду им. Найденов пък е в чудесни отношения със сина на певицата Майки. Междувременно изпълнителката на „И това ще преживея“ се е отдала на заслужена почивка. Тя обяви в профила си във Фейсбук, че напуска музикалната сцена до следващото лято.    \n\n\n                    ", "date": "2017.09.19", "title": "Десислава и Малката Кобра очакват момче"}
{"url": "http://www.monitor.bg/a/view/47777-%D0%A1%D0%BC%D0%B5%D0%BD%D0%B8%D1%85%D0%B0-%D0%9B%D0%B0%D1%81%D0%BA%D0%B8%D0%BD-%D1%81-%D0%B1%D0%B8%D0%B2%D1%88-%D0%B5%D0%BC%D0%B8%D0%B3%D1%80%D0%B0%D0%BD%D1%82-%D0%B2%D1%8A%D0%B2-%D0%A4%D0%B5%D1%80%D0%BC%D0%B0%D1%82%D0%B0/", "text": "\n                    Иван Ласкин, който обяви, че напуска „Фермата“ по време на първия дуел за елиминации, бе сменен от продуцентите с бившия емигрант Михаил. Той е познат на по-паметливите зрители като съпруга на рускинята Альона от първия сезон на предаването. За да има равен шанс с останалите участници във „Фермата“ Мишо ще получи имунитет от ратайство и дуел за първата седмица. „Без ядене не мога. Ставам много нервен. Кухнята трябва да е на ниво. Това е към дамите.” С това си обръщение роденият в Сливен мъж успя да си навлече гнева на женското съсловие в предаването още в първите минути.\n\nМеждувременно в ролята „фермер на седмицата“ ще встъпи чеченката Марина, чийто писклив глас на няколко пъти стана основа тема на обсъждане сред участниците. Тя бе посочена за длъжността от загубилия първия дуел Тома. С отговорността да разпределя задачи с удоволствие й се притече на помощ бившият капитан на националния ни отбор по волейбол Владо Николов.\n                    ", "date": "2017.09.19", "title": "Смениха Ласкин с бивш емигрант във ”Фермата”"}
{"url": "http://www.monitor.bg/a/view/5499-%D0%A2%D1%80%D1%8A%D0%BC%D0%BF-%D0%B7%D0%BE%D0%B2%D0%B5-%D0%B7%D0%B0-%D1%80%D0%B5%D1%84%D0%BE%D1%80%D0%BC%D0%B8-%D0%B2-%D0%9E%D0%9E%D0%9D/", "text": "\n                    В първата си реч пред ООН американският президент Доналд Тръмп разкритикува международната организация, че бива съсипвана от бюрокрация и лошо управление и призова за реформи, които да я направят по-силна и ефективна в полза на мира, предаде Ройтерс.\n\n\"ООН трябва да се съсредоточи повече върху хората и по-малко върху бюрокрацията\", заяви Тръмп. Той каза това в кратко обръщение ден преди официалното откриване на годишната сесия на Общото събрание на организацията.\n\nПрезидентът отбеляза, че в последните години бюрокрацията и лошото управление пречат на ООН да разгърне пълния си потенциал. Той изтъкна, че САЩ не виждат резултати, които да отговарят на инвестираните от тях средства.\n\nДосега САЩ отговаряха за 22% от редовния бюджет на организацията в размер на 5,4 млрд. долара, както и за 28,5% от разходите за миротворчески операции в размер на 7,9 млрд. долара. Общо годишно Вашингтон отделя за дейностите на ООН и нейните програми около 10 млрд. долара. Според американския президент такова разпределение на финансовото бреме е „несправедливо“.\n\nНаред с това Тръмп приветства усилията на генералния секретар Антониу Гутериш ООН да стане по-ефективна в областта на развитието, мира и сигурността.\n\nТой направи дебютното си изказване пред ООН при приемането на подготвена от САЩ политическа декларация в 10 точки в подкрепа на реформи в организацията. Декларацията беше одобрена от представителите на 126 страни, събрали се да чуят речта на американския президент.\n\nМалко след това думата взе американската посланичка в ООН Ники Хейли, която призова 67-те страни, които още не са подписали декларацията, да го направят. Генералният секретар Гутериш обеща организацията \"да прави повече за хората и по-малко за процедурите\".\n\n\"Вноските на всички държави членки на ООН трябва да бъдат равни\". Това заяви американският президент Доналд Тръмп по време на среща в централата на организацията в Ню Йорк, посветена на реформирането й. „Длъжни сме да гарантираме, че нито една държава членка не носи непропорционална част от бремето. Както във военен, така и във финансов план. Ние също така призоваваме към това всяка една мироопазваща операция да има ясно определени цели и мащаби за оценка на нейния успех“, заяви американският президент.\n\nОпитите на САЩ да реформират ООН без участието на Русия ще се окажат неуспешни, пише руското издание „Взгляд“, в коментарен материал за намерението на американския президент да реформира ООН. Според изданието, опитът му едва ли ще се увенчае с успех, не само заради отрицателната позиция на Русия, една от основателките на организацията.\n\nПостоянният представител на Русия за ООН Василий Небензя заяви, че Москва едва ли ще подпише предложената от САЩ декларация за реформа на ООН. Според него, много от идеите, засегнати в декларацията, са важни и резонират с предложенията на Генералния секретар на ООН Антонио Гутериш, но „чрез декларации не можеш да направиш реформи в ООН“. Документът, предложен от САЩ, „не може да бъде инструкция, как да бъде преструктурирана организацията“, подчерта Небензя. Според него, за повишаването на ефективността на ООН са нужни междуправителствени преговори.\n\nМекият, но настойчив отказ на Русия да подпише предложената от САЩ декларация не учуди експертите. Вестник „Взгляд“ се свърза с политолога и ръководител на неправителствения Съвет по външна и военна политика, Фьодор Лукянов, който попита: „Защо трябва всички да подписват документа? Това е инициатива на една единствена държава, която не е изработена колективно. Принципът на ООН е в това, че важните документи трябва да са продукт на колективна работа и компромиси. При такова положение, документът има шанс да бъде приет“.\n\nСпоред Лукянов, руската позиция се състои в това, че ООН трябва да бъде усъвършенствана, но не се нуждае от големи структурни промени. „Това е разбираемо, защото всяка промяна, няма да е в полза на Русия“, подчерта експертът. Той поясни, че реформирането, например на Съвета за сигурност, за което се говори от много години – означава разширяването му, или добавяне на членове, имащи право на вето, или махането на правото за вето. Всеки от тези сценарии би означавал отказ на сегашните пет постоянни члена на ООН, напълно или частично, от привилегиите, от привилегиите, които имат.\n\nЛукиянов обобщи, че той „не знае случай в историята, когато страна се е отказала доброволно от привилегиите, с които разполага. Така че реформата в ООН няма да бъде приета, който и да я предлага“.\n                    ", "date": "2017.09.19", "title": "Тръмп зове за реформи в ООН"}
{"url": "http://www.monitor.bg/a/view/48334-%D0%9F%D1%83%D1%81%D0%BD%D0%B0%D1%85%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D0%BD%D0%B0-%D0%9C%D0%B0%D0%BA%D1%80%D0%BE%D0%BD-%D0%B2-%D0%BC%D1%80%D0%B5%D0%B6%D0%B0%D1%82%D0%B0/", "text": "\n                    Френският президент Еманюел Макрон беше засипан от есемеси и среднощни обаждания, след като един от неговите телефонни номера изтече онлайн, съобщиха негови сътрудници.\n\nНомерът се появил в публичното пространство преди около 12 дни след кражбата на телефон на репортер. В неговия указател фигурирал и един от телефоните на Макрон, който той имал от времето, когато е бил икономически министър в правителството на Франсоа Оланд.\n\n Изтеклият в интернет номер бързо бил спрян и Макрон вече се е сдобил с нов. Сътрудниците на президента са категорични, че няма пробив в сигурността.\n\n\"Публикуваният номер е на един от двата лични мобилни телефона на Еманюел Макрон, а не такъв, който той ползва за президентските си дела\", казва пред британския \"Телеграф\" неназован сътрудник. По думите му въпросният номер е ползван от президента само за лични разговори.\n\n Третият телефон на Макрон е криптиран и сигурен и му е даден през май, когато встъпи в длъжност като държавен глава.\n                    ", "date": "2017.09.19", "title": "Пуснаха телефона на Макрон в мрежата"}
{"url": "http://www.monitor.bg/a/view/67658-%D0%A1%D0%B5%D0%BD%D0%B0%D1%82%D1%8A%D1%82-%D0%BD%D0%B0-%D0%A1%D0%90%D0%A9-%D0%BE%D0%B4%D0%BE%D0%B1%D1%80%D0%B8-700-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%9F%D0%B5%D0%BD%D1%82%D0%B0%D0%B3%D0%BE%D0%BD%D0%B0/", "text": "\n                    Републиканците и Демократите в САЩ единно се съгласиха да отпуснат 700 милиарда долара бюджет на Военното ведомство на страната.\n\nСенатът гласува 89 срещу 9 за приемането на мярката, известна като Закон за оторизиране националната отбрана. Законът, поместен на 1215 страници, дава насока на политиката по ред военни въпроси, вариращи от това, дали Военновъздушните сили трябва да закупят нови изтребители, до това дали трябва да се вдига заплащането на военнослужещите. Отпуснати са 640 милиарда долара за основните операции на Пентагона – 37 милиарда повече, от исканите от президента Доналд Тръмп – още 60 милиарда са отделени за военните операции в Ирак, Сирия, Афганистан и др.\n\nНо докато предложението очертава увеличение на бюджета за отбрана, дали Пентагонът ще получи парите, ще бъде определено от депутатите в Конгреса, а Демократите са обещали да блокират значителното увеличение на военните разходи без да бъде увеличен бюджета и на социалните програми.\n\nПреди законопроектът да може да бъде изпратен на президента за подписване, той трябва да бъде съгласуван с версията на Камарата на представителите, където има различия по отношение на забележките към законопроекта. Във версията на Конгреса (долната камара) се предвижда създаването на нов космически корпус, който да управлява сателитите и други програми свързани с космоса, за разлика от варианта, приет от Сената.\n                    ", "date": "2017.09.19", "title": "Сенатът на САЩ одобри 700 милиарда долара за Пентагона"}
{"url": "http://www.monitor.bg/a/view/67598-%D0%A2%D1%80%D1%8A%D0%BC%D0%BF-%D0%B3%D0%BB%D0%B0%D1%81%D0%B8-%D0%B2%D0%BE%D0%B5%D0%BD%D0%B5%D0%BD-%D0%BF%D0%B0%D1%80%D0%B0%D0%B4-%D0%B2%D1%8A%D0%B2-%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD/", "text": "\n                    Президентът на САЩ Доналд Тръмп заяви, че обмисля да организира военен парад във Вашингтон на националния празник на САЩ Деня на независимостта (4 юли), като се е вдъхновил от парада по повод Деня на Бастилията, на който присъства в Париж, предадоха световните агенции.\n\nНа среща с френския президент Еманюел Макрон в кулоарите на Общото събрание на ООН Тръмп заяви, че е поискал от началника на администрацията на Белия дом, пенсионирания генерал от морската пехота Джон Кели, да разгледа възможността за подобна демонстрация на военната мощ на САЩ, съобщава Ройтерс.\n\n\"Хората не знаят какви големи воини има във Франция\", заяви американският президент, цитиран от Франс прес, коментирайки парада в Париж, на който присъства тази година. \"Имаше много самолети и много военна мощ\", подчерта той и обеща, че САЩ ще се опитат да надминат показаното във Франция.\n\nТръмп обсипа с комплименти френския си колега, заявявайки, че той върши страхотна работа в своята страна и е уважаван от американци и французи.\n\nРазчитайки на добрите си отношения с американския си колега, Макрон планира да стане говорител на голяма част от международната общност, като поиска от американския президент да продължи да поддържа сключеното през 2015 г. споразумение между Иран и шестте големи сили, съобщава АФП. Освен това той планира и да призове за връщането на САЩ в Парижкото споразумение за климата. Тръмп оттегли страната си от споразумението през месец май тази година.\n\n\"Имаме много общи възгледи\", подчерта Макрон.\n\nОчаква се Тръмп и Макрон да обсъдят на тази среща и други международни проблеми, включително тероризма и сигурността, отбелязва Асошиейтед прес.\n                    ", "date": "2017.09.19", "title": "Тръмп гласи военен парад във Вашингтон"}
{"url": "http://www.monitor.bg/a/view/68580-%D0%94%D0%B5%D1%81%D0%B5%D1%82%D0%BA%D0%B8-%D1%85%D0%B8%D0%BB%D1%8F%D0%B4%D0%B8-%D0%B5%D0%B2%D1%80%D0%BE-%D0%B2-%D1%82%D0%BE%D0%B0%D0%BB%D0%B5%D1%82%D0%BD%D0%B8%D1%82%D0%B5-%D0%B2-%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F/", "text": "\n                    Разследващите власти в Швейцария се опитват да разберат защо някой се е опитал да се освободи от десетки хиляди евро, пускайки ги в тоалетната на клон на банка UBS Group AG в Женева, пише в. „Трибюн дьо Женев“. Първите банкноти от по 500 евро са били открити преди няколко месеца в тоалетна, намираща се близо до банков трезор, в който се съхраняват стотиции депозитни кутии.Няколко дни по-късно още банкноти се появили в тоалетните на три намиращи се наблизо ресторанта. Разходите за водопроводчици, които да отпушат канализацията, били за хиляди франкове.В крайна сметка, полицията успява да извади десетки хиляди евро в замърсени банкноти, много от които изглежда преди това са били рязани с ножици. Парите са конфискувани от местните власти.Унищожаването на банкноти не е престъпление в Швейцария, но “зад тази история се крие нещо интересно”, казва Анри Дела Каса, говорител на прокуратурата в Женева. “По тази причина започнахме разследване.” Той отказва да дава допълнителни коментари. От UBS също са отказали коментар по инцидента в клона на банката в центъра на Женева.Според предварителното разследване парите могат да принадлежат на жени от Испания, които преди няколко години са ги оставили в хранилище в Женева. Те за последен път посетили банката в началото на годината, сочи проучване на записите от охранителните камери.Адвокатът на тези жени дошъл в полицията и предложил да финансира ремонта на канализацията (той е струвал няколко хиляди швейцарски франка), но не е обясни това свое желание и причината за него, като само подчертал, че го прави от името на причинителите на запушването.Европейската централна банка реши в средата на 2016 г. да спре печатането на банкноти по 500 евро към края на 2018 г.Причината за това е фактът, че според специалистите тези банкноти прекалено често се използват за финансиране на тероризма, пране на пари и заплащане на работници на черно.Преди около две години друга история, свързана с нарязване на банкноти предизвика доста смях и изумление. Омерзена от нетърпеливите си и алчни за пари наследници в края на живота си богата 85-годишна виенчанка наряза с ножица банкноти за близо един милион евро, дни преди преди да умре. Старицата била открита мъртва в луксозен дом за възрастни хора, а до леглото й имало огромна купчина от нарязани банкноти по 100 и 500 евро. Заможната възрастна жена е прекарала само 5 дни в старческия дом и това очевидно й е било напълно достатъчно.Това знаково решение демонстрира нежеланието й да остави каквото и да било на наследниците си и се потвърждава и от факта, че бясната баба е накълцала и спестовните си книжки. Общата стойност на нарязаното е 955 000 евро.\n\n\n                    ", "date": "2017.09.19", "title": "Десетки хиляди евро в тоалетните в Швейцария"}
{"url": "http://www.monitor.bg/a/view/65829-%D0%91%D0%B0%D0%B4%D0%B5%D0%BC%D0%B8%D1%82%D0%B5-%D1%80%D0%B0%D0%B7%D0%B4%D0%B2%D0%B8%D0%B6%D0%B2%D0%B0%D1%82-%D0%BC%D0%BE%D0%B7%D1%8A%D0%BA%D0%B0/", "text": "\n                    Включването на бадеми в менюто е отлично средство за стимулиране на мозъка, пише в. \"Дейли експрес\". Освен че осигуряват физическа енергия, бадемите подобряват и мозъчните функции, смятат специалисти от университета \"Пардю\".\n\nУчените са установили, че паметта се подобрява при хора, които консумират бадеми на обяд.\n\nЗа целите на проучването участниците са били разделени на две групи. В продължение на 12 седмици част от тях хапвали бадеми с обедното хранене. При изследваните лица, които не консумирали ядки на обяд, половин час след това било наблюдавано отслабване на паметта.\n\nСпециалистите приписват благоприятния ефект на способността на бадемите да балансират нивата на кръвната захар. Въпросните ядки освен това съдържат магнезий, противодействащ на умората. Бадемите са отличен източник и на ниацин, който също стимулира мозъчните функции.\n\nОсвен че помагат срещу отслабване на паметта, ядките влияят благоприятно и за понижаване на холестерола и високото кръвно налягане, както и за намаляване на риска от инсулт. Бадемите са богати на калий, който противодейства на негативните ефекти върху кръвното налягане от консумацията на сол.\n                    ", "date": "2017.09.19", "title": "Бадемите раздвижват мозъка"}
{"url": "http://www.monitor.bg/a/view/72862-%D0%9E%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2%D0%B8-%D0%BF%D1%80%D0%B8%D1%87%D0%B8%D0%BD%D0%B8-%D0%B7%D0%B0-%D0%BE%D1%81%D1%82%D0%B0%D1%80%D1%8F%D0%B2%D0%B0%D0%BD%D0%B5%D1%82%D0%BE/", "text": "\n                    Учени от Института по молекулярна биология в Германия разкриха механизма, свързан с неизбежното стареене и смъртта на организмите, съобщи Лента. Оказало се, че главна роля имат гени, които са нужни за поддържане на нормалните функции на клетките, но в напреднала възраст допринасят за увреждането и смъртта им.\n\nЕдна от хипотезите гласи, че стареенето и свързаната с него смърт са програмирани от еволюцията. Колкото по-дълга е продължителността на живота на дадено същество, толкова по-голямо е потомството му, на което ще бъдат предадени гените му. Организмите, които могат да се възпроизвеждат безкрайно дълго, получават еволюционно преимущество пред всички останали видове. Затова стареенето би трябвало постепенно да изчезне. За да бъде решено това противоречие, бе предложена концепцията за т.нар. антагонистична плейотропия.\n\nПлейотропия е наречен ефектът от множествени действия на ген, когато изпълнява едновременно няколко функции. Концепцията се състои в това, че един и същ ген може да допринесе за плодовитостта на дадено живо същество и за стареенето му. В резултат ДНК бързо се разпространява сред популацията, независимо че смъртта е неизбежна за всеки носител на гена. С това е свързана \"недалновидността\" на еволюцията, когато се подбират единствено онези признаци, които осигуряват незабавно преимущество, а не тези, които са по-изгодни в дългосрочен план. В крайна сметка стареенето и смъртта стават неразделна част от генетичната програма.\n                    ", "date": "2017.09.19", "title": "Откриха нови причини за остаряването"}
{"url": "http://www.monitor.bg/a/view/85670-%D0%92%D0%B4%D1%8A%D1%85%D0%BD%D0%BE%D0%B2%D0%B5%D0%BD-%D0%BE%D1%82-%D0%96%D1%83%D0%BB-%D0%92%D0%B5%D1%80%D0%BD-%D0%BE%D0%B1%D0%B8%D0%BA%D0%BE%D0%BB%D0%B8-%D1%81%D0%B2%D0%B5%D1%82%D0%B0-%D1%81-%D0%B2%D0%B5%D0%BB%D0%BE%D1%81%D0%B8%D0%BF%D0%B5%D0%B4-%D0%B7%D0%B0-79-%D0%B4%D0%BD%D0%B8/", "text": "\n                    Шотландецът Марк Бомонт постави нов световен рекорд, като с велосипед обиколи света за 79 дни.\n\nВдъхновен от книгата \"Около света за 80 дни\" на Жул Верн, 34-годишният любител на състезанията по издръжливост приключил околосветската си обиколка с велосипед на 18 септември в Париж.\n\nИменно от френската столица Бомонт започнал околосветската си обиколка на 2 юли. Той изминал около 29 000 км на териториите на 16 страни. Бомонт изминавал средно по 370 км дневно, като всеки ден въртял педалите по 16 часа, а за сън отделял по 5 часа. Той прекосил Русия и Монголия, преди да стигне до китайската столица Пекин, откъдето със самолет пристигнал в Австралия. Зеления континент шотландецът прекосил от запад на изток. След това прекосил и Нова Зеландия, преди да отлети със самолет за САЩ. Северна Америка Бомонт също прекосил от запад на изток, като започнал пътешествието си от Анкоридж, Аляска. Този етап приключил в Халифакс в канадската провинция Нова Скотия. След това велосипедистът пристигнал със самолет в Португалия, откъдето стигнал до Париж.\n\n\"Това бяха най-дългите два месеца и половина в живота ми - най-изтощителното изпитание, на което подложих тялото и мозъка си - каза Бомонт, след като финишира пред Триумфалната арка. - Всеки ден сам по себе си бе изпитание за физическата и умствената ми издръжливост.\"\n\nТой подобри световния рекорд с 44 дни. През 2008 г. шотландецът обиколил с велосипед света за 194 дни, но по-късно друг велосипедист направил същото за 123 дни.\n                    ", "date": "2017.09.19", "title": "Вдъхновен от Жул Верн обиколи света с велосипед за 79 дни"}
{"url": "http://www.monitor.bg/a/view/83348-%D0%A1%D1%82%D0%BE-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B7%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B2-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "\n                    Противопоставянето между испанските власти и лидерите на провинция Каталуния премина на нов етап, след като първите от 740 чиновници, обвинени за подкрепата на незаконния референдум за независимост на региона, бяха повикани да се явят пред прокурор, предаде Ройтерс.Обвиненията към чиновниците е в гражданско неподчинение и злоупотреба със служебното положение, както и с държавни средства.Ден преди това испанските власти продължиха с усилията да спрат референдума за независимост на Каталуния, конфискувайки пропагандни материали, а главният прокурор не изключи възможността политическият лидер на региона да бъде арестуван, предаде Ройтерс.Правителството на североизточната испанска област възнамерява да произведе на 1 октомври референдум, на който гласоподавателите ще се произнесат дали подкрепят отделянето от Испания. Правителството в Мадрид счита вота за незаконен.По-рано испанската прокуратура, която нареди на полицията да разследва всеки опит за подпомагане организирането на референдума, заяви, че чиновници, участващи в каквато и да било подготовка за него, може да бъдат обвинени в гражданско неподчинение и в злоупотреба със служебно положение и държавни средства. Въпреки това над 700 каталунски кметове се събраха в събота в Барселона, за да потвърдят подкрепата си за вота.Запитан дали, ако подготовката продължи, е възможно регионалният премиер Карлес Пучдемон да бъде арестуван, главният прокурор на Испания Хосе Мануел Маса заяви, че \"може да го обмислим, тъй като първостепенната цел е да спрем референдума\".\"Не бих изключил напълно възможността да се иска присъда затвор, това може да се случи при определени условия\", каза Маса, цитиран от в. \"Мундо\".Макар че според социологически проучвания по-малко от половината от 5,5-те милиона избиратели в Каталуния подкрепят независимостта, повечето жители на богатата испанска автономна област искат да имат възможността да гласуват по въпроса, отбелязва Ройтерс.\n\n\n                    ", "date": "2017.09.19", "title": "Първи  чиновници на прокурор за референдума в Каталуния"}
{"url": "http://www.monitor.bg/a/view/54730-%D0%9C%D0%B8%D0%BB%D0%B8%D0%BE%D0%BD%D0%B5%D1%80%D0%BA%D0%B0-%D0%B8%D0%B7%D1%87%D0%B5%D0%B7%D0%BD%D0%B0-%D0%B2-%D0%9C%D0%B8%D0%BB%D0%B0%D0%BD%D0%BE-%D0%B8-%D1%81%D1%82%D0%B0%D0%BD%D0%B0-%D0%BA%D0%BB%D0%BE%D1%88%D0%B0%D1%80%D0%BA%D0%B0/", "text": "\n                    Петдесет и една годишна англичанка – милионерка бе открита сред клошарите на Милано след като полицаи и частни детективи през последните шест месеца изтарашиха половин Европа, за да я търсят. Ариана – така се казва жената, изчезнала вдън земя в средата на март от баровския апартамент, който от време на време наемала, за да се радва на красотите и културния живот на големия италиански град. Телефонът й замлъкнал, а отишлите да я търсят в жилището й познати установили, че макар вратата да била оставена незаключена, дрехите, личните й вещи и нейните документи вътре били недокоснати.\n\nСестратата на Ариана в Лондон уведомила ченгетата от Скотланд ярд веднага след като се уверила, че телефонът й не работи и че не се е връщала в апартамента си в Милано цели два дни. Първоначалната хипотеза на полицаите била, че богатата жена е отвлечена и ще бъде поискан откуп за нея, но след като цяла седмица никой не се обадил на роднините й, тази следа била изоставена. Една по една отпаднали и другите хипотези – любовна авантюра, забежки по религиозна секта, а за пътуване до някоя екзотична страна не можело и да става дума, тъй като Ариана нямала нито паспорт, нито лична карта. Но най-смущаващото в цялата история било, че от тлъстите банкови сметки на милионерката в Англия, Италия и Швейцария не бил изтеглен и цент. С други думи ако била жива – мрачната хипотеза на ченгетата била, че тя е убита случайно или нарочно, а трупът й укрит, то англичанката съществува някъде, но без каквито и да било средства.\n\nИ след като вдигнали под тревога колегите си в Италия и съседните й страни, полицаите от Скотланд ярд се обърнали за съдействие към частна детективска компания в Милано, в която се трудели пенсионирани техни колеги. И един от тях със снимката на Ариана в ръка започнал да обикаля наред всички магазини в града, вестникарски будки, кафенета, цветарски магазини, бакалници, фризьорски салони, ателиета за химическо чистене, търговски центрове и т.н. Цели два месеца къртовските му усилия останали напразни, но той не се отказал, като започнал да разпитва дори и клошарите, подвизаващи се в центъра на Милано и покрай неговата централна гара. Срещу топло кафе един от тези просяци му казал, че преди няколко дни жена като тая на снимката се била настанила на неговото „спално място“ – решетката, от която излиза топлият въздух на климатичната инсталация на петзвезден хотел.\n\nИ в два часа след полунощ завчера пенсионираният, но разтропан италиански полицай, намерил Ариана точно там. Завел я веднага в намиращото се наблизо полицейско управление, но тя отказвала да отговаря на въпросите на служителите на реда до момента, в който срещу нея застанала собствената й сестра. Изведнъж паметта й се върнала и си спомнила, че през слънчев мартенски ден някой се опитал да задигне чантата й, тя паднала, ударила си главата в бордюр и когато се свестила, възрастен господин я вдигнал на крака, после й дал парче пица и бутилка вода. След това Ариана продължила да си живее цели шест месеца мирно и тихо от подаянията на добрите души в Милано.\n                    ", "date": "2017.09.19", "title": "Милионерка изчезна в Милано и стана клошарка"}
{"url": "http://www.monitor.bg/a/view/59713-%D0%94%D1%8A%D0%BB%D0%B3%D0%B8%D1%82%D0%B5-%D0%BD%D0%BE%D1%81%D0%BE%D0%B2%D0%B5-%D0%BD%D0%B0-%D0%BC%D0%B0%D1%80%D0%B8%D0%BE%D0%BD%D0%B5%D1%82%D0%BD%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%86%D0%B8/", "text": "\n                     \n\nМине не мине време и вземе че изпълзи някой от провалилите се   десни политици, за да покаже че шутирането им извън политическата сцена не е било напразно. Първо изгоненото и от ръководството на ДСБ костово протеже Радан Кънев се появи, за да се изока по визитата на френския президент, след това заедно с другия изритан Христо Иванов писаха до президента да спре избора на новия председател на ВАС (Висшия административен съд). И накрая, по известния като Пинокио, посрамил се експравосъден министър и наследник на изконно свързана със СССР фамилия, реши да блесне по повод на визитата на руския главен прокурор. \nЩе кажем направо - трябва наистина да си си плюл на физиономията, за да позволиш да изпаднеш в комичната ситуация да скачаш върху страна, с която си фамилно обвързан. Но сребърниците не миришат - вчера от едните, днес от другите. Само че, както е известно, след всяка лъжа на Пинокио, носът му пораства с два пръста. И не е случайно, че е толкова дълъг вече. Нито пък, че едва ли някой им обръща внимание на двамата. Появата им обаче е поредния добър урок за всички, които наивно си дадоха гласа за марионетни политици, поставили се в услуга на чужди на народните интереси разследвани и подсъдни олигарси.\n                    ", "date": "2017.09.19", "title": "Дългите носове на марионетните политици"}
{"url": "http://www.monitor.bg/a/view/86257-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%BF%D0%BE%D0%B4%D0%BA%D0%BE%D0%BF%D0%B0%D0%B2%D0%B0-%D0%B4%D1%83%D1%85%D0%B0-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0-%D0%9C%D0%B0%D0%B3%D0%BD%D0%B8%D1%82%D1%81%D0%BA%D0%B8/", "text": "\n                    Законът \"Магнитски\" е една от най-ярките светлини на американската правна система. Наскоро той бе актуализиран и позволява на правителството на САЩ да налага ограничения на лоши фигури от потиснически режими, включително от Русия, да наказва лица, които нарушават човешките права и се облагодетелстват от корупцията, пише в статия, посветена на банкера беглец Цветан Василев, сп. „Ню Ийстърн Юръп“.\n\nВ момента един обвиняем нарушител на закона в България се опитва да изкриви глобалния закон „Магнитски“ и да го преобърне с главата надолу, пише в авторитетно полско списание, излизащо на английски език за Централна и Източна Европа, журналистът Юджен Елади.\n\nЦветан Василев – български бизнесмен, който е обвинен, че в качеството си на управляващ уважаема банка я докарва до фалит с помощта на схема пирамида – се опитва да се защити от наказателно преследване, като се позовава на закона. Нещо по-лошо, той се сравнява със смелия човек, чието име носи законът - Сергей Магнитски.\n\nМагнитски е адвокат и одитор, разкрил измама за милиони долари сред руските данъчни служители. Арестуван е и държан в ареста без съдебен процес. През 2009 г., седем дни преди руското законодателство да изисква той да бъде освободен, той е пребит до смърт и така става световен символ на репресията под ръководството на Владимир Путин.\n\nВ знак на уважение, през 2012 г. Конгресът на САЩ одобрява закона „Магнитски“, който е създаден, за да накаже лицата, отговорни за смъртта на адвоката, като им забрани да влизат в САЩ и да имат достъп до американската банкова система. Законът предвижда и наказание за онези, които нарушават човешките права.\n\nМиналата година законът беше актуализиран с цел да разшири правомощията на президента да санкционира физическите лица и бе преименуван в закон „Магнитски“ за глобалната отговорност за човешките права. Към днешна дата в списъка по Магнитски са включени 44 нарушители на човешките права и им е забранено да влизат в САЩ и да използват американската банкова система.\n\nСега Василев се опитва да извърти закона в своя полза. Той заявява, че е първият случай, който трябва да бъде разгледан съгласно глобалния закон „Магнитски“. Неговият представител иска от правителството на САЩ да наложи икономически санкции на двама българи, за които той твърди, че неправомерно го обвиняват в престъпления.\n\nИ двамата българи категорично заявяват, че Василев ги опетнява и имат сериозни доводи. Единият – Сотир Цацаров, е главният прокурор на страната – с други думи главният обвинител на Василев. Вторият, Делян Пеевски, е член на българския парламент и собственик на медии, които са публикували остри въпроси за Василев и за управляваната от него банка.\n\nНа практика Василев разпространява фалшиви новини, като се опитва да ги пробута на американски държавни служители.\n\nНа Василев два пъти през тази година са му повдигнати обвинения за множество престъпления за пране на пари и присвояване на средства, свързани с разграбването на четвъртата по големина банка в България - Корпоративна търговска банка. Българските разследващи твърдят, че Василев е използвал мажоритарния си дял, за да получи лидерска позиция в банката, а след това е довел банката до неуспех, като е предоставил милиони долари в необезпечени кредити. Съгласно обвиненията той е отклонявал заеми за себе си чрез кухи компании и е използвал парите за закупуване на активи, включително телекомуникационни, енергийни и хотелиерски компании. Това не са празни обвинения. Българските служби са ангажирали уважавани одитори, включително Делойт, Ърнст и Янг, които да прегледат книжата на банката. Те са установили, че 87% от банковите заеми са дадени на заявители с недостатъчни обезпечения или въобще без такива.\n\nВасилев е използвал банката, за да движи самоиздържаща се пирамидална схема, твърди обвинението, за да открадне над 1,5 милиарда долара. В резултат са пострадали хиляди обикновени български вложители.\n\nЗа да избегне отговорността, Василев е предпочел да се обяви за жертва. Той твърди, че е жертва на заговор, иницииран от Пеевски, български медиен собственик, и на главния прокурор Цацаров.\n\nВасилев твърди, че Пеевски и Цацаров трябва да бъдат обект на санкции по глобалния закон „Магнитски“. Ако това се случи, това ще подкопае същността на закона и ще оскверни паметта на Сергей Магнитски, загубил живота си, борейки се срещу корупцията.\n\nМеждувременно Василев е избягал в Сърбия, която няма договор за екстрадиция с България.\n\nИзявленията на Василев щяха да бъдат смешни, ако нямаха потенциала да нанесат сериозни последици за държавните служители като Цацаров и Пеевски. След като прегледат фактите по заявлението на Василев, служителите от щатския Държавен департамент и Министерството на финансите трябва да стигнат до същото заключение както официалните лица в България: обвиненията на Василев са неоснователни и трябва да бъдат отхвърлени. Паметта на Сергей Магнитски го заслужава.\n\n \n\n \n\n \n\n \n\n \n\n \n\n \n                    ", "date": "2017.09.19", "title": "Цветан Василев подкопава духа на закона „Магнитски“"}
{"url": "http://www.monitor.bg/a/view/70945-%D0%A1%D0%BF%D1%80%D1%8F%D1%85%D0%B0-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%BA%D0%BC%D0%B5%D1%82%D0%B0-%D0%BD%D0%B0-%D0%9F%D0%BB%D0%BE%D0%B2%D0%B4%D0%B8%D0%B2-%D0%BD%D0%B0%D1%80%D1%83%D1%88%D0%B5%D0%BD%D0%BE-%D0%B5-%D0%BF%D1%80%D0%B0%D0%B2%D0%BE%D1%82%D0%BE-%D0%BC%D1%83-%D0%BD%D0%B0-%D0%B7%D0%B0%D1%89%D0%B8%D1%82%D0%B0/", "text": "Според прокуратурата Иван Тотев, заместникът му Димитър Кацарски и кметът на район „Западен” Димитър Колев са ощетили бюджета с 670 бона при строежа на зоокъта\n                    Делото срещу кмета на Пловдив Иван Тотев бе прекратено от окръжния съд и бе върнато на Софийската градска прокуратура за отстраняване на процесуални нарушения в обвинителния акт, съобщиха от Съдебната палата в Пловдив. Заради противоречията в обвинителния акт било нарушено правото на защита на Тотев. Заедно с него на подсъдимата скамейка трябваше да застанат заместникът му Димитър Кацарски и кметът на район „Западен” Димитър Колев. За тях тримата прокуратурата твърди, че са ощетили бюджета на община Пловдив с 689 869.70 лева при строителството на местната зоологическа градина.\n\nСпоред държавното обвинение престъплението е било извършено в периода от 30 април 2014г. до 29 юли 2015г. Тогава кметът на Пловдив е провел процедура с пряко договаряне с изпълнителя в нарушение на Закона за обществените поръчки (ЗОП). Тази процедура била проведена и без да има одобрен инвестиционен проект към момента на откриването й, както и без да има количествено-стойностна сметка за проекта.  Нямало и комплексен доклад за оценка на съответствието на инвестиционния проект със съществуващите изисквания на строежите. Нямало и издадено разрешение за строеж, но договорът за строителство с частната фирма бил сключен. Така обаче, с цел да набави облага за търговското дружество, Тотев е ощетил общината с 689 869 лева. Според прокуратурата са настъпили и други вредни последици – формирано било недоверие в обществото дали публично и прозрачно се разходват бюджетните средства. Кацарски и Колев пък са били съучастници на кмета Тотев, твърдят от прокуратурата. Двамата са действали, като помагачи и чрез действията си умишлено са улеснили кмета да извърши престъплението. Зам.-кметът Кацарски е бил назначен от Тотев за председател на комисията за избора на изпълнител. В нарушение на ЗОП на 28 юли 2014г. зам.-кметът е предложил на Тотев откритата процедура да бъде прекратена. Така Кацарски е дал възможност на кмета да открие друга процедура – договаряне без обявление.\n\nСпоред обвинението тримата са извършили престъпление като съучастници, което им качество за всеки един от тях е описано с противоречия в обвинителния акт, счита окръжният съд в Пловдив. Оттам са категорични, че съществените процесуални нарушения рефлектират и върху възможността на ощетеното юридическо лице – община Пловдив, да реализира правата си в съдебната фаза на процеса. Разпореждането подлежи на протест и обжалване пред Пловдивския апелативен съд.\n                    ", "date": "2017.09.19", "title": "Спряха делото срещу кмета на Пловдив, нарушено е правото му на защита"}
{"url": "http://www.monitor.bg/a/view/72438-%D0%93%D0%BB%D0%B5%D0%B4%D0%B0%D1%82-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%BA%D0%BC%D0%B5%D1%82%D0%B0-%D0%BD%D0%B0-%D0%9A%D0%B0%D1%80%D0%BB%D0%BE%D0%B2%D0%BE-%D0%BF%D1%80%D0%B8-%D0%B7%D0%B0%D0%BA%D1%80%D0%B8%D1%82%D0%B8-%D0%B2%D1%80%D0%B0%D1%82%D0%B8/", "text": "\n                    Повторният процес срещу кмета на Карлово д-р Емил Кабаиванов, който стартира на 19 септември т.г. в Районния съд в Пловдив, ще бъде при закрити врати. Изненадващото решение дойде от съдия Николай Ингилизов, който се мотивира със срс-та в кориците на делото. Само няколко месеца по-рано в районния съд в Карлово процесът бе при открити врати, но пък тогава съдия Анна Донкова – Кутрова си даде отвод. Мотивите й бяха, че подсъдимият градоначалник е съдействал на съда в Карлово да има нова сграда и тя не искала да бъде обвинена в конфликт на интереси. Именно в града на Левски процесът срещу Кабаиванов бе достигнал до финална права. Бяха разпитани всички свидетели и страните бяха стигнали до пледоарии, когато съдийката се оттегли. След като всички съдии от районния съд в Карлово си направиха отвод, делото бе разпределено на районния съд в Пловдив. Срещу кмета на Карлово прокуратурата повдигна обвинение, че е присвоил 26 984 лева по евро проект по ОП „Околна среда” за доизграждане и модернизация на градската пречиствателна станция за отпадни води и канализационната мрежа на градчето. Процесът срещу кмета на Карлово продължава и на 20 септември. \n                    ", "date": "2017.09.19", "title": "Гледат делото срещу кмета на Карлово при закрити врати"}
{"url": "http://www.monitor.bg/a/view/12310-%D0%A3%D1%87%D0%B8%D1%82%D0%B5%D0%BB%D0%BA%D0%B0-%D1%81%D0%BA%D0%BE%D1%87%D0%B8-%D0%BE%D1%82-%D1%88%D0%B5%D1%81%D1%82%D0%B8%D1%8F-%D0%B5%D1%82%D0%B0%D0%B6/", "text": "\n                    Пенсионирана учителка скочи от шестия етаж на блок № 10 във врачанския квартал „Дъбника”, където живеела и загина на място. Фаталното решение 64-годишната Искра Генова е взела в нощта срещу вторник. На мъртвото й тяло се натъкнала млада майка към 6,30 часа сутринта.\n\nСамоубийцата живеела сама от две години, след като починал съпругът й Иван, един от известните печатари в града. Но дъщеря й Галя я наглеждала всеки ден. Мадата жена била при майка си до 9 часа вечерта в понеделник, разкриват потресени от самоубийството съседи. Те разказват, че от известно време комшийката им имала здравословни проблеми и претърпяла операция. Вероятно тъкмо тежката й болест я е накарала да се спаси от мъките като сложи край на живота си, коментират от блока.\n                    ", "date": "2017.09.19", "title": " Учителка скочи от шестия етаж"}
{"url": "http://www.monitor.bg/a/view/57276-3-%D0%B3%D0%BE%D0%B4%D0%B8%D0%BD%D0%B8-%D1%83%D1%81%D0%BB%D0%BE%D0%B2%D0%BD%D0%BE-%D0%B7%D0%B0-%D0%98%D0%B2%D0%B0%D0%BD%D0%BA%D0%B0-%D0%BF%D0%BE%D1%80%D1%8A%D1%87%D0%B0%D0%BB%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%B0%D1%82%D0%B0-%D0%BD%D0%B0-6-%D1%80%D0%BE%D0%B4%D0%BD%D0%B8%D0%BD%D0%B8/", "text": "\n                    3 години условно с 5-годишен изпитателен срок отсъди окръжният съд в Пловдив за Иванка Ройдова от село Брани поле. Жената отговаряше пред Темида за поръчителство на убийствата на шестима свои роднини. Според държавното обвинение Ройдова е търсила под дърво и камък килър, който да ликвидира брат й Стойчо и неговите дъщеря Гергана, съпруг и две деца, както и сина му Георги. Стойчо трябвало да бъде убит с висока доза инсулин, тъй като е диабетик, а останалите трябвало да бъдат умъртвени, докато са заедно на фамилно празненство по повод Гергьовден. Обвинението сочеше, че преди да бъде убит, Стойчо е трябвало да й подпише документ, с който да й прехвърли авоарите на баща им Георги Ройдов. На младини той емигрирал за САЩ, където развил успешен бизнес и след смъртта си оставил около 3-4 милиона щатски долара. Парите обаче така и не достигнали до Иванка и нейните наследници, заради което възникнали скандали между роднините. Самата Ройдова в съдебна зала твърдеше, че е абсолютно невинна, каквото заяви и след произнасянето на присъдата. „Ще обжалвам със сигурност. Обвиненията срещу мен са измислени. Ударът и атаката с делото срещу мен идват от неговата болногледачка Недялка Бързакова, която на практика е единствената наследница на милионите на баща ми”, каза след присъдата Иванка Ройдова. Адвокатът й Йордан Давчев също потвърди, че присъдата ще бъде обжалвана. От произнасянето на окръжния съд не са доволни и частните обвинители в процеса – Стойчо Ройдов и неговите наследници, които настояват за ефективна присъда за Иванка.\n\n \n                    ", "date": "2017.09.19", "title": "3 години условно за Иванка, поръчала убийствата на 6 роднини"}
{"url": "http://www.monitor.bg/a/view/52665-%D0%91%D1%80%D0%B0%D1%82%D1%8F-%D0%BE%D1%82%D0%B8%D0%B2%D0%B0%D1%82-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B7%D0%B0-%D0%BF%D0%B5%D1%82-%D0%BA%D0%B8%D0%BB%D0%B0-%D1%81%D0%B2%D0%B8%D0%BD%D1%81%D0%BA%D0%BE/", "text": "\n                    Братя отиват за по една година в затвора за кражба на пет кила свинско месо. Георги и Илиян Т. са обвинени в това, че на 22 февруари 2017 г. в село Водолей проникнали в къща в отсъствието на стопаните и задинали два чифта маратонки, 5 кг. свинско месо и кайма и 3 кг. пилешки мръвки, всичко на обща стойност 150 лв. Двамата братя са криминално проявени и са осъждани многократно и това е допринесло за това съдът да им даде ефективни присъди\n\n \n                    ", "date": "2017.09.19", "title": "Братя отиват в затвора  за пет кила свинско"}
{"url": "http://www.monitor.bg/a/view/21123-%D0%94%D0%B2%D0%B0%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D1%87%D0%B5%D0%BB%D0%B5%D0%BD-%D1%81%D0%B1%D0%BB%D1%8A%D1%81%D1%8A%D0%BA-%D0%BF%D0%BE-%D0%BF%D1%8A%D1%82%D1%8F-%D0%94%D0%BE%D0%B1%D1%80%D0%B8%D1%87%D0%92%D0%B0%D1%80%D0%BD%D0%B0/", "text": "\n                    За около половин ден бе затворен пътят Добрич-Варна поради възникнало тежко ПТП на 19 септември около 6 ч. сутринта, в района на „Пети километър”. Временно бе затворен за движение участъкът от град Добрич до разклона за село Стефаново по главен път Добрич- Варна. Движението беше възстановено след 12,40 ч Обходният маршрут беше град Добрич – село Бранище – село Стефаново – село Стожер. Блъснали са се челно 2 тежкотоварни автомобила, като и двамата водачи са загинали на място – съобщават от Областната дирекция на МВР-Добрич. Тежките машини са с добричка регистрация, а участъкът, където е станал инцидентът, е равен. От удара единият от камионите е изхвръкнал в канавката край пътя с доста щети по него, а другият е останал на платното. Според първия оглед, нямало спирачен път, което предопредило директния сблъсък. Причините за инцидента се изяснява\n                    ", "date": "2017.09.19", "title": "Двама загинаха при челен сблъсък по пътя Добрич-Варна"}
{"url": "http://www.monitor.bg/a/view/67588-%D0%9A%D0%B8%D1%82%D0%B0%D0%B9-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-195-%D0%BC%D0%BB%D1%80%D0%B4-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D1%86%D0%B5%D0%BD%D0%B8-%D0%BA%D0%BD%D0%B8%D0%B6%D0%B0/", "text": "\n                    Американски държавни цени книжа за 19,5 млрд. долара е купил през юли Китай, съобщава „Прайм”. Така най-голямата комунистическа държава вече притежава такива активи за 1,166 трлн. долара, сочат последните данни на финансовото министерство на САЩ и си върна лидерството, а на второ място остана Япония. Страната на изгряващото слънце през юли е напазарувала държавни облигации на САЩ за 22,3 млрд. долара и е вече притежава бонове на стойност 1,113 трлн. долара. За същото време Русия е купила щатски ценни книжа само за 200 млн. долара и заема едва 14-то място с портфейл от 103,1 млрд. долара.\n\nТрета сред държателите на облигациите на САЩ е Ирландия с 311 млрд. долара. В по-миналия месец ирландците са купили книжа за още 8 млрд. долара.\n\nПрез юли държавни институции са купили американски държавен дълг за 78,7 млрд. долара. Към края на седмия месец от годината чуждите инвестиции в облигации на американското правителство са достигнали обем от 6,25 трлн. долара.\n                    ", "date": "2017.09.19", "title": "Китай инвестира $19,5 млрд. в американски държавни цени книжа"}
{"url": "http://www.monitor.bg/a/view/49704-%D0%9E%D1%82-%D0%90%D0%9F%D0%98-%D1%81%D0%B5%D0%B7%D0%B8%D1%80%D0%B0-%D0%94%D0%90%D0%9D%D0%A1-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8/", "text": "\n                    От Агенция \"Пътна инфраструктура\" са сезирали ДАНС и други компетентни институции за разпространени вчера от нейно име фалшива информация и документи. Това съобщиха от АПИ.\n\nВеднага след разпространяване на невярната информация била извършена проверка на информационните системи на АПИ и било установено, че електронното съобщение не е било изпратено от електронна поща на агенцията и информационните системи не са били обект на хакерска атака. Електронното съобщение е изпратено от интернет платформа, имитираща името на АПИ, допълниха от агенцията.\n\nРаботата на тръжната комисия за избор на изпълнител в обществената поръчка за проектиране, изграждане и въвеждане на електронна система за събиране на таксите за ползване на републиканската пътна мрежа продължава.\n                    ", "date": "2017.09.19", "title": "От АПИ сезира ДАНС за фалшива информация и документи"}
{"url": "http://www.monitor.bg/a/view/60606-%D0%9B%D0%B8%D1%82%D0%B2%D0%B0-%D1%89%D0%B5-%D0%BF%D0%BE%D0%B8%D1%81%D0%BA%D0%B0-%D0%BE%D1%82-%D0%95%D0%A1-%D0%B4%D0%B0-%D0%BF%D1%80%D0%B5%D0%BC%D0%B0%D1%85%D0%BD%D0%B5-%D0%B4%D0%B2%D0%BE%D0%B9%D0%BD%D0%B8%D1%82%D0%B5-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8-%D0%B2-%D0%BA%D0%B0%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B5%D0%B4%D0%BD%D0%B8-%D0%B8-%D1%81%D1%8A%D1%89%D0%B8-%D0%BF%D1%80%D0%BE%D0%B4%D1%83%D0%BA%D1%82%D0%B8/", "text": "\n                    Литва планира да поиска от ЕС да приеме решения, които да прекратят дискриминацията на потребителите що се отнася до качеството на едни и същи продукти, продавани на различни пазари в страните от ЕС. Това съобщи днес пред журналисти литовският министър на селското стопанство Бронюс Маркаускас, цитиран от ТАСС.\n\nЕвропейският съюз заявява еднакви за всички ценности, условия за конкуренция и интереси на потребителите, но на практика това не се осигурява, заяви той. По думите му правилата на играта трябва да са еднакви за всички. ЕС трябва да регламентира това на европейско равнище. Надяваме се това да бъде направено, каза Маркаускас.\n\nЛитовската държавна ветеринарно-санитарна служба изследва продукти на големи международни компании, които се предлагат в Литва и Германия. Около 70% от проверените продукти, които се предлагат на литовския пазар са с по-ниско качество, тъй като са използвани по-евтини компоненти. По данни на литовския министър на селското стопанство през 2018 г. ЕК ще направи специално проучване на проблема.\n\nНадяваме се да бъде забранено на производителите да използват различни рецептурни продукти за различните пазари, посочи Бронюс Маркаускас.\n                    ", "date": "2017.09.19", "title": "Литва ще поиска от ЕС да премахне двойните стандарти в качеството на едни и същи продукти"}
{"url": "http://www.monitor.bg/a/view/60782-%D0%94%D0%B0%D0%BD%D1%8A%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BD%D0%B0-%D1%82%D1%8A%D1%80%D0%B3-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%BE-%D0%BE%D0%B1%D0%BE%D1%80%D1%83%D0%B4%D0%B2%D0%B0%D0%BD%D0%B5/", "text": "\n                    Спирален компютърен томограф и рентгенов апарат са обявени за продажба на търг от Националната агенция по приходите-офис Пазарджик. Наддаването е насрочено за 26 септември. Спиралният компютърен томограф е закупен през 2009 г. и е в добро техническо състояние, а първоначалната цена, на която се продава, е 48 000.00 лв. с ДДС. Рентгеновият апарат, марка SIMENS, пуснат в употреба през 2009 г., е с първоначална цена 49 000.00 лв. с ДДС. Оглед на вещите може да се извърши на адрес: гр. Велинград, бул. „Съединение“ № 49 от 9 ч. до 17 ч. На този адрес се намира общинската болница на курортния град, както и диагностично-консултативният център, но на кое от двете здравни заведения са медицинските апарати, не се споменава. За да се включат в наддаването, желаещите трябва да преведат депозит за участие от 20 на сто от първоначално обявената тръжна цена.Условията и правилата за провеждането на публичните търгове, датите за огледите, както и списък на вещите с тяхната продажна цена и характеристики са на разположение в сградата на ТД на НАП - офис Пазарджик и на страницата на НАП в интернет.\n\n \n                    ", "date": "2017.09.19", "title": "Данъчните продават на търг медицинско оборудване"}
{"url": "http://www.monitor.bg/a/view/56192-ryanair-%D0%BE%D1%82%D0%BC%D0%B5%D0%BD%D1%8F-%D0%BF%D0%BE%D0%BB%D0%B5%D1%82%D0%B8-%D0%B8-%D0%BC%D0%B5%D0%B6%D0%B4%D1%83-%D0%A1%D0%BE%D1%84%D0%B8%D1%8F-%D0%B8-%D0%9B%D0%BE%D0%BD%D0%B4%D0%BE%D0%BD/", "text": "\n                    От съкращаването на полетите на нискотарифния ирландски авиопревозвач Ryanair е засегната и София. Авиокомпанията обяви вчера рейсове до българската столица няма да бъдат реализирани в периода до 28 октомври.\n\nЗа момента става въпрос единствено за тези до Лондон. Първият отменен е от Лондон-Станстед до София с номер FR9961 и от София до Лондон-Станстед (FR9962).\n\nНа 28 септември, 30 септември, 5, 7, 12, 14, 19, 21, 26 и 28 октомври няма да бъдат изпълнени полети FR9967 от Лондон-Станстед до София и FR9968 от София до Лондон-Станстед. Пълен списък на отменените полети за периода 21-24 септември може да се открие на сайта на превозвача.\n\nОще през миналата седмица авиокомпанията обяви отмяната на общо между 40 и 50 полета дневно до края на октомври, което ще засегне около 400 хиляди души. Засегнатите пътници могат за върнат билетите си и да си вземат парите или да резервират друг полет.\n\nСпоред правилата на ЕС, освен при извънредни обстоятелства, авиокомпаниите трябва да са дали поне двуседмично предупреждение, за да избегнат да плащат обезщетение от 250 евро на пътник за полети до 1500 км и 400 евро при по-дълги маршрути.\n                    ", "date": "2017.09.19", "title": "Ryanair отменя полети и между София и Лондон"}
{"url": "http://www.monitor.bg/a/view/8576-%D0%9D%D0%90%D0%9F-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%B0-%D0%BD%D0%B0-%D1%84%D0%BE%D1%80%D1%83%D0%BC-%D0%B7%D0%B0-%D0%B4%D0%B0%D0%BD%D1%8A%D1%87%D0%BD%D0%B8-%D0%B8%D0%B7%D0%BC%D0%B0%D0%BC%D0%B8/", "text": "\n                    Националната агенция по приходите е домакин на форума \"Визия за развитие на контролни дейности и борбата с данъчните измами\", който се провежда днес в София, съобщи НАП.\n\nСъбитието е било открито от изпълнителния директор на НАП Галя Димитрова. Тя е посочила, че промените в икономиката и социалното развитие на държавите в Европа водят до нуждата от трансформации в приходните администрации. Според Димитрова европейските приходни институции могат да подобрят моделите си на работа, за да се противодейства на данъчните измами.\n\nВ събитието, освен на ръководителите на данъчните администрации на страните-членки, участие са взели министърът на финансите Владислав Горанов и представители на Европейската комисия, Световната банка, Организацията за икономическо развитие и сътрудничество, Центърът за финансово развитие, Вътрешноевропейската организация на данъчните администрации и други.\n                    ", "date": "2017.09.19", "title": "НАП домакинства на форум за данъчни измами"}
{"url": "http://www.monitor.bg/a/view/41386-%D0%A4%D0%B8%D0%BD%D0%BB%D0%B0%D0%BD%D0%B4%D1%81%D0%BA%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D1%82%D1%8A%D1%80%D1%81%D0%B8-%D0%91%D0%93-%D0%B7%D0%B5%D0%BB%D0%B5%D0%BD%D1%87%D1%83%D1%86%D0%B8-%D0%B8-%D0%BF%D0%BB%D0%BE%D0%B4%D0%BE%D0%B2%D0%B5/", "text": "\n                    Голяма финландската компания се интересува от внос на български плодове, зеленчуци, зърнени храни и рапица, съобщават от агенцията за малки и средни предприятия. Интересът е проявен в българското ни посолство във Финландия, които са потърсили информация от изпълнителната агенция.\n\nКомпанията Apetit е водеща във Финландия в търговията за замразени плодове, зеленчуци и готови ястия. Традициите на фирмата в производството на храни, на основата на зеленчуци, са от 50-те години на XX век. Компанията се занимава основно с преработка на месо, но в отделни периоди през годината внася продукция от чужбина, предимно от Южна Европа.\n\nПартньорството има за цел развитие на двустранните отношения, както задълбочаване на сътрудничеството, допълват от изпълнителната агенция към икономическото министерство.\n                    ", "date": "2017.09.19", "title": "Финландска компания търси БГ зеленчуци и плодове"}
{"url": "http://www.monitor.bg/a/view/88557-%D0%9A%D0%BB%D0%B8%D0%BC%D0%B0%D1%82%D0%BE%D0%BB%D0%BE%D0%B3%D1%8A%D1%82-%D0%B4%D0%BE%D1%86-%D0%93%D0%B5%D0%BE%D1%80%D0%B3%D0%B8-%D0%A0%D0%B0%D1%87%D0%B5%D0%B2-%D0%9E%D1%87%D0%B0%D0%BA%D0%B2%D0%B0-%D0%BD%D0%B8-%D0%BC%D0%B0%D0%BB%D0%BA%D0%BE-%D0%BF%D0%BE%D0%BC%D0%B5%D0%BA%D0%B0-%D0%B7%D0%B8%D0%BC%D0%B0-%D1%81-1-%D0%B3%D1%80%D0%B0%D0%B4%D1%83%D1%81-%D0%BE%D1%82%D0%B3%D0%BE%D1%80%D0%B5/", "text": "Между Димитровден и Никулден щяло да има т.нар. \"циганско лято\"\n                    Очаква ни малко по-мека зима, с 1 градус отгоре. Това заяви климатологът доц. Георги Рачев пред БНТ. Той опроверга твърденията на американски колеги, които прогнозират, че средната температура през предстоящата зима ще е с цели 3 градуса плюс. Рачев добави, че между Димитровден и Никулден ще има т.нар. \"циганско лято\", а октомври месец ще е топъл и сух.\nОт петък се връщаме в руслото на нормална есен, по отношение на температурите. В петък ще бъде хладно - 18-19 градуса\nмаксимални температури. Но те са характерни за края на септември. Сутрин също ще бъдат ниски температурите. Валежи се очакват главно в сряда и четвъртък.\n                    ", "date": "2017.09.19", "title": "Климатологът доц. Георги Рачев: Очаква ни малко по-мека зима, с 1 градус отгоре"}
{"url": "http://www.monitor.bg/a/view/79640-%D0%9A%D1%80%D0%B0%D1%81%D0%B8%D0%BC%D0%B8%D1%80-%D0%92%D1%8A%D0%BB%D1%87%D0%B5%D0%B2-%D0%94%D0%BE-24-%D0%BD%D0%B0-%D1%81%D1%82%D0%BE-%D0%BE%D1%82-%D0%B4%D0%B5%D1%86%D0%B0%D1%82%D0%B0-%D0%BD%D0%B5-%D0%B7%D0%BD%D0%B0%D1%8F%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D1%80%D0%B8-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    Между 18 и 24 процента от децата не знаят български, когато стъпват в училище, призна министърът на образованието  Красимир Вълчев пред bTV. Това означава, че на всяко четвърто дете у нас майчиния език не е български. Около 260 000 ученици се губят в системата, добави Вълчев. По- голямата част от тях трайно не живеят в България. Около 100 хиляди деца обаче въобще не посещават училище. Липсващите учители са около 1000, най-вече при началните класове и природоматематическите дисциплини.\n                    ", "date": "2017.09.19", "title": "Красимир Вълчев: До 24 на сто от децата не знаят български при влизане в училище"}
{"url": "http://www.monitor.bg/a/view/83248-%D0%9B%D0%B8%D1%87%D0%BD%D0%B8%D1%82%D0%B5-%D0%BB%D0%B5%D0%BA%D0%B0%D1%80%D0%B8-%D0%B8%D1%81%D0%BA%D0%B0%D1%82-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D1%82%D0%B0%D0%BA%D1%81%D0%B0-%D0%B7%D0%B0-%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D0%B4%D0%B5%D1%86%D0%B0/", "text": "\n                    Такса и за децата при личните лекари предлагат от съсловната организация за следващата година. Според Националното сдружение на общопрактикуващите лекари потребителската такса за малките трябва да е 1 лев, а останалото да се покрива от държавата, съобщава бТВ. Те предлагат още хронично болните да са освободени от такса само при прегледи, свързани с основното им заболяване.\n                    ", "date": "2017.09.19", "title": "Личните лекари искат въвеждане на такса за преглед на деца"}
{"url": "http://www.monitor.bg/a/view/26264-%D0%9C%D0%B8%D0%BD%D0%B8%D1%82%D0%B5-%D0%B2-%D0%91%D0%BE%D0%B1%D0%BE%D0%B2-%D0%B4%D0%BE%D0%BB-%D0%BF%D0%BB%D0%B0%D1%89%D0%B0%D1%82-32-000-%D0%BB%D0%B2-%D0%B3%D0%BB%D0%BE%D0%B1%D0%B8-%D0%B7%D0%B0-%D0%BD%D0%B5%D0%B8%D0%B7%D0%BF%D0%BB%D0%B0%D1%82%D0%B5%D0%BD%D0%B8-%D0%B7%D0%B0%D0%BF%D0%BB%D0%B0%D1%82%D0%B8/", "text": "\n                    Глоби в размер на 32.хил.лв. ще трябва да платят мини „Бобов дол“ за неизплатени заплати на работниците. Това обявиха от Инспекцията по труда в Кюстендил вчера. Наложените санкции са след влезли в сила 10 наказателни постановления. Всички те се отнасят за неизплатени суми на вече бивши работници, чийто договори са прекратени по различни причини. „До този момент са издадени 14 наказателни постановления. Глобата за всяко едно от тях е различна и варира от 1 500 до 15 000 лв. Вече има и жалби от страна на миньори, на които от дружеството дължат различни суми пари. Само за три месеца имаме постъпили общо 16 жалби“, коментираха трудови инспектори от областния град.\n\nНе са малко работниците, които при пенсиониране е трябвало да получат 6 брутни заплати. Голяма част от тях обаче чакат парите си с месеци, че и с години. „Има миньори, на които парите вече са дадени, но и такива, които са получили едва по 1000 лв. от полагащите им се при пенсия близо 7000 лв. Не е ясно защо се получава подобно забавяне и поради тази причина ние глобяваме дружеството“, коментираха още от Инспекцията по труда.\n                    ", "date": "2017.09.19", "title": "Мините в Бобов дол плащат 32 000 лв. глоби за неизплатени заплати"}
{"url": "http://www.monitor.bg/a/view/52306-%D0%A0%D1%83%D1%81%D0%BD%D0%B0%D0%BA-%D1%81-%D0%BF%D0%B0%D1%80%D0%B0%D0%BF%D0%BB%D0%B0%D0%BD%D0%B5%D1%80-%D0%BF%D0%B0%D0%B4%D0%BD%D0%B0-%D0%B8-%D1%81%D0%B5-%D0%BF%D0%BE%D1%82%D1%80%D0%BE%D1%88%D0%B8-%D0%BA%D1%80%D0%B0%D0%B9-%D0%A1%D0%BE%D0%BF%D0%BE%D1%82/", "text": "\n                    Лекари от Университетската болница „Света Анна“ спасиха живота - засега, на руски парапланерист. Тридесетгодишният мъж е пострадал тежко в понеделник вечертапри падане в района над Сопот, близо до хижа „Незабравка“, съобщиха от лечебното заведение. Веднага след инцидента той е билзакаран в болницата с медицински хеликоптер.Парапланеристът беше транспортиран в изключително тежко състояние, отвсякъде стърчаха кости, пробили меките тъкани, разказаха от УБАЛ „Света Анна“.Той е със счупени ребра, гръбначен стълб, глезени, бедрена кост. При транспортирането на пострадалия медиците са внимавали изключително много да не бъде наранена фатално някоя артерия на десния му крак, тъй като от поломените кости той се е държал само на меките тъкани. Отглезените му са стърчали кости.В продължение на повече от пет часа през нощта хирурзите от Клиниката по ортопедия и травматология са оперирали парапланериста.Те са фиксирали двете подбедрици и глезена.Преди обяд във вторник завеждащият клиниката проф. Стефан Станчев оперира гръбнака на пострадалия.Засега пациентът е стабилизиран, но все още е с опасност за живота, заяви проф. Стефан Станчев - началник на Клиниката по ортопедия и травматология на Университетската болница \"Св. Анна\". Той е в реанимацията. Ако преживее нощта на вторник срещу сряда, ще живее.Предстоят му много операции,но засега е твърде рано те да бъдат планирани.Падналият парапланерист не е употребил алкохол. Той е застрахован в противен случай медицинският хеликоптер не би го взел, поясниха от лечебното заведение.Лекарите все още не знаят дали той има близки в България, не е ясно и дали е дошъл тук самостоятелно или с организирана група от Русия за парапланеристки спускания.\n                    ", "date": "2017.09.19", "title": "Руснак с парапланер падна и се потроши край Сопот"}
{"url": "http://www.monitor.bg/a/view/400-%D0%95%D0%B4%D0%B2%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-%D1%81%D1%80%D0%B5%D1%89%D1%83-%D1%81%D1%8A%D0%B1%D0%B0%D1%80%D1%8F%D0%BD%D0%B5%D1%82%D0%BE-%D0%BD%D0%B0-%D0%92%D0%B8%D1%82%D0%B8%D1%8F-%D0%BC%D0%BE%D1%81%D1%82-%D0%B2-%D0%A0%D1%83%D1%81%D0%B5/", "text": "\n                    Едва няколко души се събраха тази сутрин на протеста срещу събарянето на Вития мост в Русе. Намеренията на организаторите бяха да посрещнат с плакати общинските съветници преди началото на днешната сесия на местния парламент. Оказа се обаче, че недоволстващите нямат разрешение да стоят пред сградата на общината, каквото бе тяхното искане, а могат да направят това при сухия фонтан пред Операта. Все пак бяха разпънати плакати пред входа с надпис „Не убивайте Вития мост”, за което на единия от организаторите бе съставен акт за нарушение.\n\nНа 11 септември т.г. започна подписка против събарянето на съоръжението, което е предвидено да се случи при изпълнение на дейностите по мащабен европроект за преобразяване на русенския кей. Подписката е местна гражданска инициатива. Организаторите съобщават, че до момента са събрани над 3000 подписа. На 14 септември е внесено искане в Общинския съвет за запазване на съоръжението на брега на Дунав, като срокът за произнасяне е един месец.\n\nВитият мост е строен през седемдесетте години на миналия век при благоустрояването на крайбрежната зона. Съоръжението навява романтични спомени у русенци и много от тях не искат да се разделят с него. Дейностите по проекта за преобразяване на кея предвиждат събаряне на Вития мост и построяване на нова двуетажна пасарелка. Общественото обсъждане се е състояло в края на 2014 г.\n                    ", "date": "2017.09.19", "title": "Едва няколко протестиращи срещу  събарянето на Вития мост в Русе"}
{"url": "http://www.monitor.bg/a/view/73189-%D0%92-%D0%9D%D0%BE%D0%B2%D0%B0-%D0%97%D0%B0%D0%B3%D0%BE%D1%80%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D1%82-%D0%BF%D1%8A%D1%82-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%BC%D1%8A%D1%80%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%8A%D0%B7%D0%B4%D1%83%D1%85%D0%B0/", "text": "\n                    Жители на Нова Загора излизат на протест срещу замърсяването на въздуха от инсталация за биогаз в града. От инициативния комитет „Нова Загора иска да диша“ съобщиха, че протестът е насрочен за 17.30 часа. Очаква се протестното шествие да тръгне от автогарата в Нова Загора и да спре пред инсталацията за биогаз на входа на града. От инициативния комитет предупреждават, че гражданите ще затворят пътя към Свиленград и магистралата до 19.00 часа. В разпространената по-рано информация от „Нова Загора иска да диша“ се казва, че безрезултатното общуване с институциите е довело до крайната мярка – протест. Около 500-600 души се очаква да участват в протестното шествие за чист въздух, съобщават още организаторите. Жители на село Труд също ще протестират срещу замърсяването на въздуха. За това те обвиняват близката централа за преработка на биомаса. Протестите им предизвикаха проверки от Районната инспекция по околната среда. Резултатите от тях обаче не показаха замърсяване над допустимите норми. \n                    ", "date": "2017.09.19", "title": "В Нова Загора блокират път заради замърсяването на въздуха"}
{"url": "http://www.monitor.bg/a/view/45103-%D0%9F%D0%BE%D1%87%D0%B8%D1%81%D1%82%D0%B5%D0%BD%D0%B8-%D1%81%D0%B0-%D0%BD%D0%BE%D0%B2%D0%B8-%D0%BD%D0%B0%D0%B4-3-%D0%BA%D0%BC-%D1%80%D0%B5%D1%87%D0%BD%D0%B8-%D0%BA%D0%BE%D1%80%D0%B8%D1%82%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Столичната община продължава почистването на реки преминаващи през града. През изминалата седмица са изчистени 3 805 метра речни корита от реките Владайска в централна градска част – от пл. „Сточна гара” до пл. „Лъвов мост” и в район „Овча купел“ (2725 м), Суха река в район „Студентски” (500м) и река Искър (580м), съобщиха от общината. Продължава почистването на река Перловска в централна градска част, река Суходолска в район „Люлин”, отводнителен канал западно от с.Мировяне, река Войнежка в с. Войняговци, както и на язовирните стени на язовирите „Суходол 2“ и „Бистрица“.\n\nПрез седмицата предстои да започнат дейности по почистване на река Суха Лешница и река Владайска в с. Владая, дере Беравица и река Какач в район „Връбница”, с обща дължина 3 485 м.\n                    ", "date": "2017.09.19", "title": "Почистени са нови над 3 км речни корита в София"}
{"url": "http://www.monitor.bg/a/view/34921-%D0%91%D0%BE%D1%80%D0%B8%D1%81%D0%BE%D0%B2-%D0%BA%D1%8A%D0%BC-%D0%BA%D0%BC%D0%B5%D1%82%D0%BE%D0%B2%D0%B5-%D0%9F%D1%80%D0%B0%D0%B2%D0%B5%D1%82%D0%B5-%D1%87%D0%B8%D1%81%D1%82%D0%B8-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8-%D0%BF%D0%BE%D1%80%D1%8A%D1%87%D0%BA%D0%B8/", "text": "\n                    43 млн.лева получиха 15 общини за ремонт на пътища, рехабилитация на градската среда, училища и детски градини. Парите са по проекти по мярка 7.2 по оперативната програма за селските райони, а самите одобрени договори бяха раздадени на официалната церемония в МС от премиера Бойко Борисов и земеделския министър Румен Порожанов. \nЦялата мярка е в размер на 341 млн.лева, но по думите на Порожанов ще надхвърли сумата и ще достигне 390 млн.лева. Останалите договори ще бъдат финализирани до 2-3 месеца. \nВсяка община получава между 1,4 млн. до близо 5 млн.лева. Първенци са Балчик, Хисаря, Дряново, Павликени и Долна Баня. Балчик взима 5,9 млн.лева за ремонт на пътната мрежа. По-голяма част от общините също ще използват парите за рехабилитация на улиците в града. В Угърчин ще ремонтират детската градина, в Лясковец читалището, а Благоевград и Нови пазар местните школа. \nПремиерът Бойко Борисов пък се обърна с молба към кметове - „Да си направите чисти, публични и ясни обществени поръчки. Целият контрол е при вас. Да няма после разследвания по телевизията - къде шахта, къде асфалт”. Борисов изтъкна, че това са пари, които отиват директно при хората и припомни, че са средствата са за читалища, училища, водоснабдяване и пътища. „Колкото сте по-бързи и ефективни, толкова по-бързо ще се усети от всички партии”, каза Борисов и допълни - „...точно догодина ще ви излязат проектите и за следващите местни избори да сте готови”. \n                    ", "date": "2017.09.19", "title": "Борисов към кметове: Правете чисти обществени поръчки"}
{"url": "http://www.monitor.bg/a/view/71701-%D0%9D%D0%BE%D0%B2%D0%B8%D1%82%D0%B5-%D0%B3%D0%B5%D0%BD%D0%B5%D1%80%D0%B0%D0%BB%D0%B8-%D1%89%D0%B5-%D1%81%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-%D0%B8-%D0%B2-%D0%9D%D0%A1/", "text": "\n                    \n\n\n                    ", "date": "2017.09.19", "title": "Новите генерали ще се представят и в НС"}
{"url": "http://www.monitor.bg/a/view/5270-%D0%9F%D0%B5%D1%82%D0%BE%D1%80%D0%BD%D0%B0-%D0%B5%D0%BA%D1%81%D0%BF%D0%B5%D1%80%D1%82%D0%B8%D0%B7%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BA%D0%B0%D0%BA%D0%B2%D0%BE-%D0%B5-%D0%BF%D1%80%D0%BE%D0%BF%D0%BE%D0%B2%D1%8F%D0%B4%D0%B2%D0%B0%D0%BB-%D0%90%D1%85%D0%BC%D0%B5%D0%B4-%D0%9C%D1%83%D1%81%D0%B0/", "text": "\n                    Петорна комплексна тюркологична, арабистка и теологична експертиза трябва да разкрие какво точно е проповядвал подсъдимият за радикален ислям Ахмед Муса Ахмед и 12-е имами от Пазарджик и региона, както и какви са разликите между традиционния ислям и религиозните учения салафизъм и уахабизъм. Вещите лица – трима арабисти и двама тюрколози, са били подпомогнати и от теолога по ислям д-р Сефер Хасанов. За изготвянето на експертизата са били преведени от турски и арабски 15 електронни писма, 26 файла с документи на арабски език и 9 документа на турски език. Комплексната експертиза ще бъде изслушана на следващото съдебно заседание в апелативния съд в Пловдив, стана ясно на делото този вторник, когато съдът разпита двама свидетели. Първият от тях бе завършилата Нов Български университет, специалност „Българска филология” Фатима Ибрахим Кандьова. Тя призна, че през първите две години от следването си в Благоевград е живяла на квартира с други пет момичета и наемът е бил плащан от двама от останалите подсъдими по делото имами. Те са изнасяли религиозни лекции на момичетата всяка седмица, като една от темите е била за мястото на жените в исляма. „Ние не сме вещи в религията, а те са образовани”, обясни Фатима защо е присъствала на тези лекции. В същото време на въпрос на съдия за това според нея какво е мястото на жената в исляма и кой има повече права – мъжете или жените, Фатима отговори, че „ние живеем в 21-и век и сега жената учи висше, работи и дори издържа семейство”.Процесът в апелативния съд е втори по ред, след като на 28 юли 2016г. ВКС отмени осъдителните присъди на Муса и останалите имами и върна делото обратно в Пловдив.  \n\n\n                    ", "date": "2017.09.19", "title": "Петорна експертиза разкрива какво е проповядвал Ахмед Муса "}
{"url": "http://www.monitor.bg/a/view/8853-%D0%9F%D0%B0%D0%B7%D1%8F%D1%82-%D1%83%D0%BB%D0%B8%D0%BA%D0%B8%D1%82%D0%B5-%D0%BD%D0%B0-%D0%9D%D0%A1%D0%BB%D0%A1-%D0%B2-%D1%87%D0%B5%D1%82%D0%B8%D1%80%D0%B8-%D0%BF%D0%BE%D0%B4%D0%B7%D0%B5%D0%BC%D0%BD%D0%B8-%D1%81%D1%82%D0%B0%D0%B8/", "text": "Саморазрушаващи се лепенки сигнализират, че някой е отварял кола - доказателство\n                    В четири стаи в подземен етаж на Националната следствена служба се съхраняват веществените доказателства по досъдебни производства. В запечатаните помещения на стелажи се съхраняват опаковани кашони и пакети с улики. Противно на очакванията, че складът е претрупан, това не е така. Вещите са подредени свободно една до друга, с бележките за опис отгоре и необходимите печати. Помещенията са чисти, сухи и проветриви. Само един човек, който отговаря за веществените доказателства, може да отваря склада. Той притежава личен метален печат, който поставя върху пластилин, досущ като запечатването на врати в армията. Използва се пластилин, защото е по-сигурен от восъка, който може да се счупи например от старост, обяснява пред „Монитор“ служителят. Той демонстрира пред екип на вестника отварянето на вратата на една от стаите в склада с доказателства. После при затварянето й просто размеси топчето пластилин, постави го на нужното място и сложи отгоре печата си.Опаковките с веществени доказателства също са запечатани с пластилин, но печатите там са на следователите по делата. За разлика от печатите по вратите, тези върху уликите са поставени върху пластилин, който запълва долната част на метална капачка от бутилка. Твърдостта на капачката осигурява целостта на печата, за да не се деформира или повреди при транспорт или друго преместване.„Складът на Националната следствена служба е от едно време, стараем се да е подреден и добре поддържан. Тук сме осигурили склад и за прокуратурата, и за Специализирания съд, които нямат такива помещения. Сега правим ремонт и допълнително изграждаме доста големи помещения, като евентуално там ще се съхраняват веществените доказателства на СГП и на Специализираната прокуратура“, обясни директорът на НСлС Евгени Диков.Редът за приемането, съхраняването, предаването и унищожаването на веществени доказателства е регламентиран в глава 12 от НПК. В Правилника за администрацията на Прокуратурата на Република България са определени общите правила за съхраняване на веществени доказателства в структурата на прокуратурата. Приемането, съхраняването и предаването на веществени доказателства се извършва от определено от административния ръководител длъжностно лице, което води и съхранява Книга за веществените доказателства. В книгата се отразява движението на веществените доказателства, постъпили в прокуратурата или следствения отдел. Уликите вървят заедно с делото с отделен опис или приемно-предавателен протокол след изземване или доброволно предаване.Пликовете за изземване на веществени доказателства от следователи от НСлС са два вида - прозрачни и книжни. Различни по големина, те са с уникални номера, върху тях е написан номерът на доказателството, мястото от където е взето, присъстващите на изземването технически помощници, следователят и наблюдаващият прокурор. Запечатването на плика става със саморазрушаваща се лепенка - ако някой опита да го отвори, нейната цялост се нарушава, както и тази на самия плик. При прозрачните пликове дори няма нужда да се отварят от съда при предявяването на веществените доказателства по време на делото, защото всичко вътре се вижда. Биологичните доказателства се поставят в книжните пликове, защото този вид опаковка „диша“, обясняват специалистите от НСлС. За автомобилите, иззети като доказателства, има специални лепенки, които се саморазрушават при отварянето на вратата.Веществени доказателства се съхраняват в опакован кашон или пакет, които се запечатват с червен восък, пластилин или саморазрушаваща се лепенка. Върху опаковката е залепен опис на уликите и етикет, съдържащ номера на досъдебното производство и номера, под който вещественото доказателство е вписано в Книгата за веществените доказателства.  Уликите, които поради спецификата си не могат да се прилагат към досъдебното производство, се изпращат след съгласуване с прокурора или следователя на различни места. Ако са пари и други ценности, се предават за пазене в сейф в търговска банка, обслужваща държавния бюджет или в БНБ. В НСлС има двама упълномощени служители, които заедно вземат или влагат доказателствата от сейфа, когато това се налага. Банката осигурява по всяко време достъп до касетата с веществени доказателства.Ако уликите са лекарства, както и отровни и опасни за здравето вещества, веднага се влиза във връзка с Изпълнителната агенция по лекарствата. Пише се писмо какво е иззето и експерти на агенцията отговарят какво да се предприеме. Когато се налага унищожаване, това става в инсинератор. Лекарства и наркотици не се съхраняват в складовете на следствието и прокуратурата. Иззетите наркотици, растения и прекурсори, както и представителните им проби, до предаването им в съответните институции се съхраняват в отделен склад. В едноседмичен срок от получаване на физиохимичната експертиза прокурорите или следователите организират предаването на наркотиците и представителните им проби в специализирания склад на Централното митническо управление. При унищожаването на наркотици винаги има представител на НСлС в комисията.Ако веществените доказателства са взривни вещества, оръжия и боеприпаси, те се предават на служба КОС в съответното районно управление на полицията. Ако са проектили и гилзи по досъдебни производства срещу неизвестен извършител, се предават в НИКК при МВР.Веществените доказателства следват делото - при предаване на досъдебното производство за разследване от един орган на друг заедно с него се предават и те. Когато наказателното производство е в досъдебна фаза, само прокуратурата е компетентна да се разпореди с веществените доказателства. Когато е в съдебна фаза, компетентен е съдът. Когато с прокурорски или съдебен акт е разпоредено веществените доказателства да се върнат на собственика или да се предоставят на друга институция, те се предават с протокол.На унищожаване подлежат веществените доказателства, за които това е постановено изрично. Унищожаването се извършва от комисия, назначена от административния ръководител, за което се съставя протокол.Веществените доказателства се проверяват всяка година от специална комисия, определена от административния ръководител. Проверява се дали всички улики са в наличност, правилно ли се съхраняват, има ли доказателства, за които няма разпореждане или то не е изпълнено, правилно ли се води Книгата за веществените доказателства. За извършената проверка комисията изготвя протокол.  Мобилната група има и гайгеров броячМобилната криминалистична лаборатория на НСлС разполага и със сертифицирани гайгерови броячи за измерване на радиацията. Преди започването на оглед на мястото на престъпление, инцидент или авария, където се предполага, че може да има вредно лъчение, уредът влиза в действие, обясни пред „Монитор“ експерт. Освен оптична, уредът има и акустична сигнализация.На Земята има естествен гама-фон от космическо и земно лъчение, допустимите стойности за територията на България са от 0,06 до 0,40 микросивърта. От 5 до 50 микросивърта трябва да се слагат защитни облекла. От 50 до 100 и нагоре микросивърта се налага евакуация. С помощта на гайгеровия брояч експертите криминалисти определят в каква среда се намират и дали са необходими защитни облекла. \n\n\n                    ", "date": "2017.09.19", "title": "Пазят уликите на НСлС в четири подземни стаи"}
{"url": "http://www.monitor.bg/a/view/74467-250-000-%D1%8F%D0%B9%D1%86%D0%B0-%D1%81-%D1%84%D0%B8%D0%BF%D1%80%D0%BE%D0%BD%D0%B8%D0%BB-%D0%BE%D1%82%D0%BA%D1%80%D0%B8%D1%82%D0%B8-%D0%B2-%D0%A2%D1%8A%D1%80%D0%B3%D0%BE%D0%B2%D0%B8%D0%B8%D1%82%D0%B5-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "Всички количества са иззети, за хората няма никаква опасност, увери шефът на дирекцията по безопасност на храните в Пловдив д-р Камен Янков\n                    Около 250 000 яйца с фипронил са били намерени и са били възбранени в склад в Търговиите в Пловдив. Част от тях – около 20-30 000 бройки с партидни номера 3BG04001, 1BG04001 и 3BG04003, са били доставени и по рафтовете в магазините в областния център. Още миналия вторник обаче всички количества от заразените с фипронил яйца са били иззети от склада и от търговската мрежа в Пловдив. Това съобщи шефът на Областната дирекция по безопасност на храните в Пловдив д-р Камен Янков.\n\n„Да, миналия вторник са открити в магазините в града, но вече са иззети и вече не могат да се открият в магазинната мрежа в Пловдив. Цялата партида е общо около 250 000 бройки. Иззетите яйца ще бъдат унищожени. Няма как да бъдат изгорени в екарисаж, тъй като съдържат химическо вещество. Затова ще бъдат загробени”, каза д-р Янков. По думите му яйцата от трите партиди са поставени под възбрана и са произведени от фирмите \"Консорциум Агробизнес\" АД и \"Агроинвестпродукт\" ООД. Заразените с фипронил яйца могат да бъдат вредни за здравето на човека само ако всеки ден се консумират по килограм – два от тях, което на практика не е възможно.\n\nВъпреки това, за да бъдат спокойни потребителите, от БАБХ уточниха, че абсолютно всички яйца с трите партидни номера са били иззети от склада за продажба на едро в Пловдив, както от търговската мрежа в града. „Хората могат да бъдат спокойни. Няма яйца с фипронил в магазините на дребно в града и областта”, бе категоричен д-р Янков. \n                    ", "date": "2017.09.19", "title": "250 000 яйца с фипронил открити в Търговиите в Пловдив"}
{"url": "http://www.monitor.bg/a/view/38924-%D0%9D%D0%A1-%D0%B8%D0%B7%D0%B1%D1%80%D0%B0-%D0%98%D0%B2%D0%B0%D0%B9%D0%BB%D0%BE-%D0%98%D0%B2%D0%B0%D0%BD%D0%BE%D0%B2-%D0%B7%D0%B0-%D1%88%D0%B5%D1%84-%D0%BD%D0%B0-%D0%9D%D0%9E%D0%98/", "text": "\n                    \n\nНародното събрание избра Ивайло Иванов за управител на Националния осигурителен институт (НОИ). Той бе единствената кандидатура и получи широка подкрепа в пленарната зала . До момента Иванов бе зам.-министър на труда и социалната политика, а в периода 2009-2016 година е бил изпълнителен директор на Агенцията за социално подпомагане. До процедурата по избор на нов шеф на НОИ се стигна, след като предишният управител Бисер Петков бе избран за министър на социалната политика.                    ", "date": "2017.09.19", "title": "НС избра Ивайло Иванов за шеф на НОИ"}
{"url": "http://www.monitor.bg/a/view/88491-%D0%92%D1%8F%D1%80%D0%B0-%D0%90%D0%BD%D0%BA%D0%BE%D0%B2%D0%B0-%D1%81%D1%82%D0%B0%D0%BD%D0%B0-%D0%BD%D0%BE%D0%B2%D0%B8%D0%BD%D0%B0%D1%80%D1%81%D0%BA%D0%B0-%D1%88%D0%B5%D1%84%D0%BA%D0%B0-%D0%B2-%D0%9D%D0%BE%D0%B2%D0%B0-%D1%82%D0%B2/", "text": "\n                    Бившата шефка на БНТ Вяра Анкове се присъединява към екипа на \"Нова Броудкастинг груп\" като генерален директор на дирекция „Информация“ и член на мениджърския съвет на медийната компания, съобщиха от Нова тв.\n\nТя поема стратегическото ръководство на новинарския екип на медията и ще отговаря за развитието на новините, информационните предавания и публицистичните програми на телевизията. Тя ще заеме новата си позиция от 9 октомври 2017 г. От 2 месеца насам Зурлева също отговаря за новините в медийната група като един от директорите й.\n\nВяра Анкова започва кариерата си през 1991 г. в отдел „Обмен за чужбина“ на БНТ, след което става репортер и редактор на легендарното предаване „Добро утро“ на Александър Авджиев. Три години по-късно става водеща на централната емисия „По света и у нас“. От 2004 г. до 2010 г. е директор на „Новини и актуални предавания“ към дирекция „Информация“ на БНТ. Същата година става 21-вият генерален директор на обществената телевизия, а през 2013-а е преизбрана за втори мандат.\n\nАнкова е завършила Софийския университет „Св. Климент Охридски“ със специалност английска филология. Има специализация по журналистика в САЩ и Би Би Си. Била е чуждестранен специализант на Си Ен Ен и е правила репортажи за програмата „World Report“.\n                    ", "date": "2017.09.19", "title": "Вяра Анкова стана новинарска шефка в Нова тв"}
{"url": "http://www.monitor.bg/a/view/46768-%D0%9C%D0%B0%D1%85%D0%B0%D1%82-%D1%86%D0%B5%D0%B4%D0%BA%D0%B0%D1%82%D0%B0-%D0%B7%D0%B0-%D0%BF%D1%80%D0%BE%D1%84%D0%B5%D1%81%D0%B8%D1%8F-%D0%BD%D0%B0-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8%D1%82%D0%B5-%D0%B5%D0%BA%D1%81%D0%BF%D0%B5%D1%80%D1%82%D0%B8/", "text": " Досега експресни трудови визи получаваха само ИТ специалистите\n                    Висококвалифицирани служители от страни извън ЕС вече ще се наемат без критерий „професия“. Тези законодателни промени предвижа Министерският съвет с цел облекчаване на процедурата по наемане на експерти от трети страни, известна като издаване на синя карта. Досега българските фирми можеха да наемат по облекчена процедура само служители в ИТ сектора. Така компютърните специалисти от Китай и Молдова получаваха разрешително за работа у нас за около два месеца, докато\n\nинженерите чакаха синя карта двойно по-дълго\n\nОтпадането на цедката „професия“ ще помогне на фирмите да запълнят нужните им квалифицирани кадри, които не могат да намерят у нас. „Не знаем с колко биха се увеличили наетите със синя карта, но\n\nсвободните места за квалифицирани кадри са стотици хиляди“, заяви вицепремиерът по икономическата и демографската политика Валери Симеонов.\n\nКакто „Монитор“ писа, през първото полугодие на годината\n\nсъс специалната синя карта са били наети 79 служители\n\nкато 54-ма от тях са ИТ експерти, основно от Украйна, Русия и Китай. Останалите 25 висококвалифицирани служители са инженери и мениджъри.\n\nЗа да насърчи наемането на чужденци от трети страни, държавата е решила да удължи срока на трудовата виза на 4 години. Сега чуждестранните експерти трябва да я подновяват всяка година. Освен това се предвижда таксата за издаване на синя карта да бъде намалена от 400 лв. на 100 лв., а издаването й вече ще отнема само 37 дни.\n\nПромени в Закона за трудовата миграция предвиждат още\n\nотпадане на пазарния тест преди наемане на служител\n\nот трета страна.\n\nСега всички фирми, пожелали да назначат мигранти, трябва да докажат, че в продължение на две или четири седмици не са успели да намерят нужните им специалисти у нас.\n\n„В борбата с липса на работна ръка трябва да привлечем и хората от българската диаспора в Украйна, Молдова и Македония. У тях има голямо желание за работа в България. Тази година над 3000 от тях получиха разрешително за сезонна заетост у нас“, заяви Симеонов.\n                    ", "date": "2017.09.19", "title": " Махат цедката за професия  на чуждестранните експерти"}
{"url": "http://www.monitor.bg/a/view/25618-%D0%A4%D0%B8%D1%80%D0%BC%D0%B8-%D1%81-%D0%BE%D1%82%D0%BD%D0%B5%D1%82-%D0%BB%D0%B8%D1%86%D0%B5%D0%BD%D0%B7-%D0%B2%D1%8A%D0%B7%D0%BA%D1%80%D1%8A%D1%81%D0%B2%D0%B0%D1%82-%D0%BF%D1%80%D0%B5%D0%B7-%D0%B2%D1%80%D0%B0%D1%82%D0%B0-%D0%B2-%D0%B7%D0%B0%D0%BA%D0%BE%D0%BD%D0%B0/", "text": " Най-често посредниците менте прецакват строителите, шофьорите и домашните помощници зад граница\n                    Фирми с отнети лицензи за изпращане на работници в чужбина и заличени у нас наемат и пращат хора на работа зад граница. Оказва се обаче, че те действат напълно законно, тъй като са намерили „вратичка“ в нормативната уредба, установи проверка на „Монитор“. Те назначават работници по условията на Кодекса на труда в България и ги изпращат зад граница, като им плащат командировъчните.\n\nОбщо 25 фирми – посредници за изпращане на работници и моряци в чужбина и на плаване под чужд флаг, са заличени от регистрите в България от 2011 до 2017 година. Една от тях е АР Консулт БГ ЕООД, която в момента пред кандидатите за гурбет се афишира с наименование, изписано на латиница - AR CONSULT BG Ltd. В търговския регистър, проверен чрез ДАКСИ, обаче такова дружество не фигурира. Фирма със същото име, но на български език - АР Консулт БГ ЕООД, е била регистрирана у нас за изпращане на работници в чужбина под № 1547 / 7.2.2013 г. Това става ясно от списък на посредническите фирми, публикуван на сайта на Агенцията по заетостта. Там обаче е вписано и че\n\n \n\nразрешителното й за изпращане на работници в чужбина е отнето\n\n \n\n \n\nс № 318 / 30.3.2016 г. С наименованието си, изписано на латиница, AR CONSULT BG Ltd сега набира работници чрез обяви в един от големите български сайтове за работа. Въпросната фирма е пуснала последната си обява на 15 септември т.г., като с нея се търсят автомонтьори на леки и товарни автомобили, автобояджии, автомеханици и още няколко специалности, свързани с автомобилизма, за Германия.\n\nТелефоните и адресите на АР Консулт БГ ЕООД и на AR CONSULT BG Ltd, посочени в интернет съвпадат и сочат код и адрес в Берковица.\n\n„Откъде имате телефона ни, защо ни задавате всички тези въпроси“, сопна се мъж на посочения телефон, който не пожела да се представи. Той обясни, че наемат хората на договор във фирмата и ги изпращат в чужбина с командировъчно. Същото обясни и Ангел Стоилов, който е управител на фирмата.\n\n \n                    ", "date": "2017.09.19", "title": " Фирми с отнет лиценз  възкръсват през врата в закона"}
{"url": "http://www.monitor.bg/a/view/79329-%D0%A3%D1%87%D0%B5%D0%BD%D0%B8%D1%82%D0%B5-%D0%BE%D1%82-black-sea-map-%D0%BE%D1%82%D0%BA%D1%80%D0%B8%D1%85%D0%B0-%D0%BA%D0%BE%D1%80%D0%B0%D0%B1%D0%B0-%D0%BD%D0%B0-%D0%9E%D0%B4%D0%B8%D1%81%D0%B5%D0%B9/", "text": "Намерени са общо над 60 потънали кораба от древността\n                    След тригодишни археологически проучвания на Черно море, Международна научна експедиция разкри тайните на десетки корабокрушения. Древни галери и галеони са потънали на 2 км. дълбочина преди повече от две хилядолетия. Корабите са запазени непокътнати, а някои дори са с изправени мачти и навити корабни въжета. Дървените плавателни съдове са се съхранили, благодарение на средата в Черно море, която заради липсата на кислород е консервирала естествено корабите. Разкритията на учените предизвикаха истински фурор, след като изследователския кораб \"Havila Subsea“ се завърна и хвърли котва в бургаското пристанище. Лично Министърът на културата Боил Банов и кмета на Бургас Димитър Николов пристигнаха на борда, за да се запознаят с последните открития. За тях учените бяха подготвили специални подаръци – изящни макети от откритите потънали кораби на дъното на Черно море.\n\"В научния свят има спорове за това какво се е случило преди милиони години. През 2015- та година, излязохме в открито море и сканирахме 1000 километра площ. Имаме системи, които помагат да картографираме, но и други, които откриват какво се намира под морското дъно. От 70 различни места сме взели проби. Наричат се \"седиментни проби\". Те ще ни покажат какво се е случило до 15 000 години\", заяви проф. Джон Адамс  от университета в британския град Саутхямптън, който е ръководител на проекта Black Sea MAP. В международната експедиция участват и българските учени – д-р Калин Димитров, директор на Центъра за подводна археология в Созопол, д-р Крум Бъчваров от университета в Кънектикът, проф. Людмил Вагалински, директор на Археологическия институт с музей при БАН.\n\"Пренаписахме историята на корабоплаването в световен мащаб. Това, което открихме надхвърли и най-смелите ни очаквания. Находките и разкритията на практика заличиха всички писания през последните 60 години”, заявиха изследователите. \nЗа изминалите три години, екипът е плавал 81 дни на море и 30 дни под вода. Подробно са проучени 60 древни кораба, от които 21 антични останки са новооткрити.  \nУчените повдигнаха завесата и разказаха за най-интересните находки, на които са попаднали. \nНай-сензационното откритие е само отпреди няколко дни. Изследователите са открили древен кораб, потънал преди 2 000 години край бреговете на Варна. Плавателният съд е римски и вероятно е потопен през Пети век, но системата му за управление е изцяло запазена. \n„Удивително е, че за цели две хилядолетия корабът не е претърпял никаква промяна. По време на корабокрушението, сравнително леко са били увредени носа и кърмата. Изцяло е запазен руля, към който и до днес е прикрепен балера. Ако някой ми беше казал преди да го видя с очите си, че толкова стар кораб може да бъде в такова състояние – с изправена мачта и навити въжета, не бих повярвал”, коментира проф. Адамс. \nСред сензационните находки е кораба на Одисей\nКрай българския бряг, подводните археолози откриват и друга изключително интересна находка – „Корабът на Одисей”. Наричат го така на шега, но плавателният съд в действително е копие на този, изобразен върху червенофигурна гръцка ваза на която е изобразен Одисей, завързан и примамван от Сирените. Учените се натъкнали на странната прилика, след като възстановили графично кораба и веднага се досетили, че той всъщност много прилича на кораба, изобразен върху прочутата ваза в Генуа с лика на Одисей. Това е и най-старият кораб, открит от екипа. Той е древногръцки и е датиран от 5 в. Пр.Хр. – Класическата епоха. „Ако трябва да пресмятаме времето, то кораба на Одисей е съществувал 700 години по-рано, но приликата е факт”, коментира  д-р Калин Димитров, директор на Центъра за подводна археология в Созопол, \nПо време на мащабната експедиция е открит и друг римски кораб, потънал през 3 век от новата ера. Учените с изненада открили, че целия товар, който е превозвал по море е непокътнат на борда му. Оказало се, че корабът е натоварен с древни амфори, складирани в носовата му част. Запазени били и съдовете, в които моряците са приготвяли храната си. Изследователите са успели да извадят част от амфорите и ще ги предоставят за допълнителни анализи. На борда на римския галеон е открит и кабестан, използван като лебедка. Механизмът за придвижване на товар е запазен в много добро състояние. Учените са го виждали от древните илюстрации, но никога до този момент на живо. Друга интересна находка е Италиански кръгъл кораб от 14 век Сл. Хр., за който се предполага че е от  Венеция, Дубровник или Генуа. Всички плавателни съдове са открити край българския бряг на Черно море. \n„Корабите, които открихме изглеждат по много по-различен начин от който сме си представяли. Убеден съм, че никой преди нас не е виждал толкова запазени съдове. Няма шанс да се извадят, защото са много надълбоко, а операцията по изваждането и консервирането им е много трудна и скъпа. Но могат да се представят като възстановки. Има идея да се задвижи проект за Музей по подводна археология на остров Св. Кирик и Юлита в бившето военно поделение. Но е необходимо финансиране”, заяви д-р Калин Димитров- директор на Центъра за подводна археология в Созопол, който е и част от екипа на  проекта Black Sea MAP\nИдеята срещна силна подкрепа в лицето на министъра на културата Боил Банов, който заяви, че такъв музей трябва да има. \nИзследователите планират да подновят подводните проучвания точно след година. Планират да продължат работа в морето до устието на река Ропотамо, където на дъното лежи цяло потопено селище, обитавано още през Бронзовата епоха. \n\n\n                    ", "date": "2017.09.19", "title": "Учените от Black Sea MAP откриха кораба на Одисей"}
{"url": "http://www.monitor.bg/a/view/71978-%D0%A0%D0%BE%D0%BC%D0%B8-%D0%B8%D0%B7%D0%B1%D0%B8%D0%B2%D0%B0%D1%82-%D1%81-%D1%85%D0%B0%D1%80%D0%BF%D1%83%D0%BD%D0%B8-%D1%80%D0%B8%D0%B1%D0%B0%D1%82%D0%B0-%D0%B2-%D0%BF%D1%80%D0%B5%D1%81%D1%8A%D1%85%D0%BD%D0%B0%D0%BB%D0%B0%D1%82%D0%B0-%D0%92%D1%8A%D1%87%D0%B0/", "text": "Кметът поискал да намалят водата от трите вец-а, за да прочистят храсти и дървета в коритото на реката\n                    Роми избиват балканската пъстърва в полупресъхналата река Въча в Кричим, която почти пресъхна след намаляване на притока на вода от трите веца над града. Рибата била избивана по най-вандалския начин. Повечето от влезлите в коритото на реката били хлапета, които действали брутално, се възмущават хора от Кричим. Някои от ромите пускали хлорна вар във водата, други удряли с чукове по речните камъни, за да успеят да убият повече балканска пъстърва, а трети направо използвали самоделни харпуни. Въпреки че имената на вандалите се знаели, никой от Кричим не искал да свидетелства срещу тях. Причината за намалелия приток на вода от трите веца към реката било искане на кмета на община Кричим Атанас Калчев към НЕК с цел прочистване на речното корито от дървета и храсти.\n\n„Никакви заповеди не съм издавал. Направил съм искане за изменение на графика на вецовете с цел да се прочисти хубаво речното корито. Разстилат се наносите, коренищата и храстите се подкопават, за да бъде прекъсната коронната им система. Иначе в реката ще стане джунгла. А като е намален водният поток, ромите влизат в реката и започват да ловят рибата”, обясни какво се случва в Кричим кметът Атанас Калчев. Още този понеделник той излезе с официално обръщение към съгражданите си, в което обяснява подробно мотивите си да поиска намаляване на притока на вода от трите веца към река Въча. „Възмущават се граждани, но никой не желае по никакъв начин да стане свидетел и да се разпише на актовете, защото има установени роми, които са удряли с чукове по камъните и са пускали хлорна вар в участъците, където е останала малко повече вода. Знаят ги кои са, но не могат да ги глобят, защото никой не иска да стане свидетел”, се ядосва кметът.\n\nПо думите на Калчев в създалия се проблем се намесват и политици. „Нещата ги преиграват малко. Няма как прочистя реката в чертите на Кричим без да се намали подаването на вода от трите веца. Разбирам, че хората се дразнят от това, че са давали пари за зарибяването на реката, а в същото време ромите избиват рибата”, обясни още Атанас Калчев. Той бе категоричен, че от вторник горски и полиция дежурят край река Въча в рамките на града, за да не допускат повече балканската пъстърва да бъде избивана. „Бях поискал до 22 септември да бъде намален притокът на водата, но ще се справим с прочистването на речното корито ден по-рано. На 21 септември в 17,30 часа нещата приключват. Превантивните дейности, които струват по-малко пари, на никой не му се нравят. Знаете, че при нас, отгоре има 3 язовира и ако се наложи залпово изпускане на вода, вътре в града коритото на реката трябва да е идеално чисто, за да поеме натоварването”, каза още Калчев. Той уточни, че самият той е редовен член на местното рибарско сдружение и подпомага борбата му срещу бракониерството и безцелното унищожаване на рибата, но е и кмет и имам задължения като такъв. „И на мен ми е мила рибата, и аз съм член на рибарското сдружение, и аз давам пари, и аз ходя се занимавам и да разгонвам бракониерите, но трябва да си свърша работата като кмет”, бе категоричен кметът на Кричим. \n                    ", "date": "2017.09.19", "title": "Роми избиват с харпуни рибата в пресъхналата Въча"}
{"url": "http://www.monitor.bg/a/view/28198-%D0%9F%D1%80%D0%BE%D0%BA%D1%83%D1%80%D0%BE%D1%80%D0%B8-%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D0%BF%D0%BE%D1%81%D0%B5%D1%82%D0%B8%D1%85%D0%B0-%D1%84%D0%B5%D1%80%D0%BC%D0%B8%D1%82%D0%B5-%D1%81%D1%8A%D1%81-%D0%B7%D0%B0%D1%80%D0%B0%D0%B7%D0%B5%D0%BD%D0%B8%D1%82%D0%B5-%D1%8F%D0%B9%D1%86%D0%B0/", "text": "\n                    Прокурори от районната прокуратура в Горна Ояховица и полицейски служители от икономическа полиция посетиха производствената база в село Поликраище, в която инспектори от Българската агенция по безопасност на храните откриха миналата седмица яйца, заразени с токсичното вещество фипронил. В петък, районната прокуратура в железничарския град се самосезира и разпореди проверка по случая. Днес, по време на посещението, са били снети писмени обяснения на работещите и на ръководството на базата. Изискани и приобщени към материалите по преписката са и документи от съществено знчение за предмета на проверката, образувана за престъпление, извършено по чл. 350 ал. 1 от Наказателния кодекс. Според този член виновните могат да получат до пет години лишаване от свобода. Все още се чакат резултатите от пробите взети от яйца на място от фермите в Поликраище. Според първаначалната информация, заразата най-вероятно е тръгнала само от едно помещение. Предстои да се разбере кое обаче е то. А междувременно цялата продукция на кокошата ферма продължава да бъде поставена под възбрана, като до този момент стотици хиляди яйца стоят в складвете на фермата, от която тя търпи милиони левове загуба. От фермата продължават да твърдят, че не са използвани фипронил за третиране на птиците и недоумяват откъде той може да се е озовал в яйцата. Но дори и заразени, според ветеринарния лекар и управител на фермата д-р Ивайло Къдрев, опасност за живота и здравето на хората няма, тъй като за да може да има някакви негативни последици за човешкия организъм човек трябвало да консумира по три тона яйца в продължение на цял месец. \n \n                    ", "date": "2017.09.19", "title": "Прокурори и полицаи посетиха фермите със заразените яйца "}
{"url": "http://www.monitor.bg/a/view/58360-53-%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%BF%D0%BE%D1%87%D0%B8%D0%BD%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%80%D0%BE%D0%B4%D0%B8%D1%82%D0%B5%D0%BB%D1%81%D0%BA%D0%B0-%D1%81%D1%80%D0%B5%D1%89%D0%B0-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB/", "text": "\n                    53-годишна жена почина по време на родителска среща в Кюстендил. Нелепият инцидент става в понеделник в едно от големите училища в областния град. „Инцидентът за случилото се е подаден малко след 19 часа в понеделник. На място просто констатирахме смъртта. Жената е влязла да чисти още когато е имало родители в стаята. Тогава й прилошало и се спуснала до вратата. Когато вече бяхме там, жената беше издъхнала“, коментираха медици от Спешен център.\n\nПрестои на тялото на жената да бъде направена аутопсия, за да се установи точната причина за смъртта.\n\n„Наистина се уплашихме много от случилото се. Жената си беше здрава и поддържаше голяма част от сградата. Никога не се е оплаквала от нищо. Много сме притеснени, не можем да повярваме, че тази добра жена вече я няма“, коментираха от учебното заведение.\n                    ", "date": "2017.09.19", "title": " 53- годишна жена почина по време на родителска среща в Кюстендил"}
{"url": "http://www.monitor.bg/a/view/40920-%D0%91%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D1%83%D1%87%D0%B5%D0%BD%D0%B8%D1%82%D0%B5-%D0%BE%D1%82-black-sea-map/", "text": "Премиерът поздрави учените от Black Sea MAP\n                     Сензационните находки от морската експедиция Black Sea MAP доведоха в Бургас премиера Бойко Борисов. Той пристигна на крака, за да поздрави учените и да им благодари за откритията. \"Голямо благодаря за инвестициите и труда! Неслучайно се казва, че това е принос в световен мащаб. Погледах ги какво правят на кораба и съм невероятно впечатлен - уникални специалисти, уникално работещи хора\", заяви в Бургас премиера и допълни, че е впечатлен от българските учени и археолози. Според него откритите находки са много по-ценни от тези намирани в Турция и Гърция. \nБългарите трябва да знаят, че заради киселинността на Черно море тези ценности са уникално запазени и затова благодаря, че избрахте нас.  България се гордее с такива приятели\", заяви премиерът Бойко Борисов и посочи, че сред приятелите на България е и Дейвид Камерън, който е първият британски премиер, посетил страната ни. \nКметът на Бургас награди участниците в експедицията с отличие \"Златен век\", като посочи, че д-р Калин Димитров може да се нарече \"бащата\" на българската подводна археология.\nПроф. Людмил Вагалински благодари на премиера за съдействието, с което България се е преборила за проекта в конкуренция с друга Черноморска държава. \n\n\n                    ", "date": "2017.09.19", "title": "Бойко Борисов: Не е добра практика да ми се дават съвети отвъд Океана"}
