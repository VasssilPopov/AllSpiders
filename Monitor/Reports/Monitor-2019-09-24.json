{"url": "https://www.monitor.bg:443/bg/a/view/kraj-na-opashkite-za-obshtejitija-v-su-176223", "text": "Опашките, които всяка година се вият от студенти, чакащи да платят таксата си за общежитие в Софийския университет „Св. Климент Охридски“, отиват в историята. Първокурсниците на ВУЗ-а вече могат да платят всички задължения онлайн вместо да чакат с часове пред касите. „Не е нужно да идват до касите, за да се настанят. Системата автоматично прехвърля плащането и не е необходимо да чакат, както преди“, обясни директорът на Поделение “Социално-битово обслужване” Росен Костов. Всеки студент влиза в онлайн профила си с името и паролата от вътрешната информационна база на университета СУСИ. Там може да провери какви такси и задължения трябва да плати. След това той избира и по какъв начин иска да преведе сумата – чрез банкомат, на каса на изипей, през епей профила си или в банка. „При плащането в банка може да има забавяне на транзакцията. Затова, когато студентите отиват в блока за да покажат, че са платили“, уточни Росен Костов. Всяка година най-големи са опашките по време на настаняването на първокурсниците, което започва утре. За студентите от всеки факултет има определена дата, като първи са възпитаниците на юридическия, историческия и факултета по химия и фармация. Така до 1-и октомври трябва да се настанят всички новоприети студенти. „Ако някой отиде да се настани по-рано, Тогава обаче задължително трябва да мине през касите, за да плати“, обясни директорът на ПСБО. Причината е, че онлайн таксите, които са начислени на всеки един студент, са пресметнати към датата, на която е посочено, че трябва да бъде настанен. Така например, ако студенти от богословския факултет, които по график са на 1-и октомври, отидат утре, няма да могат да платят онлайн, тъй като ще трябва да им се изчисли и наем на ден за още шест дни. Студентите от горен курс имат като първите бяха миналата седмица. Третокурсничка обясни пред „Монитор“, че е избрала да плати онлайн и процедурата по настаняване е отнела около 15 минути, в които е попълнила единствено картона на стаята си. Все пак е имало и около 20-30 студенти, които се избрали да платят на каса, но те не са чакали повече от час, каза още Костов. Миналата година на опашки се редяха поне по 200-300 студенти, като записването отнемаше повече от 5 часа. Мизерия, падаща мазилка, мухъл, хлебарки и дървеници, които са плъзнали из целите блокове, посрещат новодомци в общежитията на Лесотехническия университет в София. Заради тези условия често студенти и родители правят освежителни или цялостни ремонти. Един от тях е Ивайло Иванов, който със своите съквартиранти заделя 1200 лв. „На пода имаше балатум, който имаше дупки в него, стените бяха прогорени поради наличието на дървеници, хлебарки има постоянно”, каза той пред Нова. Това е и причината Ивайло и съквартирантите му да започнат ремонт за тяхна сметка. Те полагат паркет, шпакловат стените, купуват си нови мебели. „Опитахме се по някакъв начин да пригодим стаята, така че да бъде годна за живеене”, обясни момчето. След приключването на ремонта отиват с всички касови бележки при управата на университета, но оттам обясняват, че такива средства не се осребряват. Годишно за поддръжката на сградите се отделят около 80 000 лв., но те се оказват крайно недостатъчни и стигат само за аварийни ремонти. За да се реновират общежитията, от управата на университета изчисляват, че ще са им необходими между 3 и 4 милиона лева на сграда, които към момента нямат.  ", "date": "2019.09.24", "title": "Край на опашките за общежития в СУ"}
{"url": "https://www.monitor.bg:443/bg/a/view/ford-ranger-raptor-se-vdyhnovi-ot-amerikanskija-si-brat-176226", "text": "Отвъд океана Ford от години произвежда спортния офроуд пикап F-150 Raptor. Сега американският гигант получи и по-малък брат, предназначен за Европа. Пикапът Ford Ranger за първи път се сдоби с версия Raptor, носеща името на динозавъра. Новият Ranger Raptor е разработен от спортното подразделение Ford Performance и е предназначен за истинските ентусиасти на шофирането извън пътя. Новият Ranger Raptor e най-малкият пикап в семейството на Ford, но за Европа неговите размери са доста сериозни. Дължината му достига почти 5,40 метра, широчината е над 2 метра, а междуосието е 3,22 метра. Пикапът тежи над 2,5 тона. Специалната версия Raptor се предлага само с каросерия с 4 врати. Новият пикап Ford Ranger Raptor изглежда солиден и заплашителен. Има масивни брони, изразени мускулести калници и релефен преден капак. Пикапът се различава на първо място по новата радиаторна решетка с надпис Ford. Големите фарове се допълват от LED светлини. Новите издадени напред брони са покрити с черна пластмаса, а дъното е подсилено със защитни стоманени плочи. Арките на колелата са разширени, за да побират огромните гуми за всички терени BF Goodrich с размер 285/70 R17. Товарната платформа може да бъде покрита със специален капак. Отзад правят впечатление вертикалните тонирани светлини. В интериора на новия Ford Ranger Raptor са съчетани кожа и алкантара, зашити с контрастни сини шевове. Воланът с четири спици е тапициран с перфорирана кожа, а зад него се намират магнезиевите пера за ръчно превключване на предавките. Новият Ford Ranger Raptor е получил специални циферблати на инструменталния панел с отделни окръжности, а между тях е цветният екран на бордовия компютър. На централния панел е поставен 8,0-инчов цветен сензорен екран на мултимедийната система SYNC 3, която позволява на водачите да контролират аудиосистемата, навигационната система и свързаните смартфони, като използват прости разговорни гласови команди. Системата предоставя съвместимост с Apple CarPlay и Android Auto без допълнителни такси и включва SYNC AppLink за гласово активиране на редица приложения за смартфон. Бутоните на аудиосистемата и телефона, както и регулаторите на климатика са големи и удобни. В централната конзола има малка ниша за телефони. В салона има напълно достатъчно отделение за дребен багаж. Жабката е много голяма и в нея лесно може да се побере лаптоп. В предния подлакътник има ниша за съхранение на напитки с функция за охлаждане, като освен това тук са инсталирани и USB порт и 12-волтов контакт. Под предните седалки са интегрирани чекмеджета с осветление, а на вратите има големи джобове за бутилки. Новият Ford Ranger Raptor е обзаведен със специални спортни седалки със странични опори, но въпреки това са меки и удобни. Те са оборудвани с отопление, а седалката на водача има и електрическо регулиране. На втория ред има достатъчно място за пътници с височина до 190 см. Диванът е доста широк и дава възможност за удобно настаняване на трима пътници. Задните седалки могат да бъдат сгънати и така се освобождава място за допълнителен багаж в интериора. Оборудването на Ford Ranger Raptor е изключително богато и включва система за достъп без ключ, пълен електрически пакет, двузонов автоматичен климатик, аудиосистема, Bluetooth, сензори за светлина и дъжд, камера за обратно виждане, круиз контрол. За безопасността на пътниците пикапът е оборудван с 8 въздушни възглавници, електронна стабилизираща система, система за автоматично спиране, технология за спазване на пътното платно и камера за разпознаване на знаците. Под капака на спортния пикап Ford Ranger Raptor се намира нов 2,0-литров дизелов двигател EcoBlue с двоен турбокомпресор. Неговата мощност е 213 к.с. и има впечатляващ въртящ момент от 500 Нютон метра, налични в интервала от 1750 до 2000 оборота в минута. На пътя двигателят работи изненадващо тихо и плавно. Ускорението от място до 100 км/ч отнема 10,5 секунди, а максималната скорост е ограничена на 170 км/ч. На междуградски път разходът на гориво е много умерен и в комбиниран цикъл е 8,9 л/100 км. Новата 10-степенна автоматична трансмисия работи плавно и предлага бързи реакции. Пикапът Raptor може да тегли ремарке с тегло 2,5 тона, а товароносимостта е 620 кг. Задвижването на новия Ford Ranger Raptor е на всички колела и е допълнено от понижаваща предавка и заключване на диференциала. Има и система за контрол на спускането по стръмен наклон Hill Descent Control и избор на режими за различни видове офроуд. Геометричната проходимост е значително подобрена в сравнение със стандартния Ranger, като ъгълът на заход е увеличен до 32,5 градуса, а ъгълът на отход е 24 градуса. Пътният просвет е нараснал до впечатляващите 283 мм, а дълбочината на газене на водно препятствие е 850 мм. Благодарение на всички тези качества, Ford Ranger Raptor е в стихията си извън пътя. Почти няма офроуд, който да затрудни високопроходимия пикап. Той може да не е прекалено бърз на асфалта, но извън него демонстрира отлично поведение. Ходът на окачването се е увеличил с 32% отпред и с 18% отзад. Задното окачване е напълно ново, също така са монтирани спортни амортисьори и сега шофирането по неравности е по-комфортно. Дори след скокове от трамплин, приземяването е доста меко. В същото време пикапът на Ford се наклонява по-малко в завоите. Разширената следа допринася за по-добрата стабилност. Воланът все още не е много информативен и маневреността не е най-добрата, като диаметърът на завой е 12,9 м. Новите спирачни дискове с диаметър 332 мм отпред и отзад спират перфектно тежкия пикап. В същото време в кабината е много тихо, благодарение на системата за активно намаляване на шума. Новият Ford Ranger Raptor позволява на водачите да избират между шест режима на системата за управление спрямо терена, за да се справят с разнообразни терени и сценарии на шофиране. На пътя най-удачен е нормалният режим, който подчертава комфорта, икономията на гориво и управляемостта. В спортния режим двигателят е по-отзивчив за вълнуващо шофиране на пътя. Режимът „Трева/Чакъл/Сняг” е създаден за безопасно и уверено шофиране по хлъзгави и неравни повърхности извън пътя. В режим „Кал/Пясък” реакциите на автомобила са настроени за оптимално сцепление и инерция при дълбоки, поддаващи се на деформация повърхности като пясък и кал. Режимът „Скали” е специално за скалист терен с ниска скорост на преодоляване, където ключов елемент е плавният контрол. Най-вълнуващо усещане предлага режимът „Баха”, предназначен за високоскоростен офроуд, който носи името на известното пустинно рали „Баха”. Режимът позволява да карате със скорост от около 100 км/ч по черен път или по пясъчни дюни, което е невероятно и много вълнуващо. И ако ви стане скучно, можете дори да направите дрифт с Raptor, като изберете само задвижване на задните колела и натиснете рязко газта в завой. Новият Ford Ranger Raptor вече се продава в Европа и у нас, но цената му е доста сериозна – 120 000 лева. Добрата новина е, че за налични автомобили на склад има сериозна отстъпка. Пикапът се съпътства с гаранция от 5 години или 250 000 км.", "date": "2019.09.24", "title": "Ford Ranger Raptor се вдъхнови от американския си брат"}
{"url": "https://www.monitor.bg:443/bg/a/view/plamna-kyshta-v-selo-popovica-izdirvat-psihichno-bolen-nein-obitatel-176231", "text": "Къща в село Поповица край Пловдив пламна тази вечер около 17,30 часа, съобщиха от полицията в Пловдив. В този час в Районното управление на МВР в Асеновград бил получен сигналът за пламъците.   Според първоначалните данни от къщата излезли, без да пострадат 78-годишна жена и 61-годишният й психичноболен син. По думи на майката има вероятност мъжът отново да е влязъл в горящата сграда. Това най-вероятно се е случило, тъй като и до момента мъжът не е открит. Огънят е бил локализиран и овладян от екипи на пожарната. Предстои да бъде извършен оглед и да се установят причините за възникване на пожара. По случая работят разследващи от РУ-Асеновград. Снимки МВР", "date": "2019.09.24", "title": "Пламна къща в село Поповица, издирват психично-болен неин обитател"}
{"url": "https://www.monitor.bg:443/bg/a/view/jalba-spira-polfrijman-na-kosym-ot-svobodata-176224", "text": "Жалба на родителите на убития студент Андрей Монов е на път да спре опита на австралиеца Джок Полфрийман да се отърве от килията. Чужденецът беше пуснат със скандално определение на състав на Софийския апелативен съд с председател Калин Калпакчиев близо 6,5 години преди да излежи присъдата си. В понеделник сутринта обаче бащата на убития Андрей – Христо Монов съобщи, че е внесена молба до главния прокурор Сотир Цацаров с настояване да се поиска възобновяване на производството, с което беше освободен Полфрийман. Според бащата съдиите са нарушили чл. 32 от НПК като са излезли с определение, а не с решение, както е записано в закона. „Вярвам в справедливостта, и погазен“, заяви още Монов. Часове по-късно от пресцентъра на държавното обвинение съобщиха, че главният прокурор е внесъл искане Върховният касационен съд да възобнови производството по условното предсрочно освобождаване на убиеца. Обвинител №1 е поискал да бъде спряно и изпълнението на постановеното предсрочно пускане от затвора на Полфрийман. Последният напусна Централния софийски затвор в петък, но бе отведен в Центъра за временно настаняване на чужденци в Бусманци, защото паспортът му е изтекъл и няма валиден документ за самоличност. От разпространеното от държавното обвинение искане на Цацаров до ВКС става ясно, че едното от нарушенията е фактът, че Калпакчиев е постановил освобождаването на Полфрийман с определение, което не подлежи на обжалване, а не с решение, какъвто трябва да е съдебният акт според изричната разпоредба на НПК. Второто нарушение според главния прокурор е, че председателят на съдебния състав, който е и шеф на грантаджийския Съюз на съдиите в България, както и друг член на състава - съдията-докладчик Весислава Иванова (също част от ССБ), са погазили законовите разпоредби за непредубеденост и е трябвало да си направят отвод. Причината - контактите им с Българския хелзинкски комитет, въз основа на чиято позитивна характеристика Полфрийман е освободен предсрочно. \"Публично известни са контактите между председателя на съдебния състав и съдията докладчик с БХК. Съдия организирани от БХК, а Весислава Иванова е включена в авторския колектив на годишния доклад на БХК за 2016 г.\", пише в искането. Обвързаностите между БХК, Калпакчиев и Полфрийман бяха разкрити както от бащата на убития студент Андрей – Христо Монов, така и от разследване на „Правен свят“. Според документ БХК, на чиято положителна оценка за поправянето на Джок Полфрийман се основава решението за освобождаването му от затвора, е платил за създаването на НПО-то на австралиеца зад решетките. В ефир почерненият баща показа платежното нареждане, от което става ясно, че БХК е платил таксата за регистрацията на сдружението на Джок Полфрийман. заяви Монов и допълни, че явно определени хора са били „мотивирани“ да пуснат убиеца на сина му от килията. „Двама от членовете на този съдебен състав се покриха с позор за цял живот. Те не просто постановиха един акт, който е срам, но и нарушиха закона. Тези хора освен че са неморални, се оказва, че са зле подготвени юридически. Затова искам тяхната оставка. Те нямат място в българския съд, да си правят НПО-та и да си вземат грантове“, заяви още Монов като обясни, че говори за двама от съдиите, освободили убиеца на сина му – Калин Калпакчиев и Весислава Иванова. Според медийни публикации пък Калпакчиев и Иванова са взели решението си за освобождаване на Полфрийман в конфликт на интереси. И двамата са известни не толкова с работата си като съдии, колкото с опитите да влияят върху управлението и кадруването в съдебната власт чрез участието им в ръководството на политически зависимия Съюз на съдиите в България (ССБ). След като бе член на предишния състав на Висшия съдебен съвет (ВСС), от близо година Калпакчиев е председател на магистратската организация, а преди това Весислава Иванова бе неин изпълнителен секретар. Не са един или два случаите, в които ССБ и друга неправителствена организация, фокусирала интерес в съдебната власт – Български хелзинкски комитет (БХК), са по въпроси, свързани с дейността на прокуратурата и съдилищата. Наред с това ССБ и БХК са бенефициенти по проекти, финансирани от едни и същи чуждестранни донори, като \"Америка за България\", \"Отворено общество\" и други. В същото време от мотивите на двамата съдии става ясно, че решаваща роля за пускането на Полфриййман на свобода е изиграла изразената положителна характеристика, дадена от председателя на БХК (Красимир Кънев), отнасяща се до \"поправянето\" на австралиеца в затвора. Самият Кънев и Калпакчиев са свързани. Оказва се, че ръководеният от Красимир Кънев БХК не веднъж, а цели два пъти приема номинацията на Калин Калпакчиев в ежегодния конкурс \"Човек на годината\" и нещо повече – два пъти го и награждава. Така се оказва, че първо през 2013 г., а после и през 2016 г. Калпакчиев получава две втори награди в конкурс, организиран от БХК. Важна подробност е, че между първото и второ отличие на Калпакчиев, през 2015 г., БХК първоначално допусна, но заради негативен обществен отзвук бе принуден да оттегли номинацията на самия убиец Джок Полфрийман в конкурса \"Човек на годината\". От сайта на инициативата се разбира, че анулирането на номинацията на Полфрийман е било единствено в лично качество, защото през 2015 г. създадената от него затворническа неправителствена организация, в която членуват ефективно изтърпяващи наказания престъпници, все пак остава претендент за наградата \"Човек на годината\". Справка в сайта на БХК показва, че организацията Полфрийман. Нещо повече, БХК дори е изразявала остро негативната си оценка по повод неговото осъждане. През 2011 г. от БХК излизат с информация по повод решение на Апелативния съд, подписана от Красимир Кънев, озаглавена по следния начин: \"Съдът изненадващо потвърди присъдата на Джок Полфрийман\". Що се отнася до докладчика по делото Весислава Иванова, прави впечатление, че в продължение на години БХК следи с интерес нейната политическа активност, като множество изявления, коментари и интервюта на съдийката са препечатвани и цитирани в бюлетин на организацията. Нещо повече, през 2016 г. Весислава Иванова е сред авторите на годишния доклад на БХК за \"Правата на човека в България\". Изготвянето на документа е финансирано по проекти на \"Отворено общество\" и на Норвежкия финансов механизъм. Дали и тъй като в декларацията й за 2016 г. пред Инспектората на съдебната власт ангажиментът й към БХК не е деклариран. В историята може да се добави и друг факт – адвокатът на Джок Полфрийман – Калин Ангелов, е неуспял кандидат за депутат от коалицията \"Да, България\" – Зелените през 2017 г. Адвокатът е включен в една от софийските и във видинската листа на коалицията, ръководена от бившия правосъден министър Христо Иванов. А близостта на Калин Калпакчиев и Весислава Иванова с партията на Иванов е добре известна и многократно документирана през годините. След като разбра за искането на главния прокурор Христо Монов коментира пред „Монитор“*: „Новината е обнадеждаваща. Това показва, че започваме да се събуждаме като общество. Какво излезе – едни глупци ни накараха да се събудим“. Заради всички допуснати нарушения при вземането на решението за освобождаването на австралиеца пък, близките на жертвите на Полфрийман ще се включат в протест, който ще се състои на 26 октомври от 18 часа. Събитието е под надслов „Справедливост за всички“ и ще се проведе на площад „България“ в София с искане подобни съдии да не са част от съдебната власт на страната. „Социопатите не се поправят. Убийците социопати, когато бъдат пуснати на свобода, в 90% отново извършват убийство. 3 години преди убийството на Андрей е наръгал две момчета, свои сънародници, но понеже е бил малолетен, това е било заличено от досието му. Аз имам тая надежда – че Създателят бди над паметта на сина ми“, заяви още Христо Монов. * Интервю с Христо Монов четете на стр. 11 Съдийската колегия на Висшия съдебен съвет (ВСС) e препратила на Инспектората сигнала срещу съдията от Съдийския апелативен съд Калин Калпакчиев за конфликт на интереси и нарушена независимост и безпристрастност при вземането на решението за предсрочното освобождение на убиеца на студента Андрей Монов - Джок Полфрийман. Това става ясно от позиция на съдийската колегия, публикувана на сайта на ВСС. Поводът й е внесен по-рано сутринта сигнал от младежкото ВМРО срещу съдебния състав, взел решението, чийто председател е Калпакчиев. При вземането на решението да сезират Инспектората на ВСС, кадровиците са разгледали и изказвания на представители на политически партии, академичната общност, граждани и медийни публикации, свързани с делото. \"Съдийската колегия на ВСС изразява своето безпокойство от ескалиращото обществено напрежение през последните дни по повод съдебния акт, постановен от въззивен състав на Апелативен съд-София за условното предсрочно освобождаване на австралийския гражданин Джок Полфрийман. Ние сме съпричастни към болката и страданията на близките на Андрей Монов, като споделяме тяхното усещане за нарушен баланс в правото и справедливостта\", пише в позицията на кадровиците на Темида. Те уточняват, че не биха могли по същество да разгледат сигнала, тъй като конституцията и Законът за съдебната власт не им дават такива правомощия и именно затова го препращат по компетентност на Инспектората на ВСС. По-рано през деня протестиращи поискаха оставката на Калин Калпакчиев и поправки в закона, които да не позволяват подобно предсрочно пускане на свобода на осъден за убийство. Недоволните се събраха пред Съдебната палата в столицата, като протестът бе организиран от партия \"Атака”. Един от мотивите, с които Софийският градски съд отказва да пусне на свобода Джок Полфрийман е това, че австралиецът е изплатил едва 3500 евро кръвнина на своите жертвите. Парите са дошли от спечелено дело в Страсбург, а сумата е била запорирана и така е преведена на пострадалите, обясни бащата на загиналия Андрей – Христо Монов. След влизане в сила на присъдата срещу Полфрийман близките на Андрей Монов се сдобиват с изпълнителен лист за вземането си, както е по закон. На всеки един от тях той трябва да изплати по 200 хил. лв., или общо 400 хил. лв. и още 50 хил. лв. на Антоан Захариев, който оцелява след нападението с нож. По време на престоя си в затвора той е работил, но доброволно и не е получавал заплата за труда си. Софийският градски съд първо отказва да освободи условно предсрочно Полфрийман, като един от мотивите бе неизплатеното обезщетение. Според апелативния съд, който го пусна обаче, първата инстанция неправилно е обсъждала кръвнината, защото “тази предпоставка не е визирана в закона като такава, която е от значение за преценката за условното предсрочно освобождаване. Това логично обяснява позицията на страните да не представят доказателства в тази връзка”. Въпреки това платените 3500 евро бяха посочени от Калпакчиев и колегите му като едно от доказателствта, че Полфрийман се е поправил, пропускайки да споменат, че парите не са платени доброволно, а са били запорирани. През 2012 г. Австралия поиска Полфрийман да бъде трансфериран там, за да доизлежи присъдата си. През 2013 г. главният прокурор Сотир Цацаров отказа. Един от мотивите му беше, че осъденият дължи обезщетение на близките на жертвите, което не е платил. Три съдебни състава не откриха предполагаемия ром, който австралиеца Джок Полфрийман уж е защитавал. Чужденецът се опита да изгради защитна теза за „Добрия самарянин“, който защитавал представители на малцинството, след като стана ясно, че ще остане в ареста докато съдът гледа делото срещу него. Доказателствата по делото, разпити на свидетелите, включително и видеозаписи от охранителни камери показаха друго - в края на 2009 г. чужденецът е убил в гръб Андрей Монов. Тогава чужденецът се спречкал с компанията на Андрей, извадил 12-сантиметров нож и го забил в гръдния кош на момчето. То издъхнало за секунди. В мелето било ранено и друго момче, което обаче за щастие оцеляло. По време на процеса подсъдимият твърдеше, че се опитал да защити ром, нападнат от компанията на Монов. Такъв обаче така и не беше открит. В мотивите към решението си магистратите приеха, че австралиецът го е сторил по хулигански подбуди. Съдиите отхвърлиха тезата на защитата на чужденеца, според която той е действал при неизбежна самоотбрана. Доказано бе и друго – че Полфрийман е рейнджър в британската армия – редник в първи пехотински батальон в Кетърик, Великобритания. Той е завършил колежа “Св. Игнатий” в Сидни през 2004 г. И като такъв е знаел как да се отбранява без да убива и как да рани някой, за да отнеме живота му. Самият Полфрийман се опита да се спаси, като поиска защита от UK армията, но от там отказаха такава с мотива, че австралиецът е бил у нас на „лично посещение“. Още в началото на процеса Полфрийман призна пред съда, че в нощта на убийството е пил „малко алкохол – 5-6 бири и една текила“. У нас пък се движел с нож, защото 3-4 пъти го нападали безпричинно. След това дълго отказваше да дава обяснения за случилото се, почти до края на процеса. В последните си думи пред Темида пък Полфриийман показа цинично неуважение към съда като заяви: „Никога не съм крал с метлата на баба Яга. Никога не съм извършвал джебчийство и не съм бил приятел с граф Дракула. Не познавам терористи. Не съм социопат“. Буквално дни след като Джок Полфрийман уби с нож Андрей Монов и рани Антоан Захариев, стана ясно, че е бил обвиняван и по-рано за нападение с нож. Това съобщи още през 2007 г. на електронната си страница австралийският вестник “Дейли телеграф”. Джеймс Атак и приятелят му Мат, и двамата на 20 г., разкрили, че Полфрийман е отговорен за нападение през 2004 г.,при което те едва не загинали.И двамата били намушкани с нож, като при атаката за малко не били засегнати жизненоважни органи. “Той можеше да бъде в затвора сега”, казва пред изданието Мат, който обаче не искал фамилията му да става известна. Двамата младежи твърдят, че след нападението през 2004 г. са съобщили на полицията, но разследването на инцидента било прекратено поради липса на доказателства. Междувременно друг австралийски вестник “Брисбейн таймс”, разкри, че Полфрийман е бил обучаван за касапин.", "date": "2019.09.24", "title": "Жалба спира Полфрийман на косъм от измъкването"}
{"url": "https://www.monitor.bg:443/bg/a/view/borisov-pristigna-v-ujna-korea-176230", "text": "Премиерът Бойко Борисов пристигна в Република Корея, където ще бъде на официално посещение през следващите три дни Визитата на българския премиер е първа по рода си в историята на дипломатическите отношения между двете страни и се осъществява в навечерието на 30-тата годишнина от тяхното установяване през 2020 г. в отговор на отправената покана от корейска страна., съобщиха от пресслужбата на кабинета. В Сеул  Борисов ще проведе срещи на най-високо ниво с президента на Република Корея Мун Дже-ин и с премиера Ли Нак-йон. Разговорът на българския министър-председател с корейския му колега ще бъде продължение на срещата им през октомври 2017 г., когато премиерът Ли Нак-йон беше на посещение в България. Размяната на визити на премиерско равнище в рамките само на две години е показателно за общото желание на двете страни за по-активно сътрудничество. България отдава голямо значение на развитието на отношенията си с Република Корея, която е наш приоритетен партньор в Азия и се нарежда на 12-то място в света по обем на икономиката. От взаимен интерес е задълбочаването на търговско-икономическите връзки и привличането на инвестиции. ще бъдат сред акцентите, по които в рамките на визитата ще се обсъждат възможности за задълбочаване на сътрудничеството. Други сфери с потенциал за развитие са туризмът, транспортът и инфраструктурата, информационните и комуникационните технологии, образованието и отбраната. Наред с обсъждането на стъпките за развитие на търговско-икономическите връзки между България и Република Корея, настоящата визита дава възможност да бъде обменен и опит по редица теми. Такива примери са - енергетиката, с оглед на в света, както и екологията и опазването на околната среда, към които и двете страни се отнасят с голямо внимание.  Основна цел на България е отношенията й с Република Корея да преминат в по-напреднала фаза на установяване на стратегическо партньорство, което ще съответства и на стратегическото партньорство между Европейския съюз и Република Корея. Това е единствената държава в Азия, с която ЕС има сключени споразумения за партньорство и сътрудничество, за свободна търговия и за сътрудничество в управлението на бедствия и кризи. ЕС е трети по обем търговски партньор на Република Корея и втори по големина пазар за стоки от тази страна след Китай, както е и най-големият чуждестранен инвеститор в Република Корея. Малко след като стъпи на корейска земя, Борисов написа във Фейсбук, че това е първото посещение на български министър-председател в страната., а целта на визитата е разширяване на сътрудничеството в политическия, икономическия и културния диалог между двете държави.", "date": "2019.09.24", "title": "Борисов пристигна в Южна Корея"}
{"url": "https://www.monitor.bg:443/bg/a/view/reporterski-lyji-bez-granici-peevski-njama-sestra-176229", "text": "Ти кажи, че сестра му е лека жена, пък той нека после доказва, че няма сестра. Международната организация със задкулисен уклон „Репортери без граници” отново не изневери на стила си и сервира поредната порция лъжи и манипулации за „сестрата на Пеевски”, под формата на доклад. И отново т. нар. „репортери” прекрачиха всякакви граници, като вместо да се опрат на фактите, те систематизираха инсинуациите на отбран кръг медии и организации, обслужващи интересите на няколко български олигарси. Вероятно затова т. нар. българска част от доклада на международната организация за пореден път изглежда като произведена в някой от цеховете на Фабриката за фалшиви новини. Всъщност, Пеевски няма сестра. И ако другарката Полин Адес-Мевел, която ръководи балканския офис на организацията, е пропуснала този факт, то проблемът е изцяло в нейния телевизор. Кажете си, г-жо Мевел, какви мотиви имате да обслужвате частни интереси! Фейковете са огромен товар. Не е редно да го носите сама на плещите си. Очевидно е, че сте подведена и излъгана от тези, които подхвърлят сламки на „репортерите без граници”, въз основа на които да напудрят фалшивия си доклад. Тези хора действат преднамерено и хитро. Те не дискредитират себе си, защото са дълбоко анонимни. Дискредитират цялата организация. Да беше веднъж, бихме го приели за някаква случайност. Но това е системна подривна дейност с опасни последици. Репутацията на „Репортери без граници” се срина окончателно, когато тази организация подведе международната общественост, че едно чисто криминално престъпление в България – изнасилването и убийството на русенската телевизионна водеща Виктория Маринова, има общо с нейната работа. Тази лъжа лъсна на сайта на организацията и въпреки че бе многократно опровергана и отречена, обслужи същите интереси, които сега заблуждават всички, освен поръчителите и тяхната клика, че докладът в българската му част е „голямата работа”. Не, не е. И след него издателят Делян Пеевски пак няма да има нито сестра, нито пък колекция от „ежедневни вестници, телевизионни канали и новинарски сайтове”, които да контролира. По сестринска линия обаче действат група издания и присламчените към тях „репортери без граници”, които изливат в голямата фуния лъжи. А го правят, защото са наясно, че от отсрещната страна им се предоверяват и никой няма да си направи труда да провери информацията. Фактите сочат, че още в самото начало докладът на „Репортери без граници” стъпва на непроверена информация. Не може организация с претенции за професионализъм да подходи толкова наивно, дилетантски и на сляпо доверие, когато й подхвърлят непроверени неща. Издателят на „Телеграф медиа” стои с името си зад четири български издания – „Телеграф”, „Монитор”, „Политика” и „Меридиан мач”, както и зад електронното издание на групата – Агенция „Монитор”. В доклада фигурират само две от тях, а издателската ни група е сбъркана. За сметка на това е пришита несъществуваща връзка на издателя Пеевски с други издания. Доказателства някакви? Няма. Затова и изданията не са назовани, а са изсипани ангро – с голямата лопата. Изводът за тези „връзки” е поднесен конспиративно и манипулативно. Не е тайна обаче, че има и такива издания – навързани като броеница. Прозрачно еднакви и еднотипни. Уж на различни издатели. Зад тях стоят истински олигарси издатели като Иво Прокопиев, Сашо Дончев и Огнян Донев. Чували ли сте за тях, г-да „репортери”? А писали ли сте за тях? Не си спомняме да сме чели доклад, в който да са посочени тези зависимости. За разлика от „безграничните” репортери, ние знаем отлично какви интереси прокарват „Капитал” и \"Дневник\" на Иво Прокопиев, „Сега” на Сашо Дончев, \"Медиапул\" на Стояна Георгиева, „Клуб Z” на Огнян Донев, българската секция на \"Дойче веле\", \"Свободна Европа\" на Иван Бедров и Полина Паунова, „Биволъ” на Атанас Чобанов и Асен Йорданов и разните там \"снайпери\" и други тотални фалшификати, пръснати онлайн. И няма да спрем да показваме на обществото кой се крие зад маските на тази поръчкова журналистика. Всъщност, докладът, при всичките му претенции за актуалност, още в самото начало стъпва на непроверена информация. Ще проверите ли все пак името на издателската ни група? Май сте в грешка. Очевидно е кои са „вестниците, които никога не идват” при „Репортери без граници” - нашите. Ако ви остане време, преди да рефрешнете някой стар доклад по записки и опорни точки на „Прокопиев и сие” и догодина, заповядайте, ще ви придружим до който пожелаете РЕП. За да ви покажем купчините „Прас-Прес” на хумористите Христо Комарницки, Чавдар Николов и Чавдар Георгиев. Ще ви разкажем кой от тях къде е работил, откъде си е получавал заплатата и кого е карикатурил по поръчка. Изводите ще оставим на вас. В доклада си говорите за „любими мишени” и това май е единственото, с което ще се съгласим. Да, тези хумористи на заплата стрелят по мишени. Но патроните им са халосни, а сатиричния им вестник не се купува. Затова комично наивното им, уж забранено издание, се връща за брак. Защото „репортерите без граница” могат да лъжат за прозрачни и непрозрачни връзки, могат да прокарват олигархичните интереси, но не могат да накарат читателите да им вярват, така както на нас. Ако „Репортери без граници” искат да са в едно легло с български олигарси със статут на подсъдими, не можем да ги спрем, а няма и да им светим. Те си решават с кого да си лягат и с кого да майсторят доклади недоносчета. На тяхна отговорност. И последно – за протокола: безгранични или безгръбначни репортери? Как е по-правилно да се каже?", "date": "2019.09.24", "title": "Репортерски лъжи без граници: Пеевски няма сестра"}
{"url": "https://www.monitor.bg:443/bg/a/view/i-estonski-obshtinari-nabludavat-mestnija-vot-176215", "text": "Общинари от Естония ще са сред наблюдателите на местния вот у нас, който ще се проведе на 27 октомври. Това става ясно от решение на ЦИК за регистрация на международни наблюдатели за изборите. Те са представители на общинския офис на естонската столица Талин. Става дума за група от 18 души. Начело на делегацията е Томас Сеп, който работи като административен директор в общината в Талин. Той отговаря и за административната реформа в града, в това число и за електронното управление. Именно Естония е една от водещите страните в ЕС по дигитализация, като 99% от публичните услуги са достъпни онлайн 24 часа в денонощието и почти една трета от гражданите гласуват чрез интернет. Това са първите наблюдатели, регистрирани от ЦИК досега за вота, като такава възможност има до самия изборен ден. На изборите за ЕП през май общо 2575 души от 14 неправителствени организации бяха регистрирани като наблюдатели, за да следят за прозрачността и за нарушения. В сряда ЦИК ще тегли жребият за номерата в бюлетините и за подредбата на партиите в тях. Ако дадена политическа формация се явява самостоятелно, същият номер ще се запазва и за всички общини в страната. Ако пък в дадена община няма регистрирани кандидати за кмет или общински съветници, редът ще остава празен. Номерата на местните коалиции и инициативните комитети в бюлетината ще следват тези на партиите и коалициите, съгласно поредността на регистрацията им от ОИК. Стартът на предизборната кампания за вота, на който няма да се провежда машинно гласуване ще бъде даден в петък. До 12 октомври пък е крайният срок, в който хората с увреждания трябва да подадат заявление за гласуване с подвижна урна. Същият срок важи и за онези избиратели, които искат да гласуват по настоящ адрес. ЦИК вече обяви поръчка за провеждането на разяснителната кампания чрез социалните мрежи и по специално през Фейсбук страницата си.", "date": "2019.09.24", "title": "И естонски общинари ще наблюдават местния вот"}
{"url": "https://www.monitor.bg:443/bg/a/view/shamarosanata-beti-jahna-pilon-vyv-fermata-176193", "text": "Английската възпитаничка Елизабет Илчева, която миналата седмица във „Фермата“ стана жертва на физическо насилие от съотборника си Иван Милин, се окопити след изгонването на агресора от шоуто и започна да проявява съвсем нови способности, преобразявайки обора на чорбаджиите в декор на комедия с еротични елементи. Брюнетката, която влезе в шоуто със заявката да се свърже с корените си и да разучи народопсихологията на българина, бе избрана за ратай от фермера на седмицата Мариана Маринова. Организаторката на конкурси за красота дипломатично я комбинира със софтуерния милионер Митко Караиванов. Илчева скочи в сандък от реквизита и бе готова да го превърне в легло, което да я изолира от най-големия й враг – миризмата на овцете. „Гледай, тук даже пилон има!“, завъртя се похотливо край една от гредите Бети, а Митко я подкачи: Журналистът-патриот Ивайло Шопски, който с авторитарния си характер успя да докара Бети до истерия в началото на шоуто заради неизпълнена задача, видимо се забавляваше с адаптацията на британската дива към българската слама. „Супер забавен ратай е Бети, с нейния начин на изказ и реакции!“, доволно отсече той, слушайки еуфоричната смес от българо-английски на съотборничката си. Илчева спечели респекта му и със стоицизма, с които започна да дои овцете, а след това и да почиства екскрементите им. На няколко пъти тя бе пред припадък, захвърляше лопатата и притичваше към багажа си, за да си направи защитна маска, напоена с етерични масла. Въпреки дискомфорта и сълзите, Илчева не позволи на друг да поеме тежестта по работата й с животните.", "date": "2019.09.24", "title": "Шамаросаната Бети яхна пилон във „Фермата“"}
{"url": "https://www.monitor.bg:443/bg/a/view/ministyryt-na-finansite-poiska-2-mln-leva-ot-banevi-176213", "text": "Граждански иск за неплатени данъци от дружествата на Баневи предявиха от министерството на финансите по време на първото заседание по делото на тримата обвиняеми. Той е в размер от 231 052 лв. и 13 ст. за „Полимери“ АД и 2 513 855 лв. и 96 ст. за „Партнърс комерс“. От Специализирания наказателен съд решиха да не разглеждат гражданския иск, тъй като той би могъл да попречи на хода на делото. Делото е по повдигнати обвинения на Николай, Евгения и Мария Баневи за данъчни престъпления, пране на пари и участие в организирана престъпна група. От защитата на обвиняемите предявиха искане да се върне за преразглеждане обвинителният акт, тъй като, по техни думи, в него присъстват много неточности. Те пледираха, че той е написан като „Хари Потър“, а обвиняемите посочиха, че част от доказателствата се позовавали на „чувал с изрезки от жълтите медии“. От прокуратурата категорично отрекоха това и заявиха, че начело със събраните доказателства са  Адвокатите на Баневи, които бяха седем на брой, поискаха още по-лека мярка за неотклонение на Николай Банев. Адвокат Христо Ботев посочи в аргументацията си, че той трябва да окаже грижа на съпругата си, която бе освободена с дописка заради влошено здравословно състояние. Адвокат Натина допълни, че самият Банев също не е в добро здраве, вследствие на лошите условия в ареста. Обвиняемият заяви в защитата си пред съдия Красимир Комсалов: „Условията в затвора са по-лоши от тези при дивите животни. Те са чудовищни, дивашки, отвратителни. Не мога да повярвам, че това е възможно в 21в. в държава, която е членка на Европейския съюз. Човек като мен, който е дал милиони на държавата, е на едно място с хора, които нямат и един ден трудов стаж.“ Евгения Банева пък допълни, че вследствие на престоя си  „Там нямаше никакъв достъп до пряка слънчева светлина“. Тя също така сподели пред медиите, че вследствие на медийната публичност около делото е била заплашвана и изнудвана. По-късно от прокуратурата отрекоха да са били подавани такива сигнали от Банева, но ако го направи, са готови да реагират. Адвокатите на Мария Банева – майката на Николай Банев, която бе обвинена в участие на организирана престъпна група, поискаха от съда да й бъде отменена забраната за напускане на страната, тъй като внуците и са в чужбина и тя би искала да ги посещава. на защитата на обвиняемите, като посочи, че обвинителният акт отговаря на изискванията и следователно не наложи по-лека мярка за неотклонение на Николай Банов, тъй като има опасност той да се укрие и да извърши и друго престъпление. Искът за свободното напускане на страната на Мария също бе сметнат за неоснователен. Специализираният наказателен съд насрочи делото за 21 октомври 2019.", "date": "2019.09.24", "title": "Министърът на финансите поиска 2 млн. лева от Баневи"}
{"url": "https://www.monitor.bg:443/bg/a/view/chetirima-se-borjat-za-gradonachalnik-na-varna-176216", "text": "Само четирима претенденти за кмет на Варна се бяха регистрирали за участие в предстоящия вот малко преди да изтече крайният срок за подаване на документи във вторник. След като ГЕРБ потвърди издигането на досегашния кмет Иван Портних, в конкурентната битка се включи и номинираната от БСП Анелия Клисарова. Тя оглавява и листата на общинските съветници, в която не намери място градският председател на партията Борислав Гуцанов. С нея Портних и Клисарова ще мери сили кандидатът за кмет на партия „Възраждане” Костадин Костадинов, както и собственикът на частния „Ретро музей” Цветан Атанасов, който бе издигнат за поста от „Български социалдемократи”. За участие в местните избори във Варна са регистрирани общо 23 партии, 5 национални и 3 местни коалиции, както и 4 инициативни комитета.", "date": "2019.09.24", "title": "Четирима се борят за градоначалник на Варна   "}
{"url": "https://www.monitor.bg:443/bg/a/view/jena-padna-ot-terasata-na-tretija-etaj-na-doma-si-176218", "text": "48-годишна жена е в болница с опасност за живота след като падна от терасата на третия етаж на дома си в Дряново. Сигналът за инцидента бил подаден на 23 септември късно след обяд от племенницата на пострадалата, която е открила в безпомощно състояние. Пострадалата е настанена за лечение в хирургично отделение на областната болница в Габрово, тежко състояние и с опасност за живота. На местопроизшествието е извършен оглед и е образувано досъдебно производство. Причините за инцидента са в процес на изясняване, съобщават от Областната дирекция на МВР в Габрово.", "date": "2019.09.24", "title": "Жена падна от терасата  на третия етаж на дома си"}
{"url": "https://www.monitor.bg:443/bg/a/view/15-000-studenti-zapochnaha-uchebnata-godina-v-tu-sofija-176221", "text": "15 000 студенти, от които 2 500 първи курс, започната учебната година в Технически университет -София и двата филиала на ВУЗ-а в Пловдив и Сливен. Над 100 000 инженери са се дипломирали от създаването на университета, заяви ректорът на университета инж. Георги Михов по време на откриването на учебната 2019/2020 г. Той поздрави новоприетите възпитаници и подчерта, че тук ще могат да развият потенциала си. „При нас учебното съдържание се адаптира непрекъснато и то с практическа насоченост. Прилагат се модерни и интерактивни технологии и в това отношение разчитаме на бизнеса, който ни помага за модернизирането на материална база“, заяви ректорът. На тържественото откриване присъстваха зам.-председателят Марияна Николова, зам.-образователният министър Таня Михайлова, кметът на район „Студентски“ Димитър Дилчев. При нас учебното съдържание се адаптира непрекъснато и то с практическа насоченост. Таня Михайлова поздрави първокурсниците с избора им. „Да бъдеш инженер днес е предизвикателство. Ти не си просто свидетел на индустриалната революция, а си неин двигател“, заяви зам.-министърът. Университетът дава възможност да погледнеш глобално в света, да развиеш процесите. Михайлова пожела на възпитаниците на техническия университет да се реализират като инженери в Българи и да продължат традиции на страната ни в инженерните науки.", "date": "2019.09.24", "title": "15 000 студенти започнаха учебната година в ТУ-София"}
{"url": "https://www.monitor.bg:443/bg/a/view/8500-turisti-u-nas-v-risk-ot-falita-na-tomas-kuk-176227", "text": "Броят на засегнатите от фалита на туристическата компания „Томас Кук“ може стремглаво да нарасне до 6000 души. Всичко зависи от дъщерните компании на туроператора. Освен английските 500 туриста у нас, които от понеделник се прибират в родината си, у нас има още 5440 чужденци от Германия, Полша, Белгия, Франция, Холандия и Скандинавия, обяви министърът на туризма Николина Ангелкова на брифинг. В министерството вече е сформирано звено за контакт по казуса „Томас Кук“, което да е на разположение 24 часа в денонощието. Ангелкова увери, че ведомството следи какво се случва и на дъщерните пазари - германския, полския, холандския, френския. По думите й поделенията на \"Томас Кук\" в Германия, във Франция и в Русия са обявили, че са в стабилно състояние, докато в Полша и Холандия също са обявили фалит. Тя описа Ангелкова отказа да коментира колко ще бъдат загубите за бранша. \"Загубите възлизат на доста милиони левове и това ще създаде огромни затруднения\", заяви министър Ангелкова на брифинг. Тя прогнозира, че със сигурност фалитът на „Томас Кук“ ще повлияе и на зимния сезон, както и на лято 2020, за което сега вече се водят преговори. Около 100 млн. лв. ще бъде загубата за българския туризъм, показват изчисленията на Института за анализ и оценка в туризма. Български хотелиери може и да не си вземат парите от обявилия несъстоятелност британски туроператор за туристите, обслужени през летните месеци. Причината е, че гаранционният фонд във Великобритания покрива загуби само от датата на обявяване на фалита и за туристите, които към тази дата са на почивка, а \"Томас Кук\" се разплаща с хотелите 60 дни след края на почивката. Зaceгнaти ca 58 xoтeлa, ĸoитo paбoтят c бpитaнcĸия тypoпepaтop, пoвeчeтo oт ĸoитo ca в Cлънчeв бpяг. Πpaĸтиĸaтa нa ĸoмпaниятa дa ce paзплaщa двa мeceцa, cлeд ĸaтo тypиcтитe ca cи тpъгнaли, oзнaчaвa, чe нaй-cилният ceзoн - юли и aвгycт, в ĸoйтo и цeнитe ca нaй-виcoĸи, нe ca плaтeни нa xoтeлиepитe. Проучва се възможността българските хотелиери да заведат колективен иск, както и дали съществува фонд за обезщетение на дребните кредитори, към който те да се обърнат, добави министърът. Браншът е поискал от правителството отлагане на някои плащания, като ĸaтo ДДC и ĸopпopaтивeн дaнъĸ, зaщoтo тoвa ca пapи, ĸoитo oщe нe cмe пoлyчили. За да намалят загубите си малка част от хотелите са обявили по-ранно затваряне от предвиденото. Зapaди възмoжнocттa дa нe бъдaт плaтeни вcичĸи cpeдcтвa вeчe имa инфopмaция, чe няĸoи oт xoтeлитe щe oгpaничaт няĸoи зaявeни ycлyги, ĸaтo eĸcĸypзии, зa дa нaмaлят oчaĸвaнитe зaгyби. Други отказват резервации или искат плащания на място с кредитни карти или плащане в брой, обяви Христо Гълбачев, представител на „Томас Кук“ за България. Общо 131 000 клиенти на „Томас Кук“ са преминали през морските ни летища, обслужени от самолети на туроператора от началото на годината до сега. Броят на пътниците е около 5 на сто от целия трафик. Извозването на 2500 закъсали от фалита на туристическата компания пътници ще продължи до 1 октомври, коментираха пред „Монитор“ от пресслужбата на летищния оператор „Фрапорт“. По-голям брой – 2108 туристи, ще излетят от Бургас, за всеки ден са планувани поне по два полета. Вчера на борда на самолетите освен 384 възрастни са били качени и трима невръстни пътника. На летище Варна ситуацията е по-спокойна, едва 395 туристи очакват полетите си през следващите дни. \"Тъжен ден за \"Томас Кук\", така определи фалита на туристическата компания британският посланик в България Ема Хопкинс. Но дипломатът успокои, че едва 13 000 от 350 000 туристи от Острова в България са клиенти на туроператора. В деня на обявяване на фалита близо 15 000 британци се прибраха обратно в Обединеното кралство, по данни на британската служба по гражданска авиация. Броят им представлява 8 на сто от общия брой. В понеделник осъществените полети са 64, още 74 във вторник, с които да се приберат още 16 500 британци. Очакванията са в следващите 2 седмици да се върнат още 135 000 граждани на Острова. Пътуващите, засегнати от фалита на „Томас Кук“, се оплакват от високите цени са нови полети, предаде BBC. Туристите предупреждават, че в някои случаи крайната цена за билет може да се утрои. Такъв пример е Фрейзър Мейлън, който платил под 779 паунда за билет до Ню Йорк. След фалита обаче са му поискани още 6 000 паунда, за да може да бъде пренасочен към друг полет. Малко по-късно полетът се оказва пълен и така крайната цена за друго пренасочване става 6 118 паунда. В крайна сметка обаче сумата ще бъде върната на Мейлън заради ATOL застраховката, коментира още медията.", "date": "2019.09.24", "title": "6000 туристи у нас в риск от фалита на „Томас Кук“"}
{"url": "https://www.monitor.bg:443/bg/a/view/unicef-gorskite-pojari-v-indonezija-zastrashavat-10-miliona-deca-176220", "text": "Горските пожари в Индонезия застрашават здравето на близо 10 милиона деца заради големите токсични облаци, които предизвикват, предупреди днес УНИЦЕФ. Учените пък се притесняват от количеството на газове с парников ефект, дължащи се на пожарите, предаде АФП. Огнените стихии опустошават островите Борнео и Суматра в Индонезия и замърсиха въздуха на обширен регион в Югоизточна Азия. Хиляди училища бяха затворени, много жители започнаха да излизат с маски, много хора започнаха да се оплакват от респираторни проблеми. Индонезия прати 29 000 пожарникари и военни да се борят с пожарите, които често пъти са причинени от човешка безотговорност. Пожари има всяка година в Индонезия, но не и в такива мащаби като сегашните. Подобна криза имаше преди четири години. От началото на август до 18 септември 360 милиона тона парникови газове са изпуснати в атмосферата от пожарите, което е близо до злощастния рекорд, \"поставен\" от пожарите през 2015 г. - 400 милиона тона.", "date": "2019.09.24", "title": "УНИЦЕФ: Горските пожари в Индонезия застрашават 10 милиона деца"}
{"url": "https://www.monitor.bg:443/bg/a/view/sled-priziva-na-borisov-pylna-revizija-na-bnr-ot-2017-a-nasam-176214", "text": "Сметната палата да извърши пълна финансова проверка на БНР за периода от 1 януари 2017 година до 30 септември 2019 година. Това е записано в проекторешение, внесено в парламента от ГЕРБ, с което депутатите от мнозинството възлагат на Сметната палата да направи одит на радиото. Предстои решението да бъде разгледано още този четвъртък от две парламентарни комисии – тази по култура и медии и бюджетната. В проекта е записано, че проверката трябва да започне от 1 октомври. Сметната палата ще има време до края на следващата година да внесе доклада от извършения одит в НС. За проверката настоя преди броени дни лично премиерът Бойко Борисов, а поводът бе скандалът след спирането за 5 часа на програма „Хоризонт“, предшествано от рокадите в програмата. БСП пък поиска създаването на комисия в НС, която да нищи случващото се в националното радио, а от ГЕРБ дадоха да се разбере, че ще подкрепят идеята. Междувременно генералният директор на БНР Светослав Костов изпрати във вторник отворено писмо до медиите, в което заявява, че ще потърси отговорност в съда на всички, които по думите му се упражнявали през последните дни върху достойнството и професионалните му качества. Шефът на радиото заявява още, че медията е подложена на атака, която създава условия за противопоставяне на работещите в нея. Визирайки най-вероятно изслушването на Силвия Великова и колегите й от различни програми пред СЕМ миналия четвъртък, Костов изразява мнение, че „няколко човека“ са използвали за проводник на лични интереси и клевети регулатора, който се очаква да се произнесе до края на седмицата по казуса с БНР. „Категорично заявявам, че под никаква форма не съм упражнявал контрол върху словото и публичното общуване“, пише още в отвореното си писмо генералният директор на БНР, който твърди, че „група хора и няколко медии“ искат да го опетнят. Костов за пореден път повтаря също така, че е уверен в правотата си и няма да отстъпи от волята си за промяна в националното радио, като завършва изявлението си с думите: „Радиа много, БНР е едно!“.", "date": "2019.09.24", "title": "След призива на Борисов: Пълна ревизия на БНР от 2017-а насам "}
{"url": "https://www.monitor.bg:443/bg/a/view/tim-ot-vtora-liga-izhvyrli-carsko-selo-za-kupata-na-bylgarija-176219", "text": "Още в първия мач от 1/16-финалите за Купата на България беше постигната сериозна изненада, след като елитният „Царско село“ бе елиминиран от играещия във Втора лига „Кариана“ (Ерден). Тимът от по-ниското ниво на българския футбол не остави съмнения в превъзходството си и спечели с категоричното 3:0, превръщайки се в първия 1/8-финалист в надпреварата. В другия ранен мач от деня „Черно море“ нямаше проблеми в гостуването си на „Ботев“ в Ихтиман и спечели резонно с 3:0 след голове на Мартин Минчев, Родриго и Андраде. Тази вечер е мачът на ЦСКА срещу „Локо“ (ГО), а останалите двубои са в сряда и четвъртък. Кариана - Царско село 3:0 Ботев (Ихт) - Черно море 0:3 18:30 ч. Локо (ГО) – ЦСКА 16 ч. Миньор - Ботев (Пд) Загорец - Славия Добруджа - Ботев (Вр) Спартак (Вн) - Левски 19 ч. Нефтохимик - Лудогорец Литекс - Монтана 16 ч. Спартак (Пл) - Септември Хебър - Арда Балкан (Бот) - Локомотив (Пд) Поморие - Берое 18 ч. Черноморец (Бч) - Витоша 19 ч. Ботев (Гъл) - Етър ЦСКА 1948 – Дунав", "date": "2019.09.24", "title": "Тим от Втора лига изхвърли \"Царско село\" от Купата на България"}
{"url": "https://www.monitor.bg:443/bg/a/view/shefovete-na-bsp-v-sandanski-s-kolektivna-ostavka-176217", "text": "Колективна оставка хвърли ръководството на БСП в Сандански в знак на протест срещу решението на Националния съвет за налагането на Младен Тимчев като кандидат за кмет на червените в курортната община, съобщи struma.bg. До оставката се е стигнало след извънредната общинска конференция на местната структура на 18 септември, съобщи досегашният лидер на социалистите в общината Снежана Стоянова. Решението било провокирано о отказа на Националния съвет да свика извънредно заседание въпреки искането на 64 социалисти в Сандански, които с подписка поискаха преразглеждане и отмяна на решенията за утвърждаване на кандидатите за кметове и общински листи по места. Реакцията на 64-те е след подаден протест от страна на санданската организация до Националния съвет за утвърждаване на легитимното решение на общинската конференция на 31 август, с което е издигната кандидатурата за кмет на Стоянова.", "date": "2019.09.24", "title": "Шефовете на БСП в Сандански с колективна оставка"}
{"url": "https://www.monitor.bg:443/bg/a/view/krahyt-na-thomas-cook-vdigna-akciite-na-evtinite-avioprevozvachi-176225", "text": "Крахът на Thomas Cook провокира рязко вдигане на акциите на евтините авиопревозвачи и на конкурентите му като холдинга TUI, съобщават световните агенции. Акциите на евтиния авоипревозвач easyJet поскъпнаха в понеделник с 5% в индекса FTSE 250, а на конкурента му Ryanair се повишиха с 2%. Вчера котировките на TUI скочиха с 6 на сто в индекса FTSE 100. Причината са очакванията, че немската фирма ще вземе част от пазара на фалиралия британски гигант. На ръста на ациите на TUI не попречи доли новината за очаквания срив от 46% на пемчалбатна на холдинга за третото тримесечие, заради спирането на полетите на опасните Boeing-737 MAX.. На другия полюс бяха книжата на застрахователните компании, защото инвеститорите на борсите очакват отчетите им за загубите, които им носи фалитът на Thomas Cook.", "date": "2019.09.24", "title": "Крахът на британския туроператор вдигна акциите на евтините авиопревозвачи"}
{"url": "https://www.monitor.bg:443/bg/a/view/bylgarin-otkrit-myrtyv-v-garaja-na-kitajskoto-posolstvo-v-bruksel-176178", "text": "„Имам страшен проблем тук. Не знам какво ще се случи с мен, не знам...“ Това са били последните думи по телефона на българина открит мъртъв в гаража на китайското посолство в Брюксел. За мистериозната смърт на 36-годишния Искрен Йорданов от Русе съобщи във фейсбук неговата майка Елка Дочева. В поста си съсипаната жена моли за помощ, за да се изяснят обстоятелствата около кончината на сина й, тъй като вече няколко дни няма никакъв отговор от официалните власти. Пред „Монитор“  Елка Дочева разказа, че от пет години Искрен работи в Германия като строител. Чували се често, а последното, което знае за него, е, че на 13 септември е тръгнал за Брюксел за среща с бившата си приятелка, също от България. Кои са причините да я посети, майката не знае. От съквартиранта на сина си в Германия е научила единствено, че напоследък жената го търсела често и са започнали отново да комуникират. След като Искрен прекарал два дни в Брюксел, на 15 септември приятелката му го оставила на автогарата в Брюксел 10 часа преди тръгването на автобуса за Германия. „Последно го чух този ден, малко след 19,00 часа беше. Той ми се обади. Каза ми само: „Имам страшен проблем тук. Не знам какво ще се случи с мен, не знам...“. Не успя да завърши изречението си, връзката прекъсна. Притесних се, започнах да го търся, но телефонът му вече беше изключен. На 20 септември се обадиха на другия ми син и му казаха, че Искрен е починал и да се явим в районното управление да ни връчат едно писмо“, разказва Елка. В писмото пишело, че на 17 септември патрул е открил Искрен мъртъв в гаража на посолството на Китай в Брюксел. Майката недоумява как е попаднал синът й в дипломатическото представителство. Той не познавал Брюксел, за първи път стъпвал в белгийската столица, а китайското посолство било на най-малко 10 километра от автогарата, на която бил оставен да чака автобуса си. Жената не вярва във версията за самоубийство. Синът й бил силно привързан към 10-годишното си дете, грижел се за него, макар че с майка му се разделили. Елка Дочева не крие, че преди години синът й е посягал към наркотиците. Бил ученик, когато загубил баща си и преживял тежко тази драма в семейството. Имала информация, че бившата му приятелка също е употребявала наркотици. „Не зная дали това има някаква връзка. Каквато и да е причината за смъртта му, искам да знам истината“, казва майката. След като научили ужасната вест, близките на Искрен започнали да звънят в Министерството на външните работи, в дипломатическите ни представителства в Германия и Белгия, но до момента нямат конкретна информация за обстоятелствата, при които е настъпила смъртта. Надяват се, че след като се даде гласност на случая, скоро ще научат истината. Следобед днес близките са били потърсени от консула ни в Брюксел, който им е съобщил в коя морга се намира тялото на Искрен, за да го приберат възможно най-скоро в България. Друга информация обаче не са получили.", "date": "2019.09.24", "title": "Искрен по телефона към майка си:„...Не знам какво ще се случи с мен, не знам...“(ОБЗОР)"}
{"url": "https://www.monitor.bg:443/bg/a/view/zapochvat-pregovorite-po-spornija-paket-mobilnost-176206", "text": "Транспортната комисия на Европейския парламент даде „зелена светлина“ за преговори или т.нар. триалози по пакет \"Мобилност\" между Европейския парламент, държавите членки и Еврокомисията. В тези разговори ще бъдат разглеждани всички текстове, които досега бяха приети по пакета \"Мобилност\". Тези, които минаха в ЕП на първо четене и тези, които министрите на транспорта вече одобриха още миналата година. Триалозите са решаващи, защото след като те преминат вече пакетът \"Мобилност\" може да бъде одобрен и ще влезе в сила. Евродепутатът от Европейската народна партия Андрей Новаков коментира пред БНР, че категорично трябва да отпаднат клаузите за връщането на водача и на превозното средство в страната отправна точка. По останалите спорни текстове според него трябва да се намери компромис до степен, в която бизнесът да продължи да работи добре и да се развива. \"Не беше нещо неочаквано, предвид вота от миналата седмица, така че ние се подготвихме за този сценарий и от тук нататък следва изпращане на тези досиета на междуинституционален дебат. Нашата основна амбиция остава в търсене и намиране на някакъв компромисен вариант\", коментира евродепутатът от групата на на социалистите и демократите и член на комисията Петър Витанов. Миналата седмица транспортната комисия отхвърли предложението пакетът да бъде изтеглен от Еврокомисията. По-късно министърът на транспорта Росен Желязков заяви, че ще се бори за отпадането на клаузата за връщането на камионите в страната отправна точка на всеки 4 седмици, като се базира на въглеродните емисии, които такова действие би причинило. Вероятно България ще трябва да направи някакви компромиси по пакета \"Мобилност\", защото всички искания в този им вид едва ли ще бъдат одобрени. България все повече губи подкрепата на останалите държави-членки по отношение на текстовете от този пакет. В момента Финландия председателства ЕС, така че Финландия ще бъде първата държава, която ще се занимава, ще ръководи преговорите. Не се очаква обаче разговорите да приключат до края на годината. Вероятно те ще продължат и по време на хърватското председателство.", "date": "2019.09.24", "title": "Започват преговорите по спорния пакет „Мобилност“"}
{"url": "https://www.monitor.bg:443/bg/a/view/mama-kaza-myjyt-vi-koziruva-176207", "text": "Ако мама е казала на скъпото ви мъжле, че изглежда като пет милиона лева, това е сигурен знак, че той притежава самочувствието на паун в кокошарник. Освен нашумялото парче на Папи Ханс, много песни възхваляват връзката с майката – с текстове от „Мила моя мамо“ до „Искам да купя самолет на мама“... Това е трогателно, стига да не се замисляте за връзката на вашия партньор с негово подобие на любящ родител. Да, чували сме, че има добри свекърви, които уважават и дори обичат снахите си. Но на коя планета живеят те и защо все на нас ни се пада свекървище? Въпрос с повишена трудност, чийто отговор едва ли ще намерим в следващите няколко века или направо до края на света. Ако сте в началото на връзката си, може би още не сте стигнали до момента, в който чувате по телефона как ОНАЗИ жена мърмори, че синчето й не е добре нахранено и не стига, че работи (като че ли вие стоите вкъщи и си клатите краката) , ами и горкият трябва да хвърля боклука всяка вечер. Положението може да се сравни с компютърна игра, в която чудовището се появява едва когато минете първите няколко нива. Ей така, само за да ви стъжни живота! В реалния живот ще е трудно да убиете ламята с меч, затова още в началото на връзката трябва да поставите ясни граници относно това докъде може да стига майчината намеса във вашите отношения (най-добре е изобщо да няма такава) . Ето няколко сигурни знака, че пъпната връв между любимия и проектосвекървата ви не е срязана: Мама знае най-добре! Може и така да е през първите 15 години от живота на едно момче, но рано или късно той трябва да излезе изпод крилото й и да се превърне в мъж. За съжаление невинаги става така. Ако половинката ви не пропуска ден, в който да се чуе по телефона и/ или да се види с родителката си, по всяка вероятност е силно зависим от нея и трябва да намерите начин, по който да ги отделите. Разбира се, важно е мъжът да има контакт със семейството си, но не бива да бъркаме едиповия комплекс с нормалното общуване. Мама каза... Ако половинката ви изпълнява всяка прищявка на родителката си, като да я води на шопинг, да се втурва със 100 км/ ч да й смень пердетата или, например, да прави ремонти в дома й през седмица, нещата не вървят на добре. Не става въпрос мъжът да не помага на майка си, но не трябва да се превръща в нейното момче за всичко. В случай, че вече сте изградили семейство, мъжът трябва да поставя на първо място в списъка си с приоритети вас и децата ви. Второ мнение тук няма. Ако ангажиментите към майка му се отразяват на домашните му задължения и игрите с наследниците ви, веднага трябва да тропнете с крак или да си намерите някой, който не влиза в графата „мамино синче“. „Ще е толкова хубаво! Тя ще помага със сметките, готвенето и в грижите за детето, за да имаме повече време за себе си“... Не се ловете на тези думи! Макар на първо време да ви звучат примамливо (особено докато се опитвате да сготвите, докато малчуганът разучава копчетата на готварската печка), то страничните реакции на лечението „да живеем с мама“ са много по-драматични, отколкото всички щуротии на хлапето ви. Ще се потропва с краче, когато не бършете прахта „качествено“ или не дай си Боже! сте отвили тяхното Чедо през нощта... Току-виж Мама започнала да влиза и да го целува за „лека нощ“, а пък вие да го целунете за „довиждане“. За някои мъже е закон да потърсят за чия пола да се хванат веднага след като им се наложи (не, че искат) да се отлепят от тази на Мама. Тук идва вашата роля. От вас ще се очаква не само да му слугувате вкъщи, но и да го съветвате, да го браните като лъвици от недоброжелатели и по възможност да вземате решенията вместо него. И ако си мислите, че всъщност ще е яко да го командорите на лягане и на ставане, то имайте предвид, че полковникът си остава Мама. И вашите думи ще бъдат чути едва тогава, когато те не противоречат на тази височайша сила. Бягайте! С мръсна газ! Това е сред най-тежките (и неспасяеми) случаи на мамино синче. Разбираемо е родителите да му помагат, ако все още е студент. Но ако продължават да изпращат джобни на отрочето си, за да не се преработи завалията, то това е сигурен сигнал, че трябва да се телепортирате възможно най-далеч. Още повече, когато на вратата ви цъфне свекървата с „великолепното“ вдъхновение, че ВИЕ трябва да й върнете парите, с които тя оправдава безделието на синчето си. „Защото отговорностите и задълженията са общи“.", "date": "2019.09.24", "title": "Мама каза, мъжът ви козирува"}
{"url": "https://www.monitor.bg:443/bg/a/view/pochinalijat-v-albanija-nash-boksior-se-bil-za-800-lv-176204", "text": "Починалият на ринга в Шкодра, Албания български боксьор Борис Станчов се е бил във фаталния мач с представителя на домакините Ардит Муря за 800 лв. Това разкри неговият треньор и мениджър Венцислав Георгиев, който занесъл хонорара му от 400 евро на родителите му заедно с портфейла и двете лични карти – на Борис и на братовчед му Исус Величков, под чието име се боксирал. Самият Георгиев съобщил и тъжната вест на родителите. „Аз не знаех, че се представя под друго име. Откакто дойде при мен преди около година и нещо, го знам като Боби Джи. Мислех, че това е прякорът на Исус. Никога преди не бях виждал двете лични карти, защото той си минава сам с документа и на границата, и в хотела бе записан като Исус“, разкри Георгиев пред БНТ. Майката на загиналия 21-годишен боксьор Симеонка Станчова обаче обвинява мениджъра му за случилото се: „Убиха ни детето. Треньорът е виновен! Нали той е с него, не може да не знае, че на ринга е Борис, а не Исус. Имало и таблетки, на които пишело виагра. Може да са му сипали нещо във водата между рундовете, за да припадне“, смята опечалената жена. Резултатите от аутопсията на трупа се очакват в близките дни. Според първоначалната информация на докторите край ринга става въпрос за инфаркт. В Албанските медии обаче се върти и версията за използване на забранени вещества от страна на българския боксьор. В същото време бившият президент на Българския професионален боксов съюз д-р Георги Езекиев счита, че издаването на фалшив лиценз на Станчов няма как да стане без знанието на Съюза. “Проблемът е, че това момче е имало забрана. За да я избегне, е играл с чужда самоличност. Изваден му е фалшив лиценз със съдействието на федерацията, предполагам, защото няма как да стане по друг начин”, коментира Езекиев. Членът на УС на Боксовия съюз Даниел Дамянович обаче е категоричен, от Съюза не са знаели, че Станчов е с подменена самоличност. „Отношенията между състезателя и Съюза – 99% минават през мениджъра”, обясни Дамянович.", "date": "2019.09.24", "title": "Починалият в Албания наш боксьор се бил за 800 лв."}
{"url": "https://www.monitor.bg:443/bg/a/view/dyjd-otlaga-s-den-pyrvija-mach-na-grisho-v-kitaj-176202", "text": "Първият мач на Григор Димитров в Китай няма да се проведе в сряда, както се очакваше. Българинът ще се изправи срещу британеца Дан Еванс в четвъртък за мача им от втория кръг на турнира в Ченду. Дъжд обърка днешната програма на състезанието и наложи някои мачове да бъдат пренасрочени.  Димитров и 48-ият в света Дан Еванс имат два мача помежду си до момента, като са разменили по един успех. Междувременно Адриан Андреев започна с победа в квалификаците на турнира в Харлинген, САЩ с награден фонд от 25 хиляди долара. Андреев се наложи с 6:2, 6:2 над американеца Алън Лейтън, пише tennis24.bg. За влизане в основната схема българинът ще играе срещу друг представител на домакините Хек Хънтър. Това е първи мач за Андреев след контузията в лявата китка, която го принуди да се откаже на \"Ролан Гарос\" в началото на юни.", "date": "2019.09.24", "title": "Дъжд отлага с ден първия мач на Гришо в Китай"}
{"url": "https://www.monitor.bg:443/bg/a/view/partiite-lideri-v-izrael-zapochnaha-pregovori-za-pravitelstvo-176203", "text": "Представители на двете най-големи израелски партии се срещнаха, за да обсъдят възможността за съставяне на правителство и намиране на изход от политическата парализа след изборите миналата седмица, предаде АП. Лидерите на партия \"Синьо и бяло\" Бени Ганц и на \"Ликуд\" Бенямин Нетаняху имаха първа работна среща след вота, който не излъчи ясен победител. Израелският президент Реувен Ривлин бе инициатор на срещата в надежда да бъде намерен изход от патовата ситуация, която може да доведе до трети избори в рамките на по-малко от 12 месеца Президентът на Израел има пълномощията да номинира министър-председател след избори. Този задача обикновено е формалност, но сега ситуацията е много сложна, тъй като нито един от двамата водещи кандидати не е в състояние да създаде свое стабилно парламентарно мнозинство. На изборите партия \"Синьо и бяло\" получи 33, а \"Ликуд\"- 31 депутатски мандата в 120-местния Кнесет. С подкрепата на по-малки партии Нетаняху може да си осигури общо 55 гласа, а Ганц - 54 гласа, тоест и двамата ще имат по-малко от 61 гласа, колкото се необходими за мнозинство, посочи АП.", "date": "2019.09.24", "title": "Партиите в Израел започнаха преговори за правителство"}
{"url": "https://www.monitor.bg:443/bg/a/view/cacarov-poiska-da-se-vyzobnovi-deloto-za-svobodata-na-polfrijman-176208", "text": "Главният прокурор Сотир Цацаров внесе искане Върховният касационен съд да възобнови производството по условното предсрочно освобождаване на убиеца на Андрей Монов - Джок Полфрийман заради две съществени нарушения на процесуалните правила, допуснати от съдебния състав. Това съобщиха току що от прокуратурата. Обвинител №1 е поискал да бъде спряно и изпълнението на постановеното от съдебния състав, председателстван от Калин Калпакчиев, предсрочно пускане от затвора на Полфрийман.  От разпространеното от държавното обвинение искане на Цацаров до ВКС става ясно, че едното от нарушенията е фактът, че Калпакчиев е постановил освобождаването на Полфрийман с определение, което не подлежи на обжалване, а не с решение, какъвто трябва да е съдебният акт според изричната разпоредба на НПК. Второто нарушение според главния прокурор е, че председателят на съдебния състав, който е и шеф на грантаджийския  Съюз на съдиите в България, както и друг член на състава - съдията-докладчик Весислава Иванова (също част от ССБ), са погазили законовите разпоредби за непредубеденост и е трябвало да си направят отвод. Причината - контактите им с Българския хезинкски комитет, въз основа на чиято позитивна характеристика Полфрийман е освободен предсрочно. \"Публично известни са контактите между председателя на съдебния състав и съдията докладчик с БХК. Съдия Калпакчиев е награждаван в ежетодно провеждани конкурси \"Човек на годината\", организирани от БХК, а Весислава Иванова е включена в авторския колектив на годишния доклад на БХК за 2016 г.\", пише в искането. По-рано през деня стана ясно, че именно БХК е платил таксата за създаването на сдружението на Полфрийман - Българско затворническо сдружение за рехабилитация.", "date": "2019.09.24", "title": "Цацаров поиска да се възобнови делото за свободата на Полфрийман (ОБНОВЕНА)"}
{"url": "https://www.monitor.bg:443/bg/a/view/nad-54-000-avtomobila-minali-po-am-trakija-na-20-septemvri-176210", "text": "Трафик камерите на АМ \"Тракия\" в петък са отчетели 54 067 превозни средства на изхода на София на 20 септември - последният работен ден преди трите почивни дни около Деня на Независимостта, съобщи АПИ. От тях пътуващите към Бургас са били 28 712, а в посока София - 25 355. На 23 септември (понеделник), последният от трите неработни дни за празника, са преброени 47 819 автомобила. От тях пътуващите към столицата са 32 420. По АМ \"Хемус\" в същия ден трафикът е 39 517 коли, от които 23 655 автомобила в посока Варна. В последния почивен ден (23 септември), пътуващите от Ботевград към София автомобили са 24 029. На трето място по интензивност на движението е участъкът от път I-1 през Владая. На 23 септември преброителният пункт при Драгичево е отчел 20 364 автомобила, пътуващи към столицата. Почти същите стойности - 20 412 коли, се наблюдават и на 20 септември за излизащите от София превозни средства. По пътя София-Калотина на 20 септември в посока границата със Сърбия са преминали 21 423 коли, а на 23 септември в посока към столицата са отчетени 16 144 автомобила. Над 16 300 автомобила са проверили инспекторите на Националното тол управление в периода 20-23 септември за платена винетна такса. Установени са близо 1 400 нарушители, като повече от половината от тях са чужденци (775). Наложени са 1192 компенсаторни такси на обща стойност 21 770 лв. Съставени са 166 акта за установяване на административно нарушение. От началото на годината инспекторите от тол контрола са проверили близо 1,1 млн. автомобила, като са констатирани близо 80 000 нарушители и стойността на наложените компенсаторни такси е над 3,8 млн. лева.", "date": "2019.09.24", "title": "Над 54 000 автомобила минали по АМ \"Тракия\" на 20 септември"}
{"url": "https://www.monitor.bg:443/bg/a/view/167-nashi-rabotnici-vyv-francija-izmameni-i-tormozeni-ot-trafikanti-na-hora-176211", "text": "167 български работници са били измамени и торчмозени от трафиканти на хора в канала между България и Франция разбит при едновременните действията по разследването на българските и френските правоохранителни органи. Подробности около проведената на 17 септември т.г. операция оповестиха ръководителят на Специализираната прокуратура Димитър Петров, комисар Людмил Попов - началник на отдел „Противодействие на трафика на хора“ в ГДБОП, и наблюдаващият прокурор Евгения Деянова. На територията на Франция са задържани трима български и един френски гражданин, посочи ръководителят на Специализираната прокуратура Димитър Петров. Според събраната информация българите организирали трафика на работници от страната в района на град Лион. Българските работници – предимно малоимотни и малограмотни хора, били набирани главно от областите Търговищка, Бургаска, Шуменска, след което им „поднасяни“ за подпис договори с българското дружество на чужд език, без да разбират съдържанието, но с обещанието да получават между 60 и 80 евро на ден. Във Франция хората били транспортирани с нелицензиран превоз, за логистиката – настаняване на хората и намиране на френски работодатели, отговарял френският гражданин. Работниците попадали буквално в палаткови лагери и живеели в крайно мизерни условия. Обещаното заплащане не се случвало, получавали средства, колкото да съществуват, нямали и такива, за да се приберат в страната. В хода на операцията, при четирима различни работодатели, са установени общо 167 работници, наети за сезонна селскостопанска работа. Според данните до момента групата е действала под прикритието на легален бизнес – наемане на работници по трудови договори от българско търговско дружество, което от своя страна ги „командировало“ във Франция. Така френският работодател плащал възнагражденията на работниците на българската фирма по банков път и огромна част от полагащото се на работниците бивала присвоявана от престъпната група, която инвестирала приходите в недвижими имоти и търговска дейност и във Франция. В хода на разследването на българска територия е установено, че офисът на българското дружество е регистриран на адрес, на който се намира празен незастроен парцел. При претърсването в дома на участниците в групата са намерени и иззети множество документи, доказващи престъпната дейност, и в частност - за големи парични суми, за дарения между участниците в групата (от порядъка на 40 000 евро), декларации за значителни лични спестявания, фактури, касови бележки от бензиностанции, документи за купуване на големи количества алкохол и цигари. Преди да започне разследването в ГДБОП са постъпвали много сигнали от различни хора, които са ходили да работят сезонна работа, не са получавали възнаграждения или са получавали по-малки възнаграждения, поясни комисар Попов. По думите му българските колеги, които бяха на място с френските служители, откриха множество бусове, с които са транспортирани незаконно работниците. Досъдебното производство по случая е образувано у нас през месец май т.г., а в хода на предприетите действия ГДБОП, е получила потвърждение, че въпросната група действа на територията на Франция и България, уточни прокурор Деянова. Ръководителят на Специализираната прокуратура съобщи, че Евроджъст даде заслужена оценка на резултатите от проведената операция - в резултат на екипните действия е разбит един от най-големите канали за трафик на хора с цел трудова експлоатация на територията на Европа. Разследването във Франция се води за нелегална трудова дейност, трафик на хора, организирана престъпна група и изпиране на пари. Българското разследване е за изпиране на пари в резултат на трафик на хора с цел трудова експлоатация.", "date": "2019.09.24", "title": "167 наши работници във Франция измамени и тормозени от трафиканти на хора"}
{"url": "https://www.monitor.bg:443/bg/a/view/5-8-po-rihter-ubi-osem-i-rani-nad-sto-v-pakistan-176212", "text": "Земетресение с магнитуд 5,8 разтърси днес Северен Пакистан. Осем души загинаха, а 100 са ранените, предаде Ройтерс. Кадри, излъчени в пакистански медии, показаха рухнали сгради и големи пукнатини по пътищата в град Мирпур, който се намира в пакистанската част на оспорвания Кашмир, близо до границата с Индия. Сред жертвите има три деца. Някои от ранените пък са в критично състояние. Епицентърът на труса е бил на 23 километра северно от град Джелум и на дълбочина от 10 километра, според данни на американския Геофизичен институт.", "date": "2019.09.24", "title": "5,8 по Рихтер уби осем и рани над сто в Пакистан"}
{"url": "https://www.monitor.bg:443/bg/a/view/razbiha-kanal-ot-gyrcija-i-zaloviha-16-migranti-176205", "text": "Канал за нелегални мигранти от Турция през Гърция и България разкриха гранични полицаи от Смолян и униформени от Хасково. Задържани са организаторът, петима български граждани и група от незаконно преведени мигранти. На 17 септември в района на местността \"Колибаря\", граничен полицейски наряд от Ивайловград подал знак за спиране на три движещи се плътно една зад друга коли.Вместо да спрат шофьорите продължили по пътя с мръсна газ. Веднага била организирана полицейска блокада на пътя и района. Малко по-късно полицаи открили трити коли, едната от които била катастрофирала след опита за бягство. Задържани са петима каналджии – български граждани на от 24 до 36 години. Освен българите, в автомобилите са открити и 16 чужденци без документи за самоличност. Чужденците твърдят, че са дошли от Афганистан през Турция и Гърция. Групата е задържана в ареста на Гранично полицейско управление в Ивайловград. В хода на продължилото разследване е установен и задържан организаторът на канала, който е 25-годишен афганистански гражданин. Той имал статут на временно пребиваващ с адрес в София. Извършена е проверка на адреса. Там са открити и заловени още двама нелегално влезли в България граждани на Афганистан. Срещу българите, превозвали мигрантите, са образувани три бързи производства, а срещу афганистанските граждани - 8 бързи производства. Според първоначалните данни се касае за организиран канал за превеждане на нелегални мигранти през границата на страната към страни от Западна Европа. Работата по случая продължава под наблюдението на прокуратурата.  ", "date": "2019.09.24", "title": "Разбиха канал от Гърция и заловиха 16 мигранти"}
{"url": "https://www.monitor.bg:443/bg/a/view/po-poleka-tozi-spektakyl-ne-e-samo-za-lubov-176195", "text": "Песните свързат историите, а историите на героите „викат“ песните в спектакъла „По-полека“, копродукция на Пловдивския и Младежкия театър, която след пърата си среща с публиката на фестивала „Сцена на кръстопът“ в Града на тепетата бе представена премиерно и в София. Иронични или носталгични, хитове на Стефан Вълдобрев са душата на този очарователен мюзикъл (впрочем композиторът не го нарича мюзикъл, а „нещо много повече“ и вероятно е прав), който докосва и обгръща зрителя със своя фин хумор и мека тъга. Нали не вярвате, че „Тази песен не е за любов“? Да, като нея и целият спектакъл е за любовта – онази, от която стресовото ежедневие ни е отдалечило, която не умеем да съзрем и да отгледаме, но която в крайна сметка все пак побеждава и ни омиротворява. Автори на драматургичния текст, в който са вплетени двайсетина от най-известните парчета на Вълдобрев, са Ваня Щерева и режисьорът Стайко Мурджев, а режисьор на самия спектакъл е директорът на Младежкия театър Влади Люцканов. Фрагментите, навързани в тъканта на представлението, ни запознават с няколко странни двойки. Дилър в престижна банка, който дори в компанията на красиво момиче на повикване не може да се откъсне от курса на валутите и лихвените проценти. Бъдещи младоженци в сватбени тоалети, които може и да не стигнат до олтара в трескавото търсене на собствената си самоличност. Майка и дъщеря, които носят със себе си разочарованията от живота, заедно с урната с праха на главата на семейството. Двама музиканти, „рапърчета“ в третокласен клуб, чиято макар и относителна популярност може да доведе до страшни драми с фенките и с душевното им равновесие... В крайна сметка пътищата на всички тях ще се слеят на един „зелен бряг“, на един може би въображаем остров на хармонията, където има фар, а пазачът на фара в лицето на гост-звездата И там, след „Две луни“, „Пропаганда“, „Хромозоми“, „Силикон“, „ЕксплоАдирам“, „Вълк“, „Едно“, „Бряг с цвят най-зелен“, „Аз ли съм, или не съм“, „Тази песен не е за любов“, „Холивуд“..., най-сетне за финал ще зазвучи и композицията, дала име на спектакъла – „По-полека“. По-полека, за да се вслушаме в себе си и човека до нас и да доловим звука на любовта... В този модерен секси спектакъл се редуват два състава с актьори от двата театъра – Драмата в Пловдив и Младежкия. Те са Стилиян Стоянов/Юлиян Петров, Радина Думанян/Ния Кръстева, Александър Хаджиангелов, Мария Сотирова/Рая Пеева, Тодор Дърлянов, Маргита Гошева/Гергана Христова, Русалина Чапликова/Мая Бабурска, Ахмед Юмер, Александър Евгениев, Алексей Кожухаров/Троян Гогов, Тихомир Кутев/Деян Петров. Справят се отлично с пеенето на живо. Музикален директор е Веселин Веселинов-Еко, хореограф Теодора Попова.", "date": "2019.09.24", "title": "„По-полека“ – този спектакъл (не) е само за любов"}
{"url": "https://www.monitor.bg:443/bg/a/view/zaradi-osvobojdavaneto-na-polfrijman-sydiite-vyv-vss-dadoha-kalpakchiev-na-inspektorata-176190", "text": "Съдийската колегия на Висшия съдебен съвет (ВСС) e препратила на Инспектората сигнала срещу съдията от Съдийския апелативен съд Калин Калпакчиев за конфликт на интереси и нарушена независимост и безпристрастност при вземането на решението за предсрочното освобождение на убиеца на студента Андрей Монов - Джок Полфрийман. Това става ясно от позиция на съдийската колегия, публикувана на сайта на ВСС. Поводът й е внесен по-рано сутринта сигнал от младежкото  ВМРО срещу съдебния състав, взел решението, чийто председател е Калпакчиев. При вземането на решението да сезират Инспектората на ВСС, кадровиците са разгледали и изказвания на представители на политически партии, академичната общност, граждани и медийни публикации, свързани с делото. \"Съдийската колегия на ВСС изразява своето безпокойство от ескалиращото обществено напрежение през последните дни по повод съдебния акт, постановен от въззивен състав на Апелативен съд-София за условното предсрочно освобождаване на австралийския гражданин Джок Полфрийман. Ние сме съпричастни към болката и страданията на близките на Андрей Монов, като споделяме тяхното усещане за нарушен баланс в правото и справедливостта\", пише в позицията на кадровиците на Темида. Те уточняват, че не биха могли по същество да разгледат сигнала, тъй като Конституцията и Законът за съдебната власт не им дават такива правомощия и именно затова го препращат по компетентност на Инспектората на ВСС. Междувременно говорителят на главния прокурор Румяна Арнаудова заяви в брифинг, че днес главният прокурор Сотир Цацаров е бил сезиран с молба от родителите на Андрей Монов с искане за възобновяване на производството. След запознаване с материалите по делото той преценил, че са налице основания за подновяване на производството. Основните причини за това са две: неспазване на изискуемата форма на произнасяне на Софийския апелативен съд и доказателства за незаконен състав - двама от общо тримата съдии са имали основно основание за самоотвод. \"Има достатъчно доказателства за отношения, включително и лични, на председателя на състава и на докладчика по това производство, за които те са били длъжни да съобщят и да се самоотведат\", заяви Арнаудова и обясни, че председателят на състава Калин Калпакчиев е бил награждаван два пъти от Българския хелзински комитет, а член на съдебния състав - Весислава Иванова, е участвала в работата на правозащитния комитет. Тя коментира, че това поставя под съмнение достоверността на съдебния акт.", "date": "2019.09.24", "title": "Заради Полфрийман: Съдиите във ВСС дадоха Калпакчиев на Инспектората"}
{"url": "https://www.monitor.bg:443/bg/a/view/nedostig-na-sapun-i-puri-v-kuba-176198", "text": "Недостигът на горива, обхванал Куба от десетина дни, започна да се отразява на снабдяването и с други стоки като сапун, прах за пране и пури, призна министърът на вътрешната търговия г-жа Бетси Диас Веласкес, цитирана от АФП. Първостепенната грижа е снабдяването с хранителни продукти в страна, която внася 80 процента от потреблението си, поясни министърката в интервю за официоза на Кубинската комунистическа партия в. \"Гранма\". Поради тази причина \"понякога\" други стоки, като продуктите за хигиена, започват да липсват на пазарите, отбелязва изданието. От десетина дни Куба е изправена пред остър недостиг на горива, свързан с американските санкции срещу корабите с петрол на Венецуела, която е основният доставчик на острова. Производството на пури също бе \"леко засегнато\" през септември, защото основният завод на острова, разположен в Олгин, източната част на Куба, затвори заради ремонтни дейности и когато отново заработи, не успя да пласира производството заради липса на транспорт и гориво. През уикенда по бензиностанциите в Куба се извиваха опашки, на които се чакаше часове наред. В понеделник сутринта ситуацията изглежда леко се бе успокоила, отбеляза АФП. Президентът на Куба Мигел Диас-Канел обеща, че в края на септември ще пристигнат танкери и ситуацията относително ще се нормализира през октомври.", "date": "2019.09.24", "title": "Недостиг на сапун и пури в Куба"}
{"url": "https://www.monitor.bg:443/bg/a/view/proveriha-37-signala-za-zapaleni-styrnishta-prez-pochivnite-dni-176194", "text": "За трите почивни дни - 21-23 септември към дежурните екипи на МЗХГ и ДФ „Земеделие“ са подадени общо 37 сигнала за горящи стърнища. Пожарите са горели на територията на областите: Русе, Разград, Плевен, Монтана и Хасково, като общата засегната площ е над 4500 дка. Най-големи са щетите в областите Плевен и Русе. В област Плевен пламъците са обхванали около 2400 дка, а в Русенска област - 1500 дка. Сигналите са постъпили от дирекция \"Пожарна безопасност и защита на населението\" към МВР. Екипите са констатирали основно изгаряния на стърнища от пшеница, площи с царевица, пасища и сухи треви. Местоположението е локализирано с GPS и са извършени измервания на засегнатите площи. Предстои да се установи дали площите са декларирани за субсидии и съответно по кои схеми и мерки. ДФЗ напомня, че паленето на стърнища е забранено и подобни действия се санкционират. Съгласно Закона за опазване на земеделските земи санкцията за първо нарушение е от 1500 до 6000 лв., а при повторно става от 2000 до 12 000 лв. Изгарянето на стърнища е нарушение на основно изискване за поддържане на земята в добро земеделско и екологично състояние, което е част от изискванията за кръстосано съответствие. Спазването на изискванията за кръстосано съответствие е задължително условие, за да могат земеделските стопани да получат пълния размер на директните си плащания. Съгласно изискванията на европейското законодателство санкцията при неизпълнение на стандартите за добро земеделско и екологично може да се достигне до цялостно изключване от една или няколко схеми за подпомагане в продължение на една или повече календарни години.", "date": "2019.09.24", "title": "Провериха 37 сигнала за запалени стърнища през почивните дни"}
{"url": "https://www.monitor.bg:443/bg/a/view/diljana-popova-lubovta-e-bolka-i-shtastlivo-se-ostavjam-v-rycete-j-176180", "text": "Моделът и актриса Диляна Попова днес празнува рожден ден. Синеоката красавица навършва 38 години и за повода реши да пусне своя снимка по бельо в социалните мрежи, придружена с житейски размисли и страсти. \"Щастлива съм, че с годините разбирам смисъла. Осъзнавам, че Любовта е болка и щастливо се оставям в ръцете ѝ...\",  гласят думите й към черно-белия кадър. Преди броени дни пък наследникът й Борил, чийто баща е актьорът Асен Блатечки, духна 5 свещички от тортата за рождения си ден. „Честит рожден ден, Любов моя! че ме учиш на всичко отдавна забравено, че ми доказваш съвършенството на човешкото създание! Обожавам те!\", написа тогава гордата майка. Малко преди рождения си ден .", "date": "2019.09.24", "title": "Диляна Попова: Любовта е болка и щастливо се оставям в ръцете й"}
{"url": "https://www.monitor.bg:443/bg/a/view/gyrcija-zapechatva-granicite-za-migrantite-176189", "text": "Гръцкото правителство започва да прилага план за възможно най-ефективно \"запечатване\" на границите след рязкото увеличение на мигрантските и бежанските потоци към страната в последно време, пише \"Катимерини\". Оперативният план включва изпращане на още 5 плавателни съда в източната част на Егейско море за подсилване на бреговата охрана, която вече разполага в региона с 45 кораба. 100 служители на бреговата охрана ще заминат за островите Лесбос и Хиос като екипажи на корабите. Министерството на отбраната ще осигури отново персонал за стари наблюдателни пунктове на сухопътните сили, за да наблюдават движението по турските брегове. Сухопътните сили ще предоставят на бреговата охрана плавателни съдове за патрулна дейност. Техните екипажи обаче ще бъдат от бреговата охрана, не от военноморските сили, защото ще изпълняват полицейски функции. Министърът на отбраната Никос Панайотопулос подчерта, че големият проблем е на морските, а не на сухопътните граници, защото сухоземната граница между Гърция и Турция така или иначе ще бъде \"запечатана\" скоро и никой няма да може да мине от там.", "date": "2019.09.24", "title": "Гърция запечатва границите за мигрантите"}
{"url": "https://www.monitor.bg:443/bg/a/view/remontirat-detski-krizisen-centyr-i-obshtinskija-priuta-za-bezdomni-vyv-varna-176191", "text": "Община Варна започва реализирането на още един социален проект, който включва ремонт и оборудване на двата блока на общежитията на бившето СУПЦ „Анастасия д-р Железкова“, в които в момента се помещава Приютът за временно настаняване на бездомни и социално слаби лица и Кризисният център за деца. Управляващия орган на ОП „Региони в растеж“ 2014-2020 вече е одобрил за финансиране предложението за „Подобряване на социалната инфраструктура в град Варна“, който е част от инвестиционната програма на общината, съобщават от дирекция „Европейски и национални оперативни програми“. Проектът е на стойност 3,3 млн. лв., от които безвъзмездна финансова помощ от 2,8 млн. лв., а останалите средства са собствен принос на общината. Основната цел е подобряване на условията за предоставяне на социалните услуги за потребителите. Предвижда се основен ремонт на сградата, подобряване на енергийните характеристики, осигуряване на достъпна архитектурна среда. Модернизираният обект ще даде възможност за прилагане на съвременни подходи в работата с целевите групи. Повлияни от резултатите от проекта ще бъдат деца от семейства с домашно насилие или изоставени, отпаднали от образователната система, с дефицити, бездомни и социално слаби лица и др. До момента по проекта са обявени тръжните процедури за избор на изпълнители на инженеринга и на строителния надзор. Това е поредният социален проект, който Община Варна реализира с европейско финансиране. Другите са Центърът за грижа за лица с различни форми на деменция, както и на Дневен център за подкрепа на лица с деменция и техните семейства. Разкрит ще бъде и Дневен център за лица с множествени увреждания. Подписан е и договор за социална здравна интегрирана услуга - патронажна грижа за 495 възрастни варненци.", "date": "2019.09.24", "title": "Ремонтират детски Кризисен център и Oбщинския приюта за бездомни във Варна "}
{"url": "https://www.monitor.bg:443/bg/a/view/jiteli-na-sinitevo-iskat-referendum-za-dobiv-na-mramor-176196", "text": "Жителите на пазарджишкото село Синитево искат референдум за добив на мрамор в района, а Общинският съвет в областния град реши общественото обсъждане и гласуване да бъде паралелно с местните избори на 27 октомври. Местните хора недоволстват срещу инвестиционното намерение за изграждането на кариера за добив на мрамори и на площадка за третиране на неопасни производствени отпадъци. В селото е събрана подписка, която до момента е подкрепена от над 700 души. Според несъгласните работата на кариерата и обработката на отпадъци ще замърси въздуха и почвата в района, където традиционно се отглеждат зеленчуци. Сега от инициативния комитет предлагат жителите на селото да кажат дали са съгласни в района да идват такива инвестиции. Според директора на екоинспекцията в Пазарджик Костадин Гешев има органи и институции, които ще преценят доколко законосъобразно е взетото решение от Общинския съвет в Пазарджик за провеждането на местен референдум в село Синитево.   В РИОСВ има отрицателно становище за оценка за въздействие върху околната среда по отношение на площадката за третиране на неопасни производствени отпадъци. По отношение на кариерата за мрамор няма още становище и ако се проведе референдум на 27 октомври, РИОСВ впоследствие трябва да се произнесе по въпроса.", "date": "2019.09.24", "title": "Жители на Синитево искат референдум за добив на мрамор"}
{"url": "https://www.monitor.bg:443/bg/a/view/zapochvat-proverki-za-gotovnostta-na-energijnite-drujestva-za-zimata-176192", "text": "Със заповед на министър Теменужка Петкова експерти от министерството на енергетиката ще проверят готовността на енергийните дружества за предстоящия зимен сезон. По график те ще продължат до 11 октомври 2019 г., съобщиха от ведомството. В периода 24-27 септември ще бъдат проверени обекти на „Електроенергиен системен оператор“ ЕАД и „Електроразпределение Юг“ ЕАД в района на Ямбол, Карнобат, Айтос, Бургас и Пловдив. От 30 септември до 4 октомври предстои да бъдат инспектирани обекти на ЕСО ЕАД и „ЧЕЗ Разпределение България“ АД в района на Банско, Разлог, Белица, Гоце Делчев и Хаджидимово. Между 7 и 11 октомври ще бъдат проверени обекти на ЕСО ЕАД и „Електроразпределение Север“ АД в района на Бяла, Борово, Две могили, Русе, Ветово и Цар Калоян. Резултатите от извършените инспекции следва да бъдат готови до 18-ти октомври 2019 г.", "date": "2019.09.24", "title": "Започват инспекции за готовността на енергийните дружества за зимата"}
{"url": "https://www.monitor.bg:443/bg/a/view/britanskijat-syd-reshi-zatvarjaneto-na-parlamenta-e-nezakonno-176186", "text": "Върховният съд в Обединеното кралство постанови днес, че решението на премиера Борис Джонсън за временно разпускане на парламента във ваканция е незаконно, предаде Асошиейтед прес. Съдията Бренда Хейл обяви, че действието на Джонсън е \"недействително и без последици\". По думите й това означава, че на практика парламентът все още заседава и от ръководството и членовете на двете камари зависи кога да се съберат. Разпускането на парламента в принудителна почивка \"е незаконно, защото то е довело до осуетяване и предотвратяване на възможността на парламента да изпълнява своите конституционни функции без разумно основание\", пише в решението, взето с единодушие от 11-членен състав на Върховния съд.  То е удар по Джонсън, който разпусна депутатите, за да прекрати дебатите по неговата политика за Брекзит, отбелязва АП. Междувременно председателят на Камарата на общините Джон Бъркоу съобщи, че долната камара на парламента ще поднови работа в сряда в 11:30 часа местно време, пише \"Гардиън\". Бъркоу обяви решението си, след като Върховният съд на Обединеното кралство постанови, че премиерът Борис Джонсън незаконно е разпуснал законодателния орган за пет седмици. Пред долната камара Бъркоу приветства съдебното решение, което според него е единодушно, ясно и неоспоримо. Гражданите на Великобритания очакват от парламента да изпълнява функциите си, отбеляза той и подчерта, че е инструктирал подчинените си да подготвят възобновяването на работата на Камарата на общините. Свързал се е с партийните лидери. По думите му в сряда няма да е възможно да се задават въпроси на премиера заради изискванията за предварително уведомяване, но е възможно да се препитат министри.", "date": "2019.09.24", "title": "Британският съд реши: Затварянето на парламента е незаконно"}
{"url": "https://www.monitor.bg:443/bg/a/view/haosyt-sys-shemite-za-hrana-na-uchenicite-prodyljava-176182", "text": "Хаосът с доставките по европейските схеми „Училищен плод“ и „Училищно мляко“ продължава, стана ясно на трета поред конференция на браншовици.  на млекопреработвателите и доставчиците на плодове в учебните заведения започна още през лятото. Действаща от 2018 г. наредба одобри доставчици за схемите, които ще действат в продължение на 3 учебни години до 2021 г. Това лято обаче от Държавен фонд „Земеделие“ (ДФЗ) приканиха директорите на училищата в страната да започнат процедури по избиране на нов доставчик, а крайният резултат бяха двама доставчици, двойни доставки. „Хаосът не е само юридически, не само с децата, но стигна и до родителите - на първите родителски срещи се дискутира точно този проблем“, коментира юрисконсултът в една от одобрените фирми доставчици Надежда Зарева. По нейни думи до момента „След като няма отменени актове, то няма как да се провеждат нови процедури, т.е. всички процедури до момента са недействителни“, каза още тя. От друга страна, данните на ДФЗ показват, че няма и одобрени нови доставчици от лятото. Бизнесът поиска оставките на министъра на земеделието Десислава Танева, на зам.-министъра на земеделието Чавдар Маринов и на изпълнителния директор на ДФЗ Васил Грудев, като ги обвини в бездействие. „3 длъжности лица не изпълняват задълженията си и 3 пъти вече децата не консумират полагащият им се плод и мляко“, коментира Милена Рашева от една от одобрените фирми по старата схема. Тя е насрочила По време на конференцията се показаха имейли, в които директор на детска градина връща доставка поради указания от ДФЗ да не приема никаква храна. Други обаче все пак взимат доставените количества. Представители от министерството на земеделието, храните и горите и от ДФ „Земеделие“ обаче нямаше. Позицията на ДФЗ продължава да е, че чакат решение на 5-членния състав на Върховния административен съд (ВАС), с което ще стане ясно дали ще се работи по старата, или по новата схема. „Решението на ВАС ще даде насоки занапред, но за нас е важно да знаем какво да правим сега“, завърши юриконсултът Зарева. Шефът на Националната асоциация на млекопреработвателите Владислав Михайлов пък коментира, че прости указания от ДФЗ могат да решат проблема. Според него в момента директорите са объркани какво да правят, производителите не знаят на какви цени ще работят и как. „Ние оставаме с впечатлението, че това е опит за саботаж на програмата в годината, която бе определена като Година на децата“, допълни Михайлов.", "date": "2019.09.24", "title": "Хаосът със схемите за храна на учениците продължава"}
{"url": "https://www.monitor.bg:443/bg/a/view/pobediteljat-klop-darjava-chast-ot-zaplatata-si-za-blagotvoritelnost-176188", "text": "Мениджърът Юрген Клоп ще дарява по 1 процент от седмичната си заплата за благотворителност. Германецът, който спечели наградата на ФИФА за треньор на годината, стана част от социалното движение във футбола, наречено \"Обща цел\". То бе основано през 2017 година от полузащитника на „Манчестър Юнайтед“ Хуан Мата. \"Радвам се и се гордея, че вече съм част от това семейство. Всички сте чували за \"Обща цел\". Ако не сте, търсете в google\", каза Клоп след церемонията по награждаването в Милано. Според ВВС Клоп получава по около 10 милиона лири на година, което означава, че в касата на благотворителната организация ще влизат по 100 000 лири. След награждаването си Клоп даде и интервю за списание FourFourTwo, в което посочи своя най-вероятен наследник на „Анфийлд”. Наскоро се заговори, че след края на своя договор специалистът ще си даде почивка и ще се оттегли от футбола. Според Клоп, неговото място на горещия стол в „Ливърпул“ трябва да бъде заето от клубната легенда Стивън Джерард, който в момента води „Глазгоу Рейнджърс“. Германецът бе откровен също, че е готов да помогне на 39-годишния специалист по всякакъв начин. Джерард бе треньор на тима на „червените” до 18 години, когато Клоп пое първия тим преди няколко години.", "date": "2019.09.24", "title": "Победителят Клоп дарява част от заплатата си за благотворителност"}
{"url": "https://www.monitor.bg:443/bg/a/view/ekshumirat-franko-176185", "text": "Испанският Върховен съд разреши ексхумирането на останките на бившия диктатор ген. Франсиско Франко, съобщи АП. Шестима съдии се събраха да вземат решение във връзка с внесена от роднини на Франко жалба срещу плана на правителството да премести тялото от мавзолея, който той е построил в покрайнините на Мадрид, в друго гробище. Леви партии и семействата на много жертви от Испанската гражданска война от години искат тялото на Франко да бъде преместено от мавзолея, който е голяма туристическа атракция. Въпросът раздели мненията в Испания, където все още се усещат раните от ерата на Франко. Той печели гражданската война през 1939 г. и продължава да управлява Испания до 1975 г. Испанските медии твърдят, че след решението правителството може да ексхумира Франко преди изборите на 10 ноември. Но семейството, което би предпочело Франко изобщо да не бъде преместван, поиска той да бъде положен в семейна крипта в катедралата Алмудена - точно в центъра на столицата. Правителството твърди, че бившият диктатор не трябва да е никъде, където може да бъде прославян.", "date": "2019.09.24", "title": "Ексхумират Франко"}
{"url": "https://www.monitor.bg:443/bg/a/view/pochetino-pred-mourinio-za-trenior-na-real-176197", "text": "Мениджърът на “Тотнъм” Маурисио Почетино е първи избор на ръководството на “Реал” (Мадрид) за заместник на Зинедин Зидан, съобщава британският таблоид “Дейли Мейл”. Зидан е под огромно напрежение на \"Сантяго Бернабеу\" заради слабите резултати от началото на сезона, включително и тежката загуба с 0:3 от ПСЖ в откриващия мач от груповата фаза на Шампионската лига. Според медиите в Испания е въпрос на време французинът да се раздели с поста си, а босът на Кралския клуб Флорентино Перес вече се оглежда за негов заместник. Според „Дейли Мейл“, кандидат номер 1 за поста е Почетино, който на свой ред има проблеми в „Тотнъм“. След като достигна исторически финал в Шампионската лига с \"шпорите\" през миналия сезон, сега лондончани са колебливи в представянето си, а според някои експерти аржентинският специалист се е изчерпал начело на „Тотнъм“. При всички положения обаче \"шпорите\" няма да пуснат лесно своя треньор и от „Реал“ ще трябва да платят сериозна неустойка, ако искат той да прекрати договора си с „Тотнъм“ и отиде в Мадрид.", "date": "2019.09.24", "title": "Почетино пред Моуриньо за треньор на „Реал“"}
{"url": "https://www.monitor.bg:443/bg/a/view/pogromyt-na-stadion-slavija-shte-struva-nad-55-000-lv-na-levski-176187", "text": "Дисциплинарната комисия към БФС наложи санкция от 5300 лв. на „Левски“ след инцидентите по време на столичното дерби със „Славия“. „Сините“ са глобени съответно за а нерегламентирано използване на факли, за хвърлени многобройни предмети, за обидни и нецензурни скандирания и за увреждане на материална база. Освен това ДК задължава 26-кратните шампиони да възстановят щетите на стадиона в „Овча купел“, които възлизат на около 50 000 лв. Ръководството на „Славия“ пък ще трябва да заплати санкция от 3300 лв. за използване на пиротехника и нецензурни скандирания. В същото време стана ясно, че в утрешната среща от 1/16-финалите за Купата на България наставникът на „Левски“ Петър Хубчев не само в халфовата линия и атаката на тима. Стражът Николай Михайлов се завръща в игра, след като този сезон няма нито една минута. Така юношата на „Левски“ ще запише първи официални минути под ръководството на Хубчев, който досега залага изцяло на Миятович, въпреки че българинът пази под негово ръководство в последните му мачове начело на България. Извън групата на „сините“ за мача останаха Милан Миятович, Холмар Ейолфсон, Нуно Рейш и Паулиньо, които получиха почивка и останаха в София да се готвят за шампионатния мач с „Ботев“ (Вр) в събота. Треньорът на „Спартак\" (Варна) Неделчо Матушев пък обяви, че срещу „Левски“ футболистите му ще играят за престиж. „Излизаме срещу един от силните отбори у нас, който Ние имаме други цели този сезон и ни предстои важен мач с „Поморие“ в неделя, но срещу „Левски“ ще играем за престиж. Тези, на които заложа, ще дадат максимума от себе си и ще искат да се представят на високо ниво, за да зарадват феновете, които ще ни подкрепят”, заяви Матушев.  Феновете на „Левски“ ще влизат срещу 15 лв. на градския стадион в Балчик, като билети ще се продават утре от 10 до 14 ч. в офиса на „Спартак“ във Варна, а час преди мача ще има отворена каса на самото съоръжение.", "date": "2019.09.24", "title": "Погромът на стадион „Славия“ ще струва над 55 000 лв. на „Левски“"}
{"url": "https://www.monitor.bg:443/bg/a/view/jenata-na-mesechkov-rodi-vtoro-na-godishninata-im-176173", "text": "Танцьорът Атанас Месечков, прочул се най-вече покрай участията си в различни риалити предавания, стана татко за втори път.  Той и половинката му Кремена имаха двоен повод за наздравици в неделя – освен раждането на наследника си, те празнуваха и годишнина от сватбата си. Новият член на семейството е момченце. За благата вест сподели самият Месечков с публикация в социалните мрежи. \"Благодаря ти Кремена Месечкова, че ме дари с наследник точно на тази годишнина от сватбата ни. и обичащи се\", написа той. Припомняме, че Атанас и Кремена вдигнаха сватбено тържество в Балчик през 2016 година. Плод на любовта им е и малката Айлин.", "date": "2019.09.24", "title": "Жената на Месечков роди второ на годишнината им"}
{"url": "https://www.monitor.bg:443/bg/a/view/prof-paskal-jeljazkov-e-novijat-izpylnitelen-direktor-na-babh-176183", "text": "Проф. д-р Паскал Желязков, д. в. м. е новият изпълнителен директор на Българската агенция по безопасност на храните. Заеманата от него позиция до момента е директор на Национален Диагностичен Научноизследователски lетеринарномедицински институт „Проф. д-р Г. Павлов“. Проф. Желязков има дългогодишен опит като ръководител на структури с научноизследователска, диагностична и аналитична дейност. Бил е началник отдел в Център за оценка на риска, директор на Национална научноизследователска станция по ловно стопанство, биология и болести по дивеча, както и зам.-генерален директор в Национална Ветеринарномедицинска Служба. Има над 90 научни публикации и научни доклади. По образование е ветеринарен лекар, завършил е Висшия Институт по зоотехника и ветеринарна медицина гр. Стара Загора. Владее английски и руски език. Назначен е и нов заместник-изпълнителен директор д-р Марияна Шумова, която към момента изпълнява длъжността началник отдел в дирекция „Граничен контрол“. Д-р Шумова е изпълнявала и длъжността директор на Областната дирекция по безопасност на храните в Хасково. Тя ще заеме позицията на доц. д-р Тодорка Янковска-Стефанова, д.в.м.", "date": "2019.09.24", "title": "Проф. Паскал Желязков е новият изпълнителен директор на БАБХ"}
{"url": "https://www.monitor.bg:443/bg/a/view/oficialno-megadeth-idva-v-sofija-176181", "text": "Легендарният Дейв Мъстейн ще доведе групата си Megadeth за пореден път у нас след като сложи началото на паметния фестивал Sonisphere през 2010-а като част от Голямата четворка на траша. На 22 февруари 2020 г. в зала „Арена Армеец“ те ще са специални гости на тежките машини Five Finger Death Punch. Освен двете големи групи, на сцената ще излязат и новите звезди Bad Wolves, които покориха американския ефир и се задържаха цели 18 месеца начело на класациите. , трите банди ще направят една от най-големите обиколки на Стария континент, като ще включат и България. Днес сутринта беше потвърдено и от официалния сайт на турнето, което носи името Megadethpunch (от имената на двете основни банди), че именно датата в България ще сложи финалната точка на тура, а часове по-късно и българските организатори от SME обявиха официално концерта, който правят съвместно с гиганта Live Nation. Билетите за метъл маратона са още една чудесна изненада като цените им започват от 60 и достигат до 110 лв. Новината за шоуто идва само дни след като  , че лекарите са изразили позитивно мнение за хода на лечението му от рак на гърлото. Страшната диагноза му беше поставена през юни и Megadeth отмениха всичките си участия с изключение на голямото събитие Megacruise в средата на октомври. Все още обаче няма официално потвърждение, че вокалистът ще вземе участие в коннцерта, въпреки че е закани в социалните мрежи: „Нямаме търпение да ви видим там. Нека направим това събитие като за рекорд“. Басистът на бандата Дейв Елефсън обясни: „Още няма официално решение какво точно ще правим с Megacruise. Знам че аз, Кико (Лорейро-китара) и Дирк (Вербойрен - барабани) ще сме там. Надяваме се Дейв да е достатъчно добре за да дойде и да участва, но мъдростта трябва да надделее в случая с приоритет върху неговото здраве. Вече пуснахме в продажба турнето с Five Finger Death Punch, което стартира януари и сме се фокусирали Дейв да се възстанови и да е готов за него“. Самият Мъстейн, който дори по време на лечението си беше в студио, за да работи с колегите си по новия албум на Megadeth, заяви за европейското турне: “Сериозно ще загазите, ако не дойдете да видите шоуто на Five Finger Death Punch през 2020! Наистина не искате да го пропускате!” Five Finger Death Punch са глобален метъл феномен. С четири платинени и шест златни записa, те надминават три милиарда слушания онлайн и продължават да разбиват рекорди. Групата има 24 парчета в топ 10 през последните години, а през 2018 стават най-слушания артист на U.S. Rock Radio. Последният им албум And Justice For None става най-слушаният хард рок/хеви метъл албум онлайн за 2018 и оглавява още няколко класации. Новият осми студиен албум на бандата се очаква да излезе на пазара през зимата на 2020. Китаристът им Золтън Батори споделя следното за турнето: \" Лайнъпът е зашеметяващ! Bad Wolves несъмнено са сензацията на последните години и със сигурност ще нажежат атмосферата! Megadeth нямат нужда от представяне - те са легенди! Приносът на Дейв Мъстейн към този стил е неизмерим. Смятам, че той е един от основоположниците не само на траш, но и на хеви метъл музиката като цяло, защото рифовете и стилът му на свирене са повлияли на всеки, който се е възхищавал на Megadeth - а това несъмнено са милиони!” Траш метъл пионерите Megadeth са част от т.нар. Голяма четворка на траша – основатели на стила заедно с Metallica, Anthrax и Slayer. Появяват се на музикалната сцена през 1983, след като Мъстейн е изгонен от Metallica и решава да направи собствена банда. Имат над 38 милиона продадени албума, 6 последователни платинени записа, 7 албума, включени в топ 10 класациите, и множество признания, включително 12 номинации за „Грами“ и едно Грамофонче за най-добро метъл изпълнение през 2017-а. Bad Wolves са истинско рок откритие на 2018-а след като първият им албум Disobey достигна първите позиции на множество класации по света. Дебютният им сингъл Zombie оглави световните чартове, сред които U.S. iTunes overall, Billboard’s Mainstream Rock Songs, Spotify’s Global Viral 50. Новият им албум N.A.T.I.O.N предстои да излезе на пазара на 25 октомври.", "date": "2019.09.24", "title": "Официално: Megadeth идва в София"}
{"url": "https://www.monitor.bg:443/bg/a/view/avstraliec-na-pytja-na-kobrata-176179", "text": "Австралиецът Марк де Мори е евентуалният следващ съперник на най-добрия ни професионален боксьор Кубрат Пулев. Засега е ясно, че Кобрата ще се боксира на галавечер във Фресно, Калифорния на 9 ноември. Противникът все още не е обявен официално, но живеещият в Хърватия Де Мори е сред основните варианти, сочи немското издание boxen.de, уточнявайки, че преговорите между двете страни продължават. 37-годишният австралиец има 37 победи, от които 33 с нокаут и само 2 загуби в 41 мача като професионалист. Той е спечелил последните си седем двубоя с нокаут след поражението от британеца Дейвид Хей на 16 януари 2016 г. в Лондон. Пулев, който е задължителен претендент за световната титла във версия Международна боксова федерация, очаква планирания за 7 декември реванш между световния шампион Анди Руис (Мексико) и Антъни Джошуа (Великобритания). А до края на май 2020 г. трябва да се изправи срещу победителя в мач за пояса на IBF. Кобрата обаче иска да направи още един мач преди това, за да е в оптимално добра игрова форма. Българинът не се е качвал на ринга от 24 март, когато нокаутира в седмия рунд румънеца Богдан Дину.", "date": "2019.09.24", "title": "Австралиец на пътя на Кобрата"}
{"url": "https://www.monitor.bg:443/bg/a/view/razkriha-jestoko-ubijstvo-kraj-dobrich-176169", "text": "41-годишен мъж бе открит с 14 прободни рани в пояс край Добрич, съобщиха от полицията и от Апелативна прокуратура – Варна. Установено е, че трупът е на Диян Д. от Добрич, обявен за издирване от брат си на 16 септември. За тежкото престъпление са арестувани двама младежи на 18 и на 19 години. Оперативните действия по случая започнали на 22 септември, когато около 9 часа на тел. 112 в ОДМВР-Добрич е постъпил сигнал за открито безжизнено тяло на мъж до зеленчукова градина в землището на с. Котленци, информират от ОД на МВР. При извършения първоначален оглед били установени множество прободни рани по тялото на жертвата. В хода на оперативно-издирвателните действия била установена самоличността на починалия - 41- годишен мъж, обявен за общодържавно издирване по молба на неговите близки, след като не се прибрал в дома си на 12 септември. Убитият пребивавал в Германия и често се завръщал в България. Когато се връщал, ползвал услугите на един от извършителите, който го возел с колата си. В ареста е задържан 18-годишният Румен К., който според събраните до момента доказателства е съпричастен към убийството на Диян Д. Той е привлечен като обвиняем от прокуратурата за престъпление по член 115 от НК. На летище Варна е задържан и 19-годишният Шенер Р., който пристигнал с полет от Великобритания и също е заподозрян като съучастник в тежкото криминално престъпление. Шенер живее със семейството си на острова и е бил задочно привлечен като обвиняем. Конвоиран е до Добрич. Резултатите от извършената аутопсия са показали, че смъртта на Диян Д. е настъпила от нанесени множество прободни рани – около 14. Намереното тяло е било в напреднала степен на разлагане. Според източници на „Монитор“, предполагаемият мотив за убийството е грабеж. Установено било, че Диян имал много златни накити. Предполага се, че самото убийство е станало на 12 септември, в пояс между селата Котленци и Полк. Минково. На 15 септември братът на жертвата се обадил в полицията и на 16 септември Диян бил обявен за местно издирване. На 16 септември – за общонационално издирване. На трупа случайно се натъкнал жител на село Приморци, който на 22 септември отишъл да нагледа земеделския си имот, който се намирал в близост.   Окръжната прокуратура в Добрич ще внесе искания в Добричкия окръжен съд за вземане на мярка за неотклонение „Задържане под стража“ на двамата обвиняеми. Действията по разследването на тежкото криминално престъпление продължават.        ", "date": "2019.09.24", "title": "Разкриха убийците на мъж открит накълцан край Добрич"}
{"url": "https://www.monitor.bg:443/bg/a/view/9-023-zajavlenija-za-otpuskane-na-energijni-pomoshti-sa-podadeni-vyv-varna-i-oblastta-do-momenta-tova-syobshti-shefkata-na-regionalnata-direkcija-za-socialno-podpomagane-dimitrichka-kyncheva-176170", "text": "9 023 заявления за отпускане на енергийни помощи са подадени във Варна и областта до момента. Това съобщи шефката на Регионалната дирекция за социално подпомагане, Димитричка Кънчева. 607 от молбите са получили  отказ, а по 7327 заявления са издадени заповеди за отпускане на парична помощ за предстоящия отоплителен сезон. Сумата, която се разпределя е 3413650 лв. Останалите 1089 молби са в процес на обработка, като сумата ще нарастне още, уточни Кънчева. Най-много молби за отпускане на помощи са подадени във Варна – 2 863, след това е община Провадия с 2 753 молби, Долни Чифлик с 2 096 заявления, Вълчи дол с 813 и Девня с 498 молби. Директорът на РДСП-Варна подчерта, че тази година има завишение на броя подадени молби, като за същият период на м.г. в областта те са били 7 184. „Равносметката показва, че в момента имаме в повече 1 839 молби за отпускане на целева помощ за отопление“, коментира още Кънчева. С 91,75 лв. е увеличена и сумата, която се отпуска през този отоплителен сезон. Месечният размер на целевата помощ за отопление е 93 лв., а общата сума за целият отоплителен сезон от 1 ноември до 31 март 2020 г. е 465,90 лв. Кънчева уточни, че право на целева помощ имат лица и семейства, чийто средномесечен доход за предходните 6 месеца е по-нисък или равен на диференцирания доход за отопление и отговарят на условията по Закона за социално подпомагане.", "date": "2019.09.24", "title": "Над 9 000 във Варненско искат средства за енергийно подпомагане"}
{"url": "https://www.monitor.bg:443/bg/a/view/postyt-na-silvano-prandi-nachelo-na-nacionalnija-se-klati-176176", "text": "Постът на Силвано Пранди начело на националния ни отбор по волейбол се заклати сериозно след ранното отпадане на европейското първенство, последвало неуспешния опит за класиране на олимпийските игри. Италианският специалист иска да изпълни договора си и да продължи да води България. \"Ако можех да предвидя какво ще стане в бъдеще, със сигурност щях да нанеса някои леки корекции в решенията ми, но като цяло съм доволен от избора, който направих през юли\", твърди треньорът. Вицепрезидентът на федерацията Любо Ганев разкри, че смяна на Силвано Пранди не е на дневен ред, поне до олимпийската квалификация през януари. \"Не е обсъждана темата със смяната на Пранди. Договорът е ясен и включва олимпийската квалификация, а при евентуално спечелване, оставане до олимпиадата. Ако пък не се спечели, тогава вече ще трябва да мислим за следващия олимпийски цикъл\", призна Ганев. Либерото Теодор Салпаров обаче намекна, че евентуална треньорска рокада е възможна. \"Винаги има недоволство към треньорите, това е българска черта. Смяна на треньора няма да е добра, но вероятно ще има такава\", каза пред dsport.bg Салпаров. Отборът на Словения, който изхвърли България от Евроволей 2019, продължава с отличното си представяне, детронирайки шампиона Русия с 3:1 гейма. Така словенците за втори път в историята си ще играят на полуфинал на континентално първенство. Световният шампион Полша пък отнесе сребърния медалист от предишното европейско Германия с 3:0. Другите два полуфиналиста ще бъдат определени от мачовете Сърбия - Украйна и Франция - Италия.", "date": "2019.09.24", "title": "Бъдещето на Пранди в националния под въпрос"}
{"url": "https://www.monitor.bg:443/bg/a/view/prabylgarite-otnovo-si-izvouvaha-luks-v-igri-na-voljata-176171", "text": "За втора поредна седмица отборът на прабългарите в шоуто „Игри на волята“ ще има покрив над главата, разнообразна храна и дори обслужващ персонал. Членовете на най-малобройното племе успяха да триумфират в битката за територия, въпреки че в последния й етап изоставаха. В надпреварата можеха да участват по шест воини от племе, което означаваше, че траки и славяни трябваше да решат кои двама от всяко племе да почиват. За отбора на „красивите“ това бяха Марешка и Март, а за „умните“ Атанас и Илиан. В битката участниците бяха вързани един за друг, глезен за глезен, и така трябваше да преминат през трасето с препятствия и да съберат шестте тотема, като първият беше в морето, а за последния трябваше да копаят дълбоко в пясъка. Най-бързи по трасето бяха траките, след тях се наредиха славяните и последни до копаенето стигнаха прабългари. Въпреки, че имаха най-малко време, „силните“ се справиха най-бързо и първи намериха тотема заровен в пясъка и така за втора поредна седмица спечелиха правото да спят в луксозната вила. Втори се класираха траките, които отиват в рибарската хижа. Това е вторият им престой там от началото на предаването. Славяните за първи път ще трябва да оцеляват на безлюдния плаж. „„ и всеки ще докаже волята си“, беше първата реакция на Амелия – Мира от племето.", "date": "2019.09.24", "title": "Прабългарите отново си извоюваха лукс в „Игри на волята“"}
{"url": "https://www.monitor.bg:443/bg/a/view/peevski-mimikrijata-na-agent-sasho-i-kucheto-na-pavlov-176138", "text": "Удивително, но факт - Маркс явно не е бил единственото задължително четиво за агентите на Държавна сигурност. Любимият труд на тираните - „Владетелят“ на Макиавели, гарантирано също е присъствал сред книгите, които са зубрили за домашно. И сега продължават усърдно да прилагат постулатите в нея. Особено един от тях - „за да постигнеш целите си трябва да се прикриваш“.   Прикриването или иначе казано – мимикрията, не само беляза Прехода. Няколко десетилетия след старта му то продължава да е основно оръжие в арсенала на сътрудниците на ДС и техните ментори. Ето, например, Илиян Василев, познат от архивите на службите и с псевдонима си Сашо-11, от агент на Първо главно управление скоропостижно се замаскира в одеянията на новопокръстен евроатлантик, само за да продължава да обслужва целите на задкулисните си, дълбоко свързани с Русия, тартори. В частност – човека, който го изпрати посланик в Москва Иван Костов и родените от неговата бандитска приватизация олигарси. След завръщането си от Русия, което – казват, е станало не без солиден отпор от негова страна, Василев първо мимикрира в крупен индустриалец (бе в управата на КРИБ във времената, когато организацията беше оглавявана не от друг а от едно от любимите отрочета на Костов – Иво Прокопиев), а в по-модерни времена – в блогър. Блогърстването му обаче се проявява по сигнал (от Командира) и само срещу определени хора – враговете на вече споменатата компания. Най-вече срещу един – депутата от ДПС и издател на „Телеграф медиа“ Делян Пеевски. За Василев името на Пеевски е като сигналната лампа за кучето на Павлов. Скача с лай при всяка възможност да докаже верността си към менторите си, като пришива името на депутата към де що има скандал в информационното пространство, забъркан под диригентската палка на самите тях. Липсата на доказателства е дребнотемие за мимикриралия агент на ДС. Важното е хем врагът да се „рути“, хем противникът – обществото, да бъде заблуден. Именно на тази максима се основава и поредната статия на Сашо-11, публикувана в сайта му Bulgaria Analytica, където името на Пеевски е оплетено с безпрецедентното спиране на ефира на „Хоризонт“ преди седмица и половина. Ако се питате какво е връзката между БНР и депутата, такава няма. Но това не плаши напора на автора, който буквално си я измисля, заявявайки, че Пеевски контролирал НУРТС (Национално управление „Радио и телевизионни станции“). Че подобно твърдение няма нищо общо с истината е лесно проверим факт – достатъчно е да бъдат отворени изцяло публичните регистри в страната. Също толкова проверим обаче е друг интересен детайл. Апетити към НУРТС дълго време имаше друго любимо отроче на Костов (покровителя на Илиян Василев) – Цветан Василев, който на няколко пъти се опита да открадне щедро финансираното от КТБ дружество в тандем с руския олигарх Константин Малофеев. В крайна сметка компанията бе продадена заедно с БТК (част от което е), на публичен търг в Лондон, но това не пречи на Василев, Малофеев и компания да продължават да правят опити да сложат ръка върху телекома, като бомбардират чужди арбитражни съдилища с жалби. Това е детайл, изпуснат удобно от Василев в иначе огромната статия, издържана в любимия му стил – тюрлюгювеч. Защо ли? Защото, ако се спомене ще паднат маските и ще лъсне, че именно неговите ментори са проводници на руското влияние у нас. А това ще разбие на пух и прах прикритието им на псевдо евроатлантици. Впрочем тук е моментът да споменем, че основен партньор на въпросния уж евроатлантически сайт е интернет страницата на друг агент на ДС – Огнян Стефанов. А именно „Фрогнюз“, което от години играе ролята на личен пресцентър на Цветан Василев. Съвпадение? Едва ли.", "date": "2019.09.24", "title": "Пеевски, мимикрията на агент Сашо и кучето на Павлов"}
{"url": "https://www.monitor.bg:443/bg/a/view/uefa-pojali-bylgarija-bez-sankcii-za-rasizym-176168", "text": "Българският национален отбор няма да понесе санкции от УЕФА след поредицата от обвинения от страна на английската футболна федерация в расизъм. Въпреки медийния шум след срещата на „Уембли“ претенциите останаха само на неофициално ниво. Не по същия начин стоят нещата с федерациите на Румъния, Унгария и Словакия, които получиха наказания за расизъм от УЕФА и националните отбори на трите страни ще изиграят следващите си мачове от евроквалификациите при закрити врати. Трите страни отнесоха и финансови глоби заради поведението на феновете. Глобата за Унгария е 67 125 евро, а наказанието ще бъде изтърпяно в двубоя с Азербайджан. Словашката федерация е глобена с 20 000 евро и мачът с Уелс ще се изиграе пред празни трибуни. Най-тежката санкция е за Румъния - 83 000 евро. Северните ни съседи са наказани и за два мача без публика, като първият е срещу Норвегия на 15 октомври. Вторият е условен и наказанието ще влезе в сила при рецидив в рамките на 12 месеца.", "date": "2019.09.24", "title": "УЕФА пожали България, без санкции за расизъм"}
{"url": "https://www.monitor.bg:443/bg/a/view/toto-izbra-ime-za-bebeto-176162", "text": "Рапърът Йонислав Йотов – Тото стана баща преди броени дни. Приятелката му Кристин Петринска го е дарила със син. Победителят във „ВИП Брадър 2017“ пази подробности около първородната си рожба в тайна, но негов представител е издал пред Dir. bg, че бебето носи името Доминик. Преди няколко месеца изпълнителят на хита „Чужди усмивки“ определи нежната си половинка като най-красивата жена. Освен това и че, според него, смисълът на живота е в детето. Тогава тя вече беше бременна.", "date": "2019.09.24", "title": "Тото избра име за бебето"}
{"url": "https://www.monitor.bg:443/bg/a/view/oshte-11-dvojki-s-reproduktivni-problemi-poluchavat-pomosht-ot-obshtinata-vyv-varna-176175", "text": "Отпускат средства по общинската инвитро програма  на още 11 варненски двойки с репродуктивни проблеми. Това стана ясно на днешното заседание на постоянната комсия „Здравеопазване“. Две от двойките ще получат по 3 500 лв. за инвитро с донорска яйцеклетка, а други девет – по 2 000 лв.  за медицински изследвания и манипулации. Общата сума на еднократните помощи е в размер на 25 000 лв. Две от молбите бяха отхвърлени, тъй като не отговарят на Правилата за отпускане на финансова помощ за лечение на безплодие на семейства и лица, живеещи на семейни начала с репродуктивни проблеми на територията на община Варна. Средствата, отделени за 2019 г.  по това направление, са 160 000 лв. След днешното решение, в бюджета на Община Варна остават още 31 500 лв. За мандат 2015-2019 общата сума, отделена по програма инвитро в община Варна, бе близо 600 000 лв. Благодарение на нея на бял свят са се появили над 50 бебета.", "date": "2019.09.24", "title": " Още 11 двойки получават помощ за ин витро от община Варна"}
{"url": "https://www.monitor.bg:443/bg/a/view/kreditite-na-domakinstvata-sa-23-213-mlrd-lv-v-kraja-na-avgust-176177", "text": "Кредитите на домакинствата и на нетърговските организации, обслужващи домакинствата (НТООД) възлизат на 23.212 млрд. лв. в края на този август, сочат данни на Българска народна банка (БНБ). В момента те взимат 20.1% от БВП като спрямо година по-рано се увеличават с 8.8%. В края на август 2019 г. жилищните кредити са 11.406 млрд. лв. и нарастват на годишна база с 12.4%. Потребителските кредити възлизат на 9.893 млрд. лв. или с 11.2% нагоре за година. На годишна база другите кредити намаляват с 39.7% като достигат 574.3 млн. лв. Кредитите, предоставени на финансови предприятия, са 3.134 млрд. лв. или 2.7% от БВП. В сравнение с август 2018 г. те се увеличават със 17.4%. Кредитите за неправителствения сектор са 59.932 млрд. лв. (51.8% отБВП) при 59.860 млрд. лв. към юли 2019 г. Те се увеличават за година с 6%. \"Изменението в размера на кредитите за неправителствения сектор е повлияно и от нетните продажби на кредити от Други парично-финансови институции (Други ПФИ), чиито обем за последните дванадесет месеца е 397.8 млн. лв.\", пишат в статистиката на БНБ. На годишна база продадените кредити от Други ПФИ са 3413.5 млн. лв., а обратно изкупените кредити – 15.7 млн. лв. (през август няма обратно изкупени кредити). Кредитите за Нефинансови предприятия нарастват с 3.3% на годишна база и в края на месеца достигат 33.585 млрд. лв. (29% отБВП). Вземанията от неправителствения сектор също растат с 6% като достигнаха 61.569 млрд. лв. в края на осмия месец. В същото време депозитите на домакинствата и НТООД също растат с 8.2% за година като достигнаха 53.660 млрд. лв. или 46.4% от БВП. Депозитите на финансовите предприятия нарастват с 29.7% на годишна база и достигат 3.372 млрд. лв. (2.9% от БВП). Депозитите на Нефинансови предприятия са 24.559 млрд. лв. (21.2% от БВП) в края на август 2019 година. В сравнение със същия месец на 2018 г. те се увеличават с 3.1%. В края на август 2019 г. депозитите на неправителствения сектор са 81.591 млрд. лв. (70.5% от БВП), като годишното им увеличениее 7.3%. През осмия месец широките пари (в това число депозити с договорен матуритет до 2 години, депозити, договорени за използване след предизвестие до 3 месеца и издадени ценни книжа до 2 години, акции и дялове на фондовете на паричния пазар) се увеличават с 7.7% за година като достигнаха 98.507 млрд. лв. (85.1% от БВП) при 97.570 млрд. лв. към юли 2019 г. (84.3% от БВП). Най-бързоликвидният им компонент или паричният агрегат М1 (включващ парите извън ПФИ и овърнайт-депозитите в лв. и чуждестранна валута), се увеличава през август 2019 г. с 12% на годишна база (12.7% годишен ръст през юли 2019 година).", "date": "2019.09.24", "title": "Кредитите на домакинствата са над 23 млрд. лв. в края на август"}
{"url": "https://www.monitor.bg:443/bg/a/view/graciite-v-tokio-shte-si-vzemem-zaslujenoto-176174", "text": "Малко ядосани, но и двойно амбицирани се прибраха в България момичетата от националния ансамбъл по художествена гимнастика след световното първенство в Баку, където спечелиха сребро и бронз. \"Щастливи и доволни сме от представянето си. Не ни дадоха златото, а го заслужавахме\", сподели Симона Дянкова, а Лаура Траатс допълни: \"Ще работим страшно много догодина да се представим по най-добрия начин и се надяваме, че ще ни го дадат. Всъщност не да го дадат, а да си го вземем!\" Към думите й се присъедини и Стефани Кирякова, а треньорът Весела Димитрова също смята, че момичетата сега са още по-мотивирани. Кирякова по-късно добави в социалните мрежи: \"Дълбоко в себе си обаче се чувстваме ограбени. Все едно нещо много скъпо за нас ни бе отнето пред очите на целия свят. Има битки на много, много по-високо ниво, които може би никога няма да разберем.\" Президентът на федерация Илиана Раева пък заяви, че е омерзена и афектирана, но вярва, че проблемът ще се реши и отборът ни ще получи това, което заслужава. \"Случваха се много неща, но няма как да ги говоря. България воюваше в трета световна война с осем изтребители\", каза още Раева.", "date": "2019.09.24", "title": "Грациите: В Токио ще си вземем заслуженото"}
{"url": "https://www.monitor.bg:443/bg/a/view/izdirvat-ubieca-na-domashno-kuche-176157", "text": "Полицаи издирват убиеца на домашно куче в град Дебелец. . Сигналът за извършеното престъпение е подаден на 22 септември от стопанина на животното. При извършения оглед е установено, че четириногият пазач е прострелян смъртоносно. Разследването по случая продължава.", "date": "2019.09.24", "title": "Издирват убиеца  на домашно куче"}
{"url": "https://www.monitor.bg:443/bg/a/view/bylgarin-pochina-v-bruksel-otkriha-tjaloto-mu-v-kitajskoto-posolstvo-176160", "text": "Българин е починал при загадъчни обстоятелства в Брюксел. 36-годишният Искрен Йорданов от Русе е бил намерен мъртъв в гаража на китайското посолство в Брюксел. Мъжът живеел в Германия, но заминал за Белгия при приятелка на 13 септември. Два дни по-късно говори с майка си по телефона за последно, след което повече връзка с него няма. На 20 септември семейството му в Русе е потърсено от полицията, за да ги уведомят, че Искрен е починал в Брюксел на територията на китайското посолство. Информацията до българските власти е подадена от Интерпол, а всички опити на близките да получат още информация от посолството ни в Брюксел и външно министерство до момента са без резултат. „В неделя вече започна да ми звъни и каза, че ще има страхотен проблем. После телефонът се изключи и край. Последно го чух в 7:30 ч. Оттогава вече никаква връзка, абсолютно никаква. Искам да разбера истината, да знам къде е тялото му, какво се е случило, какво е преживял”, каза майката на Искрен – Елка Дочева, пред bTV. \"Обясниха ми, че особеността на случая, че се развива в 4 държави това действие - България, Белгия, Германия и Китай - заради това, че е открит в гаража на китайското посолство. Всички се чудят как може той да е влязъл там, при условие, че защитата е страшно голяма, там не влизат случайни хора, всичко е много странно\", добави Илияна Йорданова - снаха на Искрен. Вчера семейството се оплака, че от външното ни министерство и посолствата ни в Белгия и Германия не са им дали никаква информация. Министерството на външните работи и посолството ни в Белгия, където в Брюксел се е случил инцидентът, работят по случая още от момента, в който в МВнР от близки на починалото лице е получен сигналът - 20 септември 2019 г. Завеждащият Консулската ни служба в Брюксел е разговарял с близки на починалия и оказва пълно съдействие. Установен е контакт с местните власти, отправено е запитване към белгийската полиция за получаване на информация и изясняване на обстоятелствата около смъртта на българския гражданин. Към момента консулството ни в Брюксел очаква информация от белгийските власти по случая.", "date": "2019.09.24", "title": "Българин почина в Брюксел, откриха тялото му в китайското посолство "}
{"url": "https://www.monitor.bg:443/bg/a/view/tijnejdjyri-narygali-14-pyti-gurbetchija-kraj-dobrich-176156", "text": "Разкрити и задържани са извършителите на убийство на 41-годишен мъж, който е бил обявен за издирване от около десет дни от своите близки, съобщиха от пресцентъра на Апелативна прокуратура – Варна. Това е станало чрез активни оперативно-издирвателни и следствени действия под прякото ръководството на Окръжната прокуратура в Добрич. Тялото на 41-годишния Диян Д. е било открито случайно в землището на село Котленци на 22 септември тази година. Мъжът не се прибрал на 12 септември в дома си и близките му подали сигнал в ОДМВР в Добрич. Убитият пребивавал в Германия и често се завръщал в България. Когато се връщал, ползвал услугите на един от извършителите, който го возел с колата си. В ареста е задържан 18-годишният Румен К., който според събраните до момента доказателства е съпричастен към убийството на Диян Д. Той е привлечен като обвиняем от прокуратурата за престъпление по член 115 от НК. Тази сутрин с полет от Великобритания на летище Варна е пристигнал 19-годишният Шенер Р., който също е заподозрян като съучастник в тежкото криминално престъпление и е бил задочно привлечен като обвиняем, поради отсъствието му от страната. Предстои конвоирането му до Добрич.   Резултатите от извършената аутопсия са показали, че смъртта на Диян Д. е настъпила от нанесени множество прободни рани – около 14. Намереното тяло е било в напреднала степен на разлагане.   Окръжната прокуратура в Добрич ще внесе искания в Добричкия окръжен съд за вземане на мярка за неотклонение \"Задържане под стража\" на двамата обвиняеми.   Действията по разследването на тежкото криминално престъпление продължават.", "date": "2019.09.24", "title": "Тийнейджъри наръгали 14 пъти гурбетчия край Добрич"}
{"url": "https://www.monitor.bg:443/bg/a/view/myj-krie-amfetki-v-avtoserviza-si-176159", "text": "Мъж от Свищов е обвинен в незаконно притежание на наркотични вещества. При извършена внезапна проверка в автомобила му, намиращ се в автосерзив, са открити 84,77 грама амфетамини с цел търговия. На мъжа е наложена мярка за неотклонение „подписка”. Разследвнето по случая продължава. 33-годишен мъж от Лясковец също се сдоби с обвинение за притежание на наркотици. При проверка на дома му на 20 септември около полунощ, собственикът изхвърлил на пода, предмет, който се оказал увити в найлон три бучки бяло прахообразно вещество. При направения полеви тест, веществото се оказало амфетамин. Мъжът е задържан за срок до 72 часа. Работата по документиране на цялостната му престъпна дейност продължава, съобщават от Областната дирекця на МВР във Велико Търново.", "date": "2019.09.24", "title": "Мъж крие амфетки в автосервиза си"}
{"url": "https://www.monitor.bg:443/bg/a/view/izdirvat-neizvesten-grabitel-napadal-deca-176165", "text": "Неизвестен извършител на серия нападения над деца и непълнолетни издирват в Стара Загора след два последователни сигнала за грабежи. Сигналите са били подадени на 21 и 23 септември, при първия в гориста местност край напорния тръбопровод на ВЕЦ-Стара Загора нападателят е отнел 15 лева джобни пари от деца на 13,14 и 15 години, а при втория от момче и момиче на по 17 години в района на летни театър са били взети 60 лв. И при двата инцидента нападателят е действал посред бял ден, използвал е сила и заплахи, бил е на средна възраст и според пострадалите държал нож в едната си ръка. Аналогичен инцидент е имало и на 9 септември, когато от 11 – годишно момче в съседство с музей „Неолитни жилища“ е бил отнет скъп телефон. Седмица по-късно е бил установен извършителят, 19-годишен жител на Казанлък, който „гастролирал“ в Града на липите , за да си набави нужните му пари за дрога. Младежът е задържан за 72 часа по искане на прокуратурата. Междувременно след сигнал за кражба на грозде от частно лозе в землището на село Гранит, община Братя Даскалови са задържани съпруг и съпруга на по 27 години и баба на 82 години от същото село. В изоставена от тях каруца наблизо е открито и иззето близо тон и половина десертно грозде, което е върнато на собственика на лозето.При РУ „Полиция“ . Чирпан образувано е бързо производство за извършено престъпление по чл.198 от НК", "date": "2019.09.24", "title": "Издирват неизвестен грабител, нападал деца"}
{"url": "https://www.monitor.bg:443/bg/a/view/v-stara-zagora-zapochva-rabota-akademija-za-daroviti-deca-176164", "text": "Старт на Академия за компютърни и природо-математически науки ще бъде даден на 28 септември в Стара Загора, в сградата на някогашното Първо основно училище, ще се обучават деца от 1 до 11 клас по специално разработена програма. Идеята е на кмета на Стара Загора Живко Тодоров, през тази есен обучението ще се води само в свободните часове, а от догодина ще се приемат даровите деца от цялата страна. Сградата на училището предстои да бъде цялостно реновирана и обособена като затворен комплекс с общежитие. „Идеята е да се стимулират даровитите деца, както се прави по света, защото те движат света. Целият потенциал на града ще бъде активиран да работи, а общината ще създаде условия децата да се развиват“, обясни навършилият преди броени дни 38 години  градоначалник. Приемът на желаещи да се обучават там ще става със специално разработен тест. Вече има потвърдено съгласие за осигуряване на учени-преподаватели  от доц. д-р Първан Първанов,  декан на Факултета по математика и информатика на Софийския университет „Св. Климент Охридски“, от проф. Йордан Табов от БАН, от проф. Емил Колев, ръководител на ученическия институт по математика и информатика и Невена Събева, зам.-главен редактор на сп. „Математика“. С учениците от 2-3 клас заниманията ще води преподавателят от Тракийския университет Мариана Богданова, а ръководителят на националния отбор по математика Любомир Любенов ще обучава хлапетата от 4 и 5 клас. За най-големите 8-12 клас лектор ще бъде  проф. Емил Колев от БАН. Заниманията през годината  ще се провеждат  всяка седмица по 90 минути за всеки от класовете в залите на общинската администрация.", "date": "2019.09.24", "title": "В Стара Загора започва работа академия за даровити деца"}
{"url": "https://www.monitor.bg:443/bg/a/view/rekordno-nisyk-interes-kym-ceremonijata-za-nagradite-emi-176158", "text": "Излъчената церемония по връчването на наградите \"Еми\" е проследена от рекордно нисък брой зрители. По данни на \"Нилсен медиа рисърч\" раздаването на телевизионните Оскари по „Фокс“ е гледано от едва 6, 9 милиона души. Това е с цели 32 % по-малко в сравнение с миналата година, когато също беше отчетен рекордно нисък рейтинг.  За първи път броят на зрителите, проследили церемонията за водещите телевизионни отличия, спада под 10 милиона. Миналата година шоуто беше гледано от 10, 2 милиона души. Сега събитието премина без водещ и се конкурираше с популярна спортна програма по телевизия Ен Би Си. Според анализаторите ниският рейтинг е показателен за липсата на връзка между телевизионната публика и Академията за телевизионно изкуство и наука, която присъжда отличията. Въпреки че сред призьорите се нареди популярната фентъзи поредица \"Игра на тронове\" на HBO, за мнозина се оказа изненадващ успехът на сериала \"Боклук\" на Амазон, удостоен с четири награди.  Въпреки понижения зрителски интерес, шоуто беше сред водещите теми в социалните медии. Най-обсъждан в Туитър беше сериалът \"Игра на тронове\", следван от поредиците \"Когато ни видят\", \"Боклук\" и \"Убивайки Ийв\". .", "date": "2019.09.24", "title": "Рекордно нисък интерес към церемонията за наградите „Еми“ "}
{"url": "https://www.monitor.bg:443/bg/a/view/horeograf-ot-bruksel-razpyna-instalacija-po-spinoza-na-antichen-forum-176166", "text": "Инсталация, вдъхновена от философските търсения на Спиноза под наслов „PURE“ /ЧИСТ/ построи в пространството на античния форум в Стара Загора хореографът и танцуващ артист Християн Бакалов, който от години работи в Брюксел. “ЧИСТ” е потапяща перформативна инсталация, която изследва влиянието на въображението и разказите върху нашето възприемане на реалността и тяхното въздействие върху отношенията, които съставят собственото «Аз» ​​и отношенията с «другите неща», уточнява авторът, който вече е показвал произведението си на фестивала „Шарено петле“ в  Плевен през това лято.В Стара Загора инсталацията е част от съпътстващата програма на международния фестивал за куклен театър за възрастни „Пиеро“ и в цялост ще може да бъде видяна в събота и неделя, като финалната й „права“ е в пространството на залата за камерни представления на държавната опера. Бакалов е съвременен танцов артист, който от 2009 г. има активно присъствие на международната сцена и е участвал в представления на све­товноизвестни хореографи като Иво Димчев, Ян Фабър, Жером Бел и др. Възпитаник е столичното държавно хореографско училище и веднага след дипломирането си през 1991 г. е ангажиран в трупата на „Младия балет на Франция” в Париж. Кариерата му на танцьор продължава в Националния хореографски център „Claude Brumachon” в Нант с чийто трупа  в продължение на 7 години реализира световни турнета в Европа, Латинска Америка, Африка и САЩ. През 1999 е поканен от „Младия балет на Франция” да постави 4 шансона, първият от които е \"Au Suivant\" на Жак Брел. В периода 2000-2005  поставя за City Center – Ню Йорк, Theater de Ranelagh - Париж, Консерваторията на Сеул (Корея), Консерваторията на Лион (Франция), Френския театър в Прага, Държавното хореографско училище - София, Балет Арабеск - София, и Софийската национална опера.От 2009 година се установява в Брюксел, участва в създаването на Volksroom, пространството за съвременно изкуство на Иво Димчев. Носител е на наградата на \"Rayonnement de l'Opera de Paris\". Завършил е педагогика в Националния център за танц в Париж. По думите му  „Чисто“ е част от трилогията “Етерния“ на Спиноза:в която трите индивидуалности на личността: светъл, чист и вечен, са инспирирани от идеята му за вечност като опозиция на концепцията на религията за безсмъртност. През юли Бакалов постави на сцената на старозагорската опера една от първите си танцови хореографии, донесла му международен успех: изцяло мъжки танц по популярния шансон на Жак Брел „Au Suivant”.", "date": "2019.09.24", "title": "Хореограф от Брюксел разпъна инсталация по Спиноза на Античен форум"}
{"url": "https://www.monitor.bg:443/bg/a/view/nina-dobrev-praznuva-10-godini-ot-starta-na-dnevnicite-na-vampira-v-ibisa-176161", "text": "Нина Добрев отпразнува 10-ата годишнина от премиерата на първия епизод на „Дневниците на вампира“, като си подари екзотично пътешествие до остров Ибиса. Холивудската актриса с български корени поля повода в компанията на голяма част от екипа на сериала, от който тя беше част в продължение на шест от общо осем сезона. До испанския остров по случай „рождения ден“ пътуваха още създателката на поредицата Джули Плек, актьорите Пол Уесли, Кандис Кинг и Шон Сипос и сценаристите Кевин Уилиямсън и Карина Адли МакКензи. Макар че не са позирали за снимки с останалата част от екипа, фенове предполагат, че на терен са още екранният Деймън Иън Сомърхолдър и съпругата му Ники Рийд, която също изигра вампир, но в друг франчайз - „Здрач“. Любопитен факт е, че в Ибиса са и членове от семейството на Пол Уесли, което провокира немалко хора да предположат, че актьорът е съчетал юбилея на „Дневниците на вампира“ с тържество по повод сватбата си с Инес де Рамон, която се състоя през месец февруари.", "date": "2019.09.24", "title": "Нина Добрев празнува 10 години от старта на „Дневниците на вампира“ в Ибиса"}
{"url": "https://www.monitor.bg:443/bg/a/view/nov-sluchaj-na-chumavo-divo-prase-v-loveshka-oblast-176167", "text": "Нов случай на африканска чума при диво прасе е регистриран в Ловешка област. При отстреляни четири глигана в района на троянското село Дебнево, пробата на един от тях е положителна, съобщи директорът на Областната дирекция по безопасност на храните д-р Росен Федерчев. Животното е отстреляно на 50 м от границата на областите Ловеч и Габрово. По думите на Федерчев определена е 200 кв. км зона около случая на африканска чума. Вече е започнало претърсване за умрели диви свине в тази зона от служители на Северозападно държавно предприятие. Със заповед на директора на Регионалната дирекция по горите в Ловеч е определена и зоната, в която няма да се извършва дърводобив, лов, събиране на билки и гъби. Ограничава се и достъпът на хора и животни. Федерчев добави, че следващата седмица, след направеното предварително претърсване в зоната, след решение на Областната епизоотична комисия, може да се разрешат някои неотложните дейности. \"Предприемат се спешни мерки за организиране на контролно-пропусквателни пунктове на горските пътища. Прави се анализ на ситуацията по отношение на комуникациите в района\", каза още д-р Росен Федерчев.", "date": "2019.09.24", "title": "Нов случай на чумаво диво прасе в Ловешка област"}
{"url": "https://www.monitor.bg:443/bg/a/view/shefyt-na-tesla-objavi-razshirjavane-kym-iztochna-evropa-176149", "text": "Главният изпълнителен директор на компанията за електрически коли Тесла (Tesla), Илон Мъск, съобщи, че се планира разширяване на бизнеса в по-голямата част на Източна Европа в началото на 2020 г. В туит Мъск каза, че се надява Тесла да присъства в Словакия, Хърватия, Сърбия и по-голямата част от Източна Европа в началото на следващата година.  В крайна сметка ще направим така, че Никола Тесла да се гордее, след като неговите коли ще са в страните, откъдето идват неговите корени, допълни Мъск, имайки предвид учения от сръбско-американски произход, създал революционната електрическа система с променлив ток. През юли Мъск каза, че ще осигури повече свръхкомпресори за Украйна. През април Мъск и Комисията по фондовите борси на САЩ постигнаха споразумение как шефът на Тесла може да използва Туитър. Според него Мъск не може да разпространява едностранно каквато и да било информация, която би могла да се отрази върху акциите на компанията Тесла. През второто тримесечие на 2019 година Тесла е произвела над 87 000 коли и е доставила близо 95 200 коли.", "date": "2019.09.24", "title": "Шефът на Тесла обяви разширяване към Източна Европа"}
{"url": "https://www.monitor.bg:443/bg/a/view/jena-izpadna-ot-bus-borjat-se-za-jivota-j-176150", "text": "Жена на 31 години от септемврийското село Семчиново е тежко ранена при нелеп пътен инцидент. Пострадалата е изпаднала от микробус, като най-вероятно предната врата се е отворила в движение.  Инцидентът  е станал на моста на река Марица в Пазарджик. Това съобщи говорителят на Областната дирекция на МВР в града Мирослав Стоянов. Пострадалата е изпаднала в движение от микробус „Ситроен“, в който пътувала със съпруга си и двете си деца. Вероятно предната дясна врата е била недобре затворена и се е отворила в движение. Ранената е настанена в Областната болница с много сериозни наранявания в областта на главата и гръдния кош. Има опасност за живота й, уточняват от здравното заведение. ", "date": "2019.09.24", "title": "Жена изпадна от бус, борят се за живота й"}
{"url": "https://www.monitor.bg:443/bg/a/view/priut-za-bezdomni-vyzrastni-i-deca-ot-ulicata-shte-pravjat-v-pazardjik-176152", "text": "Приют за възрастни без дом и център за работа с деца на улицата планира да изгради до месеци община Пазарджик. В двата социални проекта ще бъдат вложени над 1,5 милиона лева. Проектите са по програмите „Региони в растеж“ и „Развитие на човешките ресурси“. Засега в общината няма приют за бездомни, а само център за временно настаняване, но там хората без покрив могат да престоят до 3 месеца, коментираха социални експерти. В детска градина „ Върбица“ в кв.“Изток“ ще бъде създаден център за работа с деца, които са избягали от дома си или от социални институции, не посещават училище, а също е жертви на престъпления. В новата социална услуга ще бъдат инвестирани около 500 000 лева, а целта на центъра е да бъдат обхванати децата от улицата, тези които са били жертви на престъпления или са избягали от домовете. С тях ще работят социални работници и психолози, а идеята е децата отново да бъдат социализирани. Общината стартира и друг проект паралелно, който ще обхване 213 самотни възрастни хора. Те ще получават социална и здравна помощ в домовете си. Осигурени са 11 медицински сестри и 40 домашни помощници, които ще оказват помощ на място. Този проект е на стойност над 508 хиляди лева.", "date": "2019.09.24", "title": "Приют за бездомни възрастни и деца ще правят в Пазарджик"}
{"url": "https://www.monitor.bg:443/bg/a/view/borisov-zaminava-na-poseshtenie-v-ujna-koreja-176148", "text": "Министър-председателят Бойко Борисов заминава на официално посещение в Южна Корея до 27 септември. Визитата на българския премиер се провежда в навечерието на 30-годишнината от установяването на дипломатически отношения между двете страни през 2020 г.  Посещението е и историческо, защото е първото от подобен ранг в Република Корея. Премиерът ще се срещне с министър-председателя на Южна Корея Ли Нак-йон и президента Мун Дже-ин. В рамките на посещението премиерът ще посети Центъра за научноизследователска дейност на \"Хюндай Мотор Груп\" в гр. Хуасонг и Университета за чужди езици \"Ханкук\" в Сеул. България очаква мащабна южнокорейска инвестиция от 1,5 млрд. долара в изграждането на завод за батерии за електромобили, обяви през август премиерът по време на Каспийския икономически форум в Туркменистан. В състава на делегацията са вицепремиерът Красимир Каракачанов, министърът на финансите Владислав Горанов, на транспорта Росен Желязков и на икономиката Емил Караниколов. ", "date": "2019.09.24", "title": "Борисов заминава на посещение в Южна Корея"}
{"url": "https://www.monitor.bg:443/bg/a/view/speshna-sreshta-v-ministerstvoto-na-turizma-zaradi-falita-na-tomas-kuk-176147", "text": "В министерството на туризма днес ще има спешна среща във връзка с обявения фалит на британския туроператор „Томас Кук“.  На нея ще бъдат обсъдени евентуалните последици за българския туризъм и организацията по прибирането на 2500 туристи на туристическата компания, засегнати от промяната в работата на „Томас Кук“. На срещата ще участват представители на посолството на Великобритания в България, хотелиери и туроператори, работещи с компанията.  Вчера туроператорът обяви фалит, което остави в затруднено положение над 600 000 почиващи по целия свят. По груби сметки на бранша най-старата туристическа компания в света дължи между 20 и 30 млн. евро само на хотелиерите в Слънчев бряг, които ги изхранват и приютяват гратис. ", "date": "2019.09.24", "title": "Спешна среща в министерството на туризма заради фалита на „Томас Кук“"}
{"url": "https://www.monitor.bg:443/bg/a/view/mashina-za-skrap-pokazvat-za-pyrvi-pyt-na-panaira-v-plovdiv-176154", "text": "Машина за скрап за първи път може да бъде видяна в рамките на Международния технически панаир в Пловдив. Подобна техника много рядко се показва на изложения, твърдят от панаирния пресцентър. Паркът за тежка механизация е част от изложбата „Стройтех 2019“ в рамките на  Международния технически панаир и е единственият у нас, който  представя всички големи фирми от бранша. Наред с машината за скрап сред изложителите са някои от най-големите производители на бетонови възли в Европа, на асфалтови смески, битум, дренаж за пътища. Атрактивен експонат е и техниката за разбиване на скали при прокарване на пътища. На площ повече от 7000 кв. м в Панаира в Плодив са събрани експонати на водещи марки. Демонстрират се  хитови модели багери, самосвали,  съоръжения за събаряне на здания, машини за полагане на асфалт и направа на канали, както и други машини гиганти. В изложбата „Стройтех 2019“  присъстват и мини варианти. За първи път е представена японска марка, световен лидер в областта на компактната техника. В нейната гама от малогабаритни трактори има модели с различно приложение – за почистване и обработка на сняг, пътища, улици, алеи, площадки, паркове, градини, тревни декоративни, спортни и комунални терени, обясняват от фирмата вносител. „Представители на най-известните световни компании от отрасъла участват в ЕСЕН 2019. Причина за това е и успешното европредседателство на България, което стартира процеса за присъединяване на Западните Балкани към ЕС. Отвориха се възможности за изграждане на нови инфраструктурни обекти  и в региона започва строителен бум“, коментира д-р Иван Соколов, главен директор на Международен панаир Пловдив. Специалистите могат да видят  на живо технологичните и техническите иновации в демозоната. Очакваме посетители от цяла Югоизточна Европа,  защото в момента интересът към този сектор е голям, добави д-р Соколов. На „Есен 2019” са представени  модерни технологии, продукти и услуги от областта на автомобилната индустрия, транспорта, автосервизното оборудване, машиностроенето, роботиката, автоматизацията, електрониката, електротехниката, информационните и дигиталните технологии, екологията, енергетиката, химията и водния  сектор.  Експозициите на близо 600 фирми от 34 държави, разположени в Международен панаир Пловдив, може да се видят до 28 септември.", "date": "2019.09.24", "title": "Машина за скрап показват за първи път на Панаира в Пловдив"}
{"url": "https://www.monitor.bg:443/bg/a/view/arest-za-plovdivchanin-hvyrlil-kotka-prez-shestija-etaj-176155", "text": "Пловдивчанин се озова в ареста и ще бъде съден, защото е изхвърлил домашна котка през шестия етаж. Животното е починало на място, съобщиха от полицията в града. Всичко започнало след получен на 112 сигнал за нарушаване на нощната тишина на адрес в квартал „Каменица” в Пловдив”. На мястото бил изпратен полицейски патрул, тъй като от апартамента се носели викове и крясъци и явно ставало дума за битов скандал. По време на крамолата 34-годишен мъж хвърлил през прозореца домашната котка. Падането от шестия етаж било фатално за животното. Отишлите на адреса полицаи на момента закопчали извършителя, който преспал в ареста. С постановление на Районна прокуратура – Пловдив той е привлечен като обвиняем за престъпление по чл. 325б от НК и предстои да бъде съден. Снимката е илюстративна!", "date": "2019.09.24", "title": "Арест за пловдивчанин, хвърлил котка през шестия етаж"}
{"url": "https://www.monitor.bg:443/bg/a/view/aleksandra-petkanova-pristana-na-boris-soltarijski-video-176151", "text": "Нежната половинка на Лудия репортер – Александра Петканова, застана пред камерата за новото видео на Борис Солтарийски. В клипа към парчето „Шоуто ще продължи“ главната роля се полага именно на бившия талисман на баскетболните ни национали. Въпреки това на съпругата на Дани Петканов не се налага да излезе прекалено извън зоната си на комфорт, като дори и в проекта го раздава като модел и инфлуенсър в социалните мрежи. „Песента е супер! Браво, Борка, а Алекс е ослепителна“ и „Това е точно песен тип Милко Калайджиев , като я чух за първи път, веднага ми напомни за \" За да те забравя“. Хубава е, да, обаче Мустака ако я беше изпял с негов аранжимент, щеше да е чук просто“ гласят част от коментарите по адрес на „Шоуто ще продължи“ в YouTube. Песента направи премиерата си едва преди 14 часа и вече е гледана от близо 88 хиляди меломани. Освен че го изпълнява, Солтарийски е съавтор и на музиката (със Светлин Къслев) и текста (с Еванджелин) към парчето. Неговата съпруга – Аделина Солтарийска, пък се включва с моделирането на стайлинга на Петканова за клипа.", "date": "2019.09.24", "title": "Александра Петканова пристана на Борис Солтарийски (ВИДЕО)"}
{"url": "https://www.monitor.bg:443/bg/a/view/trymp-za-nobelova-nagrada-sym-no-ne-ja-davat-spravedlivo-176144", "text": "Американският президент Доналд Тръмп каза, че заслужава Нобелова награда \"за много неща\", предадоха ДПА и Асошиейтед прес. \"Мисля, че щях да взема Нобелова награда за много неща, ако я даваха справедливо, но не я дават така\", заяви Тръмп, който изрази желание да посредничи между Индия и Пакистан. Тръмп каза, че неговият предшественик Барак Обама е бил удостоен с Нобелова награда на толкова ранен етап от своето президентство, че \"нямал представа защо я е получил\". Подобно мнение имат редица експерти, както и самият Обама. \"Това беше единственото нещо, за което бях съгласен с него\", каза Тръмп по време на срещи на годишната сесия на Общото събрание на ООН в Ню Йорк.", "date": "2019.09.24", "title": "Тръмп: За Нобелова награда съм, но не я дават справедливо"}
{"url": "https://www.monitor.bg:443/bg/a/view/demi-mur-majka-mi-me-prodade-za-500-na-iznasilvach-176153", "text": "Холивудската звезда Деми Мур призна, че е била изнасилена от мъж, приветстван в дома им от майка й в собствения им дом. споделя звездата от „Неприлично предложение“ в автобиографичната си книга Inside Out, като уточнява, че е била едва на 15 години, когато се случила трагедията. В интервю пред Good Morning America тя заявява, че не вярва, че „продаването“ й се е случило толкова директно, колкото е описано от изнасилвача. Въпреки това обвинява майка си, че я е поставила в опасната ситуация. Именно на родителката си Мур посвещава голяма част от книгата си. По думите на актрисата, детството й е свършило на 12-годишна възраст, когато за първи път бърка с ръце в устата на майка си с цел да извади хапчетата, погълнати от жената, която и е дала живот, в опит да се самоубие.", "date": "2019.09.24", "title": "Деми Мур: Майка ми ме „продаде“ за $500 на изнасилвач"}
{"url": "https://www.monitor.bg:443/bg/a/view/mesi-stana-futbolist-na-godinata-na-fifa-klop-e-trenior-1-176145", "text": "Лионел Меси беше определен за футболист на годината на ФИФА за рекорден шести път на церемония в операта Ла Скала в Милано. Меси, който помогна на „Барселона“ да спечели титлата в Испания и заслужи \"Златната обувка\" за най-добър реализатор в Европа, изпревари защитника Върджил ван Дайк от „Ливърпул“ и нападателя Кристиано Роналдо от „Ювентус“ и взе приза за първи път от 2015 година насам. Изборът на аржентинеца беше малко очакван, след като Ван Дайк спечели Шампионската лига, а наскоро беше обявен и за най-добър играч в Европа. За най-добър треньор беше избран германецът Юрген Клоп от „Ливърпул“, а за най-добър вратар - Алисон също от мърсисийдския клуб. Меган Рапино беше определена за футболистка на годината, след като помогна на САЩ да спечели световната титла. Тя изпревари сънародничката си Алекс Морган и англичанката Люси Бронз. Селекционерката на американките Джил Елис пък заслужи приза за най-добър треньор в женския футбол. В отбора на ФИФА за годината попаднаха вратарят Алисон (Ливърпул) и полевите играчи Матайс де Лихт (Аякс), Марсело и Серхио Рамос (Реал Мадрид), Върджил ван Дайк (Ливърпул), Френки де Йонг (Аякс), Еден Азар (Челси), Лука Модрич (Реал Мадрид), Кристиано Роналдо (Ювентус), Килиан Мбапе (Пари Сен Жермен) и Лионел Меси (Барселона).", "date": "2019.09.24", "title": "Меси стана футболист на годината на ФИФА, Клоп е треньор №1"}
{"url": "https://www.monitor.bg:443/bg/a/view/jeleznica-zapochva-da-predlaga-kafe-ot-dispenseri-176129", "text": "Атрактивен метод за предлагане на кафе представиха служителите на БДЖ по време на празничното пътуване с парен локомотив в неделя от София до Черепиш. Със специални мобилни диспенсери на гръб служители на националния железопътен превозвач предоставяха на пътуващите във влака безплатно ароматната напитка. Мобилните диспенсери са изработени за БДЖ с цел да се възстанови разносното предлагане на храни и напитки за клиентите по време на тяхното пътуване с влак, в който няма вагон-бистро. Моделът е взаимстват от други европейски железници. Пътниците от атракционния влак, който отпътува от Централна гара София в 9,10 ч. за Черепиш, бяха първите клиенти на БДЖ, които опитаха железничарското кафе.", "date": "2019.09.24", "title": "Железницата започва да предлага кафе от диспенсери"}
{"url": "https://www.monitor.bg:443/bg/a/view/pochinalijat-v-albanija-bylgarski-boksior-e-imal-zabrana-da-se-systezava-176142", "text": "Българският боксьор Борис Станчов, който в края на миналата седмица почина след боксов в мач в Шкодра, Албания, е имал забрана да се състезава и поради това е участвал на турнира в Албания с фалшива самоличност. Веднага след инцидента в събота се разпространи информация, че починалият боксьор в Исус Величков, но в последствие стана ясно, че всъщност починалият е Борис Станчов, който е втори братовчед на Величков. Именно Величков е дал своите данни на Станчев, за да може да участва той на турнира в Шкодра, като това не е първият такъв случай. “Аз му дадох документите. Той имаше забрана да играе. Има шест мача с моите данни. Доколкото знам, му плащат, за да пада”, разкри Величков пред NOVA. От Българския професионален боксов съюз потвърдиха, че Станчов е българският боксьор, починал в Албания, но заявиха, че той е участвал на турнира без тяхно знание. “От няколко източника постъпи информация, че лицето участвало в събитието с трагичен край е Борис Александров Станчов. Към момента Българският Професионален Боксов Съюз има обосновани предположения, че Борис Александров Станчов е ползвал чужди документи за получаването на професионален лиценз, с които с чужда самоличност е пътувал в чужбина и участвал нееднократно в спортни събития. Изясняват се причините и обстоятелствата относно вкарването в заблуждение на Българския Професионален Боксов Съюз и официалните органи. Веднага щом получи необходимата информация по случая, Български Професионален Боксов Съюз ще излъчи официално становище за случилото се”, се казва в официално съобщение от Съюза. В същото време бившият президент на Българския професионален боксов съюз д-р Георги Езекиев счита, че издаването на фалшив лиценз на Станчов няма как да стане без знанието на Съюза. “Проблемът е, че това момче е имало забрана. За да я избегне, е играл с чужда самоличност. Изваден му е фалшив лиценз със съдействието на федерацията, предполагам, защото няма как да стане по друг начин”, коментира Езекиев. Членът на УС на Боксовия съюз Даниел Дамянович обаче е категоричен, от Съюза не са знаели, че Станчев е с подменена самоличност. “Отношенията между състезателя и Съюза – 99% минават през мениджъра”, обясни Дамянович. Той не може да си обясни, защо Борис е сменял самоличността си. “Ситуацията е страшно неприятна. Ние сме подведени”, коментира Дамянович пред NOVA. В събота вечерта български боксьор почина след мач в категория перо по време на галавечер в албанския град Шкодра. Първоначално се считаше, че починалият е Исус Величков, но в последствие стана ясно, че това е вторият му братовчед Борис Станчов, който е участвал в турнира с документите на Величков. Все още не е ясна причината за смъртта на Станчов, като една от версиите е, че той е получил инфаркт на ринга. ", "date": "2019.09.24", "title": "Починалият в Албания български боксьор е имал забрана да се състезава"}
{"url": "https://www.monitor.bg:443/bg/a/view/treta-firma-pusna-e-trotinetki-v-stolicata-176130", "text": "От вчера в София стартира първата българска услуга за споделени пътувания с електрически скутери. Тя е разработена и предлагана от първия български стартъп за споделени скутери. Технически тротинетките не се различават от предлаганите досега превозни средства под наем. Първата година на компанията ще бъде пилотна, като целта е в употреба да бъдат 100 скутера. От втората година от компанията са заложили програма за т. нар. \"хобо зареждачи\" т.е. потребители да помагат да събират въпросните скутери, за да трупат точки, които след това да могат да ползват в приложението. Първоначалната такса за отключване е 1,60 лева, но минута придвижване е 0,20 лева. Цените засега са по-ниски от конкурентите. От компанията предлагат и месечен абонамент срещу 60 лева. Както на уеб сайта, така и в приложението на компанията са указани местата за паркиране, познати вече на столичани, но двуколесните електрически возила ще могат да бъдат оставяни и извън тези зони.", "date": "2019.09.24", "title": "Трета фирма пусна е-тротинетки в столицата"}
{"url": "https://www.monitor.bg:443/bg/a/view/izgorja-lechebnijat-centyr-v-pyrvomaj-postradali-njama-176139", "text": "Пожар изпепели лечебния център в Първомай, съобщиха от полицията в Пловдив. Огънят е лумнал около 1,40 часа през нощта на 24 септември, вторник, уточниха оттам. По това време в сградата не е имало никакви хора и поради тази причина няма жертви и пострадали. Според първоначалните данни на полицията пожарът е възникнал в микробус, паркиран до сградата. От него огънят се е прехвърлил на стрехата на сградата. Изгорял напълно е дървеният покрив на лечебния център и вторият му етаж. Площта е около 300 кв.м, съобщиха от Областната дирекция на МВР в Пловдив. Пламъците са били гасени от четири пожарни екипа - два от пожарната в Първомай и два от Пловдив. Пожарът е локализиран за един час и загасен за около три часа. Причините се изясняват, уточниха разследващите.  Снимка: МВР", "date": "2019.09.24", "title": "Изгоря лечебен център в Първомай, пострадали няма"}
{"url": "https://www.monitor.bg:443/bg/a/view/i-trite-golemi-v-es-obviniha-iran-za-atakata-v-sauditska-arabija-176143", "text": "Франция, Великобритания и Германия заявиха, че е ясно, че Иран е отговорен за нападението срещу саудитски петролни съоръжения на 14 септември, и призоваха Техеран да се съгласи да преговаря за своите ядрени и ракетни програми и въпросите на регионалната сигурност, предаде Ройтерс. \"Дойде времето Иран да приеме дългосрочна рамка за преговори за своята ядрена програма, а също за въпросите на регионалната сигурност, които включват неговите ракетни програми\", казаха трите страни в съвместно изявление. \"За нас е ясно, че Иран носи отговорност за това нападение. Няма друго правдоподобно обяснение\", заявиха те. Френският президент Еманюел Макрон, британският министър-председател Борис Джонсън и германската канцлерка Ангела Меркел се срещнаха в ООН, за да съгласуват своята стратегия за Иран. Трите европейски страни, които участват в споразумението за иранската ядрена програма от 2015 г., се опитват да спасят сделката и да намалят напрежението между Вашингтон и Техеран. Франция и Германия за първи път обвиниха Иран за нападението в Саудитска Арабия. Премиерът на Великобритания направи това преди ден. Париж, Берлин и Лондон заявиха, че остават обвързани с ядреното споразумение, но поискаха Иран да се върне към пълно спазване на своите ангажименти, след като отстъпи от някои от тях. \"Ние сме ангажирани да продължим нашите дипломатически усилия за създаване на условия и улесняване на диалога с всички съответни партньори, заинтересовани от намаляване на напрежението в Близкия изток\", казаха те. Саудитска Арабия и САЩ също обвиняват Иран за нападението на 14 септември. Техеран отрича да е замесен. Подкрепяните от Иран йеменски бунтовници хуси поеха отговорност за атаката, но анализатори казват, че използваните крилати ракети не са имали такъв обхват, че да са били изстреляни от Йемен, посочва Асошиейтед прес.", "date": "2019.09.24", "title": "И трите големи в ЕС обвиниха Иран за атаката в Саудитска Арабия"}
{"url": "https://www.monitor.bg:443/bg/a/view/tusk-i-djonsyn-ne-se-razbraha-za-brekzit-176141", "text": "Не е бил постигнат пробив по Брекзит. Това заяви председателят на Европейския съвет Доналд Туск след срещата си с британския премиер Борис Джонсън. Туск добави, че \"нямаме време за губене\". Двамата се срещнаха в Ню Йорк, в кулоарите на срещата за климата на ООН, предаде АФП. Джонсън повторно призова за гъвкавост от ЕС, за да се постигне сделка. Припомняме, че той настоява за напускане до 31 октомври, както бе договорено, със или без сделка.  Джонсън подчерта, че не иска твърд Брекзит, но по негови думи това ще е възможно само ако от договора отпадне т. нар. предпазен механизъм за ирландската граница. Лейбъристите вчера гласуваха за неутралност при втори референдум за Брекзит, който да се проведе след изборите. Така подкрепиха лидера си Джереми Корбин. ", "date": "2019.09.24", "title": "Туск и Джонсън не се разбраха за Брекзит"}
{"url": "https://www.monitor.bg:443/bg/a/view/6-4-po-rihter-v-peru-176146", "text": "Силно земетресение с магнитут 6.4 по скалата на Рихтер разтърси Пуерто Рико и голяма част от Карибските острови, съобщават от Сеизмичната мрежа на латиноамериканската страна. Трусът, усетен около 23,24 часа местно време, е бил с епицентър на около 80 км северно от град Исабела и с дълбочина 10 км. Земетресението вероятно е било усетено и в Хаити, Доминиканската република, Бахамските острови и други.", "date": "2019.09.24", "title": "6,4 по Рихтер в Перу"}
{"url": "https://www.monitor.bg:443/bg/a/view/komplekt-ot-15-shperca-za-vrati-se-prodava-za-25-lv-176128", "text": "Предпочитаният метод за проникване в жилището е чрез неутрализиране на отключващия механизъм. Сред най-достъпните начини за това е използването на различни ключарски инструменти, като най-популярни са шперцовете. Покупката на подобни средства е напълно законна и може да бъде направена както във физическите магазини и железарии, така и онлайн. Шперцовете са евтини и предлагат бързо и сравнително безшумно отключване на ключалките в рамките на минута. Проучване на „Монитор“ показа, че специализираните ключарски магазини пригодени за различни видове ключалки. Там се продават автошперцове, инструменти за отключване на автомобили и брави, патрони, каси и сейфове, както и специални шперцове за врати. Комплект от 15 шперца за врати възлиза на цена около 25 лв. За да се предпазим от кражби, е важно да обърнем внимание на секретните патрони на бравите. Те в никакъв случай не бива да се подават над повърхността на вратата, тъй като лесно могат да бъдат счупени и след това отворени с подходящия инструмент. Допълнителните и експертите съветват да се подсигури защитата на дома чрез двустранно или многостранно заключващи се врати. През лятото на 2017 г. полицаите в Бургас хванаха група, занимаваща се с пилене и фалшифициране на ключове за разбиване на брави на коли и секретни брави. Тогава полицейски патрул в Бургас спря за проверка автомобил в района на бензиностанция на входа на града. Автомобилът идвал от Слънчев бряг, а в него пътували три лица. В хода на проверката полицаите установили, че лицата са местни жители и са криминално проявени и осъждани за домови кражби - 42-годишният П.П., 51-годишният Д.Д., и 39-годишният И.К. При проверката полицаите решили да отворят капачката за зареждане на гориво на автомобила. Под капачката органите на реда намерили кутия от цигари и платнена торбичка. В кутията и торбичката за отключване на автомобили, четири изпилени метални ключове - шперцове за отключване на секретни брави, пет метални приспособления за отключване на секретни брави и шпатула, пригодена за отключване на брави. На задната седалка полицаите открили и торбичка със златни накити, чийто произход не е изяснен. Тримата криминално проявени бяха задържани.", "date": "2019.09.24", "title": "Комплект от 15 шперца за врати се продава за 25 лв."}
{"url": "https://www.monitor.bg:443/bg/a/view/hristo-monov-bhk-e-platil-taksata-za-syzdavaneto-na-npo-to-na-polfrijman-176140", "text": "БХК, на чиято положителна оценка за поправянето на Джок Полфрийман се основава решението за освобождаването му от затвора, е платил за създаването на НПО-то на австралиеца зад решетките. Това стана ясно от интервю на бащата на убития студент – Христо Монов пред bTV. В ефир почерненият баща показа платежното нареждане, от което става ясно, че ХК е платил таксата за регистрацията на сдружението на Джок Полфрийман. „Търсете парите, те остават“, заяви Монов и допълни, че явно определени хора са били „мотивирани“ да пуснат убиеца на сина му от килията. „Двама от членовете на този съдебен състав се покриха с позор за цял живот. Те не просто постановиха един акт, който е срам, но и нарушиха закона. Тези хора освен, че са неморални, се оказва, че са зле подготвени юридически. Затова искам тяхната оставка. Те нямат място в българския съд, да си правят НПО-та и да си вземат грантове“, заяви още Монов като обясни, че говори за двама от съдиите, освободили убиеца на сина му – Калин Калпакчиев и Весислава Иванова. Монов заяви още, че предстои днес да внесе искане за възобновяване на производството, с което беше освободен Полфрийман. Според бащата съдиите са нарушили чл. 32 от НПК като са излезели с определение, а не с решение, както е записано в закона. „Вярвам в справедливостта, и погазен“, заяви още Монов. Малко по-рано пък стана ясно, че Калпакчиев и Иванова са взели решението си за освобождаване на Полфрийман в конфликт на интереси. Това посочва изданието „Правен свят“. Решението на тричленен състав на Апелативен съд-София да освободи 6 години, 6 месеца и 25 дни предсрочно от затвора Джок Полфрийман, осъден на 20 години за убийството на студента Андрей Монов и опита за убийство на негов приятел, шокира цялото общество, основно поради липсата на основателни мотиви, които да подкрепят съдебния акт. Това е причината реакциите на близките на жертвата, на представители на различните власти, а и на по-голямата част от гражданите, да са фокусирани върху взелите решението магистрати и особено спрямо двама от тях – докладчикът по делото Весислава Иванова и председателят на състава Калин Калпакчиев. И двамата са известни не толкова с работата си като съдии, колкото с опитите да влияят върху управлението и кадруването в съдебната власт чрез участието им в ръководството на политически зависимия Съюз на съдиите в България (ССБ). След като бе член на предишния състав на Висшия съдебен съвет (ВСС), от близо година Калпакчиев е председател на магистратската организация, а преди това Весислава Иванова бе неин изпълнителен секретар. Не са един или два случаите, в които ССБ и друга неправителствена организация, фокусирала интерес в съдебната власт – Български хелзинкски комитет (БХК), са по въпроси, свързани с дейността на прокуратурата и съдилищата. Наред с това ССБ и БХК са бенефициенти по проекти, финансирани от едни и същи чуждестранни донори, като \"Америка за България\", \"Отворено общество\" и други. Всичко това показва много сериозната икономическа и идеологическа обвързаност между ръководствата на ССБ и БХК, която при други обстоятелства би могла да се разглежда като част от естествения демократичен процес в страна-членка на Европейския съюз, освен ако от тази симбиоза не произлизат и подобни решения, като това за предсрочното освобождаване на Джок Полфрийман. В случая с Калин Калпакчиев има и утежняващо обстоятелство, тъй като са налице определени факти, които могат да бъдат тълкувани като конфликт на интереси и пораждат съмнения за изначална пристрастност на председателя на съдебния състав по конкретното дело. Същото се отнася и до докладчика Весислава Иванова. (Действията им могат да се тълкуват като нарушение на конкретни разпоредби от Кодекса за етично поведение на българските магистрати.) И ако САС засега запазва мълчание по казуса, то \"странно\" е пасивното поведение на председателя на Върховния касационен съд (ВКС) Лозан Панов. Преди две години той разпореди незабавна проверка по търговско дело в САС, след като съдия се ожали от председателката на съда Даниела Дончева. Панов бе и безкрайно активен, когато ставаше въпрос за защита на интересите на подсъдимите за корупция - отстранената кметица на \"Младост\" Десислава Иванчева и нейната бивша заместничка, но в случая реакция, поне в петъчния ден, нямаше. При други обстоятелства Панов със сигурност можеше да поиска да се изясни как системата за \"случайно разпределение на делата\" е пратила делото при съдебния състав с председател Калпакчиев. Още повече, че разглеждането на делото от магистрати, очевидно свързани със застъпници на осъдения, може да потвърди съмненията, които правосъдният министър Данаил Кирилов изрази, за порочността на системата за разпределение на делата.  Решението на съдебния състав, начело с председателя на ССБ, поставя отново на дневен ред пагубната роля на политизирането на съдебната система, както и порочния модел на финансиране на определени магистратски организации от чуждестранни спонсори, с което се прикриват лобистки зависимости и натиск за постановяването на определени решения. Още повече, че са налице знаци, които насочват към предположението, че решението на съда е било предварително взето. Последното от общо три съдебни заседания пред Апелативния съд, проведено на 19 септември, започва в 11.02 часа, като освен изслушване на прокурора, представител на затворническата администрация, както и на защитата, думата взима и Полфрийман. На развален български той прави доста дълга пледоария. Към 12.00 часа съставът се оттегля на тайно съвещание, а в 13.47 часа съдебното заседание вече е приключило. За това време съдът е имал време да изготви решението си (самите мотиви са над 12 страници) и да ги обяви на страните. Около два часа по-късно медиите научават решението, което напълно основателно скандализира обществеността. Всъщност решението на Апелативния съд отменя това на състав на Софийския градски съд (СГС), с което на Джок Полфрийман е отказано условно предсрочно освобождаване. На базата на същите материали по делото.", "date": "2019.09.24", "title": "Христо Монов: БХК е платил таксата за създаването на НПО-то на Полфрийман"}
{"url": "https://www.monitor.bg:443/bg/a/view/8-hiljadi-na-vlaka-mejdu-sofija-i-svoge-za-kustendil-gueshevo-po-100-176127", "text": "По осем хиляди пътници се качват на влаковете на БДЖ между София и Своге и тази отсечка е номер едно в страната по натовареност на жп трафика. Това сочат оперативни данни на държавния железопътен превозвач за периода от началото на годината, предоставени на „Монитор“. Според разписанието на превозвача на ден по това направление в двете посоки пътуват 45 влака. Сметката сочи, че средно на една композиция между двете гари са пътували по 177 пътници. За същото време средно на ден За денонощие между столицата и миньорския град в двете посоки циркулират по 52 влака. На композиция се падат средно по 106 пътници. Сред най-натоварените отсечки по маршрутите на железницата е и тази между Пловдив и Асеновград. По нея ежедневно се возят по около 3500 пътници, а между двете гари на денонощие се движат по 34 крайградски пътнически влака. Средното им натоварване от по 103 пътници е почти колкото и на композициите, обслужващи отсечката между София и Перник. Най-слабо натоварените участъци от железопътната ни мрежа, обслужвани от БДЖ, са между гарите Кюстендил и Гюешево и Кърджали и Подкова. По тези отсечки на ден средно пътуват по стотина пътници. Между Кюстендил и Гюешево влакът е само един и той тръгва в ранния следобед от областния център. Разстоянието от около 34 километра се изминава според разписанието за повече от 1 час и 42 мин. 7 минути след благополучното си пристигане на последната наша гара от останалия вечно на книга еврокоридор номер 8, тренът тръгва да се прибере в гара Кюстендил. Една от причините за ниската конкурентност на пътническите жп превози в България е окаяното състояние на подвижния състав. В събота бързият влак № 1611 от София за Свиленград на локомотива. Наложило се да бъде изпратен друг. Повредената машина е преминала през подемен ремонт в локомотивно депо на БДЖ и е в редовна експлоатация от месец юни. Скоростомерът не е бил сменен, защото не е бил обект на ремонта. В понеделник пък бързият влак от Бургас за София аварира на гара Твърдица. Причината са натрупани камъни на жп линията, които са повредили локомотива. След тунела около жп гара Гавраилово на релсите е имало камъни, които са ударили в долната част на машината. Композицията се е придвижила до близката гара Твърдица, където да бъде изчакан друг локомотив. От БДЖ представиха на „Монитор“ данни, според които от началото на годината големи ремонти са извършени на 65 локомотиви и мотриси, като в бройката не са включени случайните и аварийните ремонти. В дружеството са извършени и 25 подемни ремонта. В действие са процедури за подемен ремонт на още 20 локомотива и капитален ремонт на други 10. Подготвя се и още една процедура за капитален ремонт на още 10 локомотива, която ще бъде обявена до края на годината. В момента се обсъждат условията с изпълнителите и предстои уточниха от БДЖ. Вчера са били отменени и трите влака, защото се е повредил единственият локомотив, който обслужва линията. От януари досега е бил бракуван един локомотив, ударил се в скала, паднала върху релсите. Около 40 локомотива и мотриси са спрени от експлоатация и очакват ремонт поради изминат пробег. За периода са ремонтирани 99 пътнически вагона.", "date": "2019.09.24", "title": "8 хиляди на ден на влака между София и Своге, за Кюстендил-Гюешево - по 100"}
{"url": "https://www.monitor.bg:443/bg/a/view/obirat-10-jilishta-na-den-prez-ljatoto-temata-176132", "text": "862 домови кражби за юни и юли са регистрирани през тази година, което е с 219 по-малко от тези през летните месеци на 2019 г. От Главна дирекция „Национална полиция“ коментират, че се наблюдава спад поради по-добрата работа на органите на МВР. Крадците набелязват жилищата, които искат да оберат, най-вече по външния вид – наблюдават дали вратите са нови, дали домът е саниран, оглеждат фасадите на сградите и отчитат наличието или липсата на климатици. По отношение на проникването в жилището обирджиите демонстрират въображение. Основният метод остава чрез неутрализиране на заключващите системи на входните врати и прозорците – вдяване на патрони в ключалката, използване на подправен ключ. Най-често влизането става през основните врати на жилищата, а по-рядко през прозорците или забравени отворени балконски врати. За целта те използват различни ключарски инструменти, които могат да закупят онлайн или в близката железария. При проникването през балконска врата или прозорец обирджиите огъват ПВЦ дограмата, за да я отключат. Рядко се наблюдават и случаи на кражби чрез разрушаване на стена през съседен имот. Вещите, които крадците предпочитат, са лесно преносими и лесно продаваеми, като като телевизори и компютри. Малките по обем вещи осигуряват бързото и незабележимо бягство на извършителите. При отсъствие от дома за дълго време полицаите съветват гражданите да съхраняват ценните си вещи в банков трезор. Относно предпазването на дома от полицията подчертават, че е важно да се съчетава активната и пасивната защита. Пасивната представлява поставянето на добри заключващи механизми на входната врата, в частност добър патрон и защитен обков на балконски врати и прозорци. Много често гражданите пренебрегват тази подробности и наблягат повече на скъпи врати, отколкото на качествени заключващи елементи. Една масивна дървена врата с добри ключалки е по-голямо препятствие за крадците, отколкото метална с евтини такива, припомнят от полицията.", "date": "2019.09.24", "title": "Обират 10 жилища на ден през лятото (ТЕМАТА)"}
{"url": "https://www.monitor.bg:443/bg/a/view/prof-mihail-konstantinov-dosega-mnogo-lejerno-gledahme-na-kiberprestyplenijata-176118", "text": "Няма опасност системата за изборите да бъде хакната, казва авализаторът пред \"Монитор\" - В момента нито една фирма у нас не може сама да изпълни тази задача. Нашето дружество обаче има клонова структура във всички области и ще може да координира и ръководи дейността по киберсигурността в страната. Деветдесет процента от щата на дружеството са висококачествени IT специалисти. Ако ни възложат тази задача, ще я изпълним. Това обаче не е работа от днес за утре. Има хиляди информационни системи, които трябва да се одитират и сигурността им да се подобри. - Очевидно е един от бичовете. А да се преборим с проблема напълно не е възможно. Трябва обаче дейността по киберсигурността да се преосмисли на държавно, фирмено и лично ниво. Киберсигурността пряко засяга националната сигурност. - Само по себе си по-доброто заплащане не решава гарантирано проблема. Но то е необходимо условие положението в държавните институции да започне да се подобрява. - На този свят е възможно всичко, което не противоречи на законите на физиката. Така че да, може да се случи. Особено в институциите, които предлагат информационни услуги онлайн. Трябва да се промени и отношението на обществеността към този вид престъпления. Досега много лежерно гледахме на този въпрос. А България е страна с два работещи ядрени реактора. Знаете ли до какво може да доведе една кибератака срещу действащ реактор? А такива атаки вече имаше по света. За щастие, неуспешни. Засега. Изобщо трябва на макс да защитим в информационно отношение поне критичната инфраструктура на страната. - Не, българската система е максимално защитена, защото резултатите се обработват на изолирани компютри. А информацията се пренася на технически носители. Технически такъв компютър също може да се хакне, но ние компютрите си ги пазим физически. С помощта на МВР, естествено. Предизвикателство пред цялата изборна администрация е огромният обем информация, който трябва да се обработи. Това са десетки милиони числа. - В техническо отношение с нищо особено. В политическо не коментирам. - Кампанията очевидно е започнала. Надявам се тя все пак да се води на някакво прилично ниво. Иначе ще заприлича на американските кампании, а това не бива да става. Изборите ще минат и ще отминат, а ние ще останем. И ще трябва да можем да се гледаме в очите и на 27 октомври и на 3 ноември вечерта. - Надявам се да ги избегнем. Има решение материалите в София да се приемат на три места и се надявам това да стане. Трябва да се обърне внимание на подбора и на обучението на секционните изборни комисии, които трябва да бъдат назначени до 30 септември. - Неведнъж съм изтъквал, че машинното гласуване в Европа се среща само в половин Белгия. Нека да изчакаме да го въведат в Германия. Нали все с германците се сравняваме и те са ни идеалът за организация на държавата. - Повишени са възнагражденията на изборните комисии, което е съвсем правилно. Известно е, че с трици маймуни не се ловят. Или поне качествени. Има и повече пари за охрана на изборите, което също е правилно. Изобщо, да си пожелаем успех в произвеждането на тези избори и да не истерясваме толкова по този повод. Българската изборна машина работи отлично. Е, с някои изключения. Проф. Михаил Константинов е роден на 5 март 1948 г. в София През 1986 г. става доктор по математика в Института по математика и механика към БАН Автор на близо 600 научни труда, включително десетки книги Заместник-ректор на УАСГ от 1999 до 2003 г. Член на централните избирателни комисии (ЦИК) за парламентарни, европейски, президентски и местни избори от 1991 до 2011 г. Заместник-председател на ЦИК за парламентарни, европейски и местни избори от 2003 до 2009 г. Председател на Съвета на директорите на „Информационно обслужване“", "date": "2019.09.24", "title": "Проф. Михаил Константинов: Досега много лежерно гледахме на киберпрестъпленията"}
{"url": "https://www.monitor.bg:443/bg/a/view/24-chasova-stachka-spira-feribotite-dnes-v-gyrcija-176133", "text": "Общонационална стачка на екипажите на морския транспорт в Гърция е обявена за днес. Началото й е обявено за 6.00 часа и ще продължи 24 часа. Очаква се стачката да засегне и фериботните връзки в страната, съобщиха от министерството на външните работи (МВнР). От външно ведомство препоръчват на българските граждани, пребиваващи или пътуващи до Гърция, да се информират предварително за разписанията на морския транспорт и възможните алтернативни връзки с друг вид транспорт, както и да следят местните медии за най-актуална информация. Съгражданите ни могат да се информират за предстоящи и настоящи стачни действия на сайта: http://apergia.gr, който е наличен само на гръцки език. При необходимост от съдействие българските граждани могат да се свържат с Посолството ни в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107 или с Генералното ни консулство в Солун на телефони: +30 2310 829 210; +30 2310 869 520.", "date": "2019.09.24", "title": "24-часова стачка спира фериботите днес в Гърция"}
