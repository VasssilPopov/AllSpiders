{"url": "https://www.monitor.bg/bg/a/view/arest-za-kmeta-na-rajon-severen-166679", "text": "Неочакван арест на един от районните кметове в Пловдив бе извършен тази вечер.  Кметът на район \"Северен\" в Пловдив е арестуван преди минути, научи Traffic News. Ральо Ралев е задържан в района зад Университета по Хранителни технологии при акция на КОНПИ и Криминална полиция. В момента маскирани полицаи влизат в район \"Северен\". ", "date": "2019.05.30", "title": "Арест за кмета на район \"Северен\""}
{"url": "https://www.monitor.bg/bg/a/view/razlikite-mejdu-dve-vseleni-166677", "text": "Науката е предизвикателство, удоволствие, хоби, мечта...Това ми отговори преди време млад български учен, който е кандидат на науките от NASA. Веселин Костов е завършил физика в Софийския университет, след което обаче избира да продължи образованието си в чужбина. Живее в САЩ от 15 години и е част от екипа, който откри планетата с две слънца Kepler-1647b. Когато го попитах дали е мислил някога да се завърне у нас, той заяви, че бъдещето му зависи от това накъде ще го заведе кариерата. Но когато самите ние научим за подобни открития, се гордеем, че сме българи и че има хора по света, които помагат да се чуе името на страната ни. В същото време у нас наблюдаваме една друга, паралелна реалност. Почти всеки ден си задаваме въпроса как се прави наука без пари и как се живее с 460 лева заплата. Защото тогава да си учен не звучи никак гордо. Напротив. Виждаме едни огорчени и смазани хора, които се опитват по всякакъв начин да провеждат изследвания и да участват в проекти. И може би това е решението, защото много често тези хора са обвинявани, че не са достатъчно инициативни, за да реализират идеите си. Междувременно пък се наслушахме на приказки как ще върнем от чужбина млади учени с милиони за научни програми. Казваха ни и че 300 български учени в чужбина са готови да помагат на страната ни. От една страна са захаросаните приказки, от друга - мрачната реалност. И това поражда пропаст, защото живеем сякаш в две различни вселени.   И сигурно всеки от нас се пита къде грешим. Вярно е, че парите за наука са на прага на минимума и само с хъс нещата не се получават. В същото време искаме от българския учен да прави чудеса, да патентова, да търси спонсори и да прославя произведенията си зад граница. А спонсори се намират трудно, защото бизнесът инвестира само в това, от което има полза. Може би и заради това трябва да преведем науката на достъпен език, за да е печеливша. Първо за бизнеса, после и за обществото. Учените трябва да са достатъчно убедителни, че се заслужава някой да помогне за изследванията им на терен или за тестването на дадено изобретение. Спомнете си, че сме лидери и сред изработването на космически храни. Така че BG науката е мисия възможна. Тя е престиж, въпрос на приоритети.", "date": "2019.05.30", "title": "Разликите между две вселени"}
{"url": "https://www.monitor.bg/bg/a/view/12-antivaksyri-otnesoha-globi-za-propusnati-vaksini-na-decata-temata-166676", "text": "112 родители и настойници са глобени за пропуснати ваксини срещу морбили и още три други заболявания на децата през 2018 година. На всички тях са написани актове. Това съобщи за „Монитор“ д-р Радосвета Филипова, държавен експерт от дирекция „Здравен контрол“ в Министерството на здравеопазването. Наложените им глоби са от 50 до 200 лева. По смисъла на член 210 от Закона за здравето всеки, който не се е явил на имунизации, реимунизации, профилактичен преглед или изследване, се глобява от 50 до 100 лева при първо неявяване, а при второ от 100 до 200 лева. Според нормативната уредба на такива санкции подлежат и лекарите, които са допуснали този пропуск. В здравното ведомство обаче нямат информация за глобени доктори. Няма информация и за актовете, съставени от началото на тази година към момента, тъй като обобщена информация за тях МЗ събира към месец април на следващата година. \"Тази мярка е твърде неефективна. Дори глобата да бъде по-висока, няма да реши проблема, тъй като децата и възрастните остават неимунизирани, а това е твърде опасно както за самите тях, така и за околните, защото те посещават детски градини, и училища“, коментира д-р Филипова. По думите й има лекари, които издават бележка за извършена имунизация на детето, за да бъде записано в забавачката или на школо, но на практика тя не му е направена по настояване от родителите. Такива случаи са засечени, след като в близо половината области на страната избухнаха епидемични взривове от морбили през есента на миналата година. Лекарите са установили лабораторно, че при деца, които имат издадени бележки за имунизации не съществуват антитела срещу инфекцията. Едно семейство, противник на ваксините, е завело дело срещу Министерството на здравеопазването заради задължителния имунизационен календар. Родителите обаче са изгубили в съда, съобщиха от здравното ведомство. За разлика от ситуацията у нас, в Сърбия се водят дела срещу 300 семейства, които са пропуснали да заведат децата си за ваксиниране. Глобата там за такъв пропуск се равнява на 300 евро. В Германия министърът на здравеопазването Йенс Шпан предложи преди два дни да се въведат глоби за родителите на деца в училищна възраст, които не са ваксинирани срещу морбили. Предложената санкция е 2500 евро. Подобно предложение направи и социалният министър Бисер Петков. Помощите за отглеждане на дете ще бъдат орязани, ако родителите не го заведат на имунизация и реимунизация, включени в задължителния имунизационен календар, както и на профилактичен преглед. В такива случаи те ще получават 30% от сумата, определена на базата на гарантирания минимален доход. Това предлага Петков в проект на Постановление за изменение и допълнение на Правилника за прилагане на Закона за социално подпомагане. А броят на заразените с морбили в България удари 759. Случаите на инфектирани продължават да се увеличават, съобщи главният здравен инспектор доц. Ангел Кунчев. В сравнение с миналата година увеличението е над 40 пъти. В София са две трети от заразените. Голям е броят им и в област Благоевград, заразата тръгна от детското отделение в болницата в Разлог. По последни данни на Министерството на здравеопазването вече има болни от морбили в Пазарджик, Бургас, Перник и Пловдив. В момента най-много заразени има в София област. Случаи са регистрирани в Самоков и Ихтиман, но и в столицата и Кюстендил. По думите на доц. Кунчев около 90% от случаите на заразени с морбили са сред ромското население, затова натам са насочени усилията за по-голям имунизационен обхват. 11 акта за неизвършване на имунизации са наложени на общопрактикуващи лекари в Бургаско през последната година и половина, съобщиха от Регионалната здравна инспекция в морския град. 35 са били санкциите на майки и бащи за пропуснати имунизации на бебета и малчугани през 2017 година. Глобени са 10 общопрактикуващи лекари заради неспазен срок за ваксините. \"Причините за неимунизирани деца са различни – отложени по медицински противопоказания, не са намерени от общопрактикуващия лекар на посочения адрес, пребиваващи в чужбина, както и отказ на родителите. Хората не желаят да ваксинират малчуганите най-вече защото мислят, че ваксините отключват или предизвиква дадени заболявания\", коментираха от ръководството на Бургаската РЗИ. След налагане на глобите те рядко променяли решението си. \"През изминалите години обаче имаме и случаи, когато родители които са глобени за административно нарушение, да заведат децата си за имунизация. Тази практика обаче е рядка\", каза директорът на инспекцията д-р Георги Паздеров. Най-често родителите отказват имунизация срещу морбили, паротит и рубеола, но има и такива, които отказват всички имунизации, сочат данните на здравните власти. В Русенско и Шуменско отказите от ваксини са най-малко спрямо други области на страната, показват справки на регионалните здравни инспекции. От 2013 до 2018 година са съставени 6 акта на родители от Шумен и областта, които не са осигурили провеждането на задължителни имунизации на децата си. И по шестте са издадени наказателни постановления на обща стойност 300 лева. Санкциите са от по 50 лева на човек, каза д -р Илияна Лозанова, главен секретар на инспекцията в града. Съставен е акт и на един общо практикуващ лекар за непредставяне на отчет за проведените имунизации. Издадено му е наказателно постановление за 100 лева. 6 са и актовете, издадени на родители за неваксинирани деца в Русенско от началото на годината до момента, съобщи началникът на отдел „Противоепидемичен контрол“ в РЗИ – Русе д-р Маргарита Големанова. При всички случаи става въпрос за малки деца. Родителите били категорични, че ваксините нанасят вреда на здравето.", "date": "2019.05.30", "title": "12 антиваксъри отнесоха глоби за пропуснати ваксини на децата (ТЕМАТА)"}
{"url": "https://www.monitor.bg/bg/a/view/mon-otlichi-9-ucheni-s-nagrada-pitagor-166681", "text": "Девет учени бяха удостоени с награда \"Питагор\" за своите постижения. Те завоюваха отличенята в конкуренцията на 37 свои колеги. По време на церемонията просветният министър Красимир Вълчев заяви, че програмата \"Питагор\" е  малка оценка на постиженията на нашите учени и начин те да бъдат мотивира  да се развиват малка оценка за тези учени. \"Желая на всички ученида чувстват смисъла и удовлетворение то, от това което правят\", каза той. Вълчев подчерта, че да се занимаваш с наука не е просто професия, а призвание, което изисква да отдадеш цялата си енергия. Призовете бяха раздадени в седем категории, а победителе бяха определени от миналогодишните носители на награда \"Питагор\". Вълчев връчи голямата награда Питагор  за цялостен принос на проф. д. н. Красимир Димитров Данов, който бе номиниран от факултета по химия и фармация в СУ \"Св. Климент Охридски\". Основният му принос е в областта на математическото моделиране и създаването на оригинални математически модели. \"За мен е чест да бъда удостоен с тази награда, защото тя не се дава поради навършване на кръгла годишнина, а за научни постижения.\", заяви победителят в категорията. Голямата награда за млад учен получи д-р Ангел Джамбов, който е магистър по медицина и асистент в Катедрата по хигиена и екомедицина на Медицински университет - Пловдив. Работата му е свързана с действието на физическите и социалните фактори върху здравето на хората. Отключието му връчи зам. - образователният министър Карина Ангелиева, която заяви, че след следващия месец стартира портал за наука, който ще бъдат споделени всички български успехи. В него ще бъде включена и специална секция за младите учени. Двама получиха награда от министъра на вътрешните работи Младен Маринов. С приз в областта на природните и инженерните науки бяха удостоени проф. Петър Петров и проф. Даниела Йорданова. Журито избра единодушно и двама победители в областта на медицинските науки. Зам. - образователният министър Деница Сачева връчи приза \"Питагор\" на проф. Надка Бояджиева и проф. Николай Лазаров на двама преподавали от Медицински университет - София. Зам. - културният министър Амелия Гешева награди проф. Светлана Куюмджиев от института за изследване на изкуствата в областта на социалните и хуманитарните науки  Наградена не пропусна на благодари за признанието на една от най - младите области, с които тя се занимава. За успешен ръководител на международни проекти зам. - социалният министър удостои с награда \"Питагор\" награди проф. Лъчезар Трайков. Медикът на година за 2018 г. заяви, че ще раздели паричната си награда между един от своите аспиранти и учени от БАН. Образователният министър Красимир Вълчев  връчи и последния приз за колектив с успешна експлоатация и комерсиализация на научните резултати. С наградата бе удостоена проф. Елисавета Наумова - Григорова от катедрата за клинична имунология в Медицински университет - София. Тя подчерта ролята на екипа, с който всеки учен работи за нейните постижения и сподели, че наградата е признание за развитието на клиничната имунология. Григорова посъветва младите да следват мечтите си, да бъдат устреми, да се борят и да имат куража да станат млади учени.", "date": "2019.05.30", "title": "МОН отличи 9 учени с награда \"Питагор\" "}
{"url": "https://www.monitor.bg/bg/a/view/taryn-edjyrtyn-ni-potapja-v-dnevnicite-na-eltyn-djon-166654", "text": "„Когато гледам филма, не виждам актьор. Виждам себе си“ - така сър Елтън Джон оценява представянето на Тарън Еджъртън във филмовата му биография „Рокетмен“. Изпълнителят на Tiny Dancer е сред продуцентите на премиерното заглавие за седмицата, но това не бива да ви притеснява – с изключение на финалните надписи, където се описва настоящия живот на звездата, останалата част от лентата съвсем не се увлича в клиширано и преднамерено самохвалебствие. Дори напротив. Елтън Джон не се свени да допусне зрителите възможно най-близо до себе си в годините и моментите, в които самият той не вижда светлина в края на тунела. Не липсва самокритика – особено в моментите на неразбирателство с дългогодишния си професионален партньор Бърни Топин. Именно връзката на носителя на „Грами“ с текстописеца е тази, която стои като гръбнак на заглавието – поне за онези, които винаги търсят романтичната жилка във всяка продукция. Не, двамата така и не стигат до размяна на влюбени послания, предвид, че Топин е хетеросексуален, но приятелството им е това, което поддържа жив не само Джон, но и чисто човешкия аспект от историята. С премиерата на „Рокетмен“ донякъде а обра единствено трохите, останали от Брайън Сингър. Тук режисьорът се справя отлично с представянето на цветната персона на Елтън Джон – нещо, което проличава още в първата сцена. В яркооранжев костюм с ангелски крила и дяволски рога, Тарън Еджъртън връхлита във възстановителен център, където го очакват облечените в черно, сиво и бяло членове на групата за взаимопомощ. Връщайки лентата назад до детството си, той постепенно разсъблича целия инвентар от аксесоари, за да остане и той като останалите – оголен и приземен. Още тук проличава и прочитът на самия Елтън Джон върху собствената си биография. Не почувствал никога любовта на родителите си, малкият Рѐджиналд Дуайт усеща емоционална връзка единствено със своята баба, която е и тази, която го побутва към музикалната сцена. Именно проблематичните отношения с вечно студените му родители пък оставят може би един от най-големите белези в сърцето на Джон. Но не от този плач, в който сълзите ти се стичат беззвучно по бузите, а от този – грозния и шумен рев“, обясни сър Елтън Джон след премиерата на „Рокетмен“ в Кан. Освен с безспорен музикален нюх, тук той проявява и усета си за актьорски превъплъщения. Причината – именно той посочва Еджъртън като достоен свой „имитатор“ пред камерата. Двамата се запознават на сета на втория „Кингсмен“, където се убеждава в актьорските умения на младия британец. Година по-рано обаче остава стъписан от певческите данни на 29-годишния актьор, когато той даде гласа си назаем на горилата Джони в „Ела, изпей!“, а сред кулминационните му изпълнения бе именно I'm Still Standing. Малък спойлер – същата песен е от основополагащо значение и за „Рокетмен“. Елтън Джон повярва дотолкова на Еджъртън, че го остави сам да се вихри в студиото, за да запише със собствения си глас някои от най-големите му шлагери. Някои от тях се вписват като част от сюжета, други в типичния стил на мюзикалите пресъздават емоционалните вихрушки на Джон, без да се съобразяват с хронологичното излизане на синглите. Лентата, логично, ни хваща за гърлото със саундтрака си с попълнения като Rocket Man, Tiny Dancer, Your Song, Don’t Let the Sun Go Down on Me, Saturday Night’s Alright for Fighting, Crocodile Rock и много, много други. Има обаче и оригинални парчета, сред които дуетът на Еджъртън и Джон - (I’m Gonna) Love Me Again. „Той дойде вкъщи, хапнахме и го оставих да изчете дневниците ми“, така певецът е помогнал на Тарън Еджъртън да влезе в ролята си. А актьорът, който съвсем наскоро брои младежките пъпки в неособено обнадеждаващото заглавие „Робин Худ: Началото“, сякаш е Всяка малка усмивка, кокетното вдигане на крак върху пианото и дори отличните костюми – дело на Джулиан Дей, ни напомнят за същия Елтън Джон, в който света се влюби след първото му „излитане“ на сцената в американския „Трубадур“. „Позволи ми да представя и некрасивите черти от характера му“, обяснява и самия Еджъртън за изграждането на филмовия образ. А само няколко секунди след старта на лентата зрителят започва да се чуди как преди този актьор за ролята са били спрягани имена като Джъстин Тимбърлейк и Том Брейди – несъмнено доказани звезди, които трудно обаче биха извадили от собственото си Аз в такава голяма степен Елтън Джон. Декстър Флечър, както и самият певец, не се поддават на натиска от страна на различни студиа да потулят непристойните сцени за децата до 13-годишна възраст. Сексът, наркотиците и алкохола за закуска са екранен факт, но дори и в най-мрачните моменти за героя, зрителят не е оставен с чувството за безизходна депресия – предимство, което отдаваме изцяло на подхода на Флечър. „Рокетмен“ е задължително заглавие за всеки фен на Елтън Джон, меломан или любител на седмото изкуство по душа. „За всекиго по нещо“ е успешната формула, на която залагат от екипа на продукцията и то съвсем не безуспешно. И макар че световната премиера се провежда далеч преди официално обявения „награден“ или иначе казано - „оскаров“ сезон, то залагаме отсега, че за този филм тепърва ще се говори.", "date": "2019.05.30", "title": "Тарън Еджъртън ни потапя в дневниците на Елтън Джон"}
{"url": "https://www.monitor.bg/bg/a/view/nikola-chileva-zapali-kuhnjata-na-ada-za-100-000-lv-166680", "text": "Дори градусите на котлоните в Hell`s Kitchen не могат да се мерят с огъня в кръвта на  Веселина Чилева, която нажежи обстановката в кухнята на макс и си заслужи голямата награда. Тя успя да грабне чек за 100 000 лв и договор за работа в ресторанта на шеф Виктор Ангелов, който се превърна едновременно в учител и кошмар за участниците в предаването. Бойно кръщение в кухнята на шеф Ангелов беляза подготовката за големия финал. Никола и Чилева трябваше да изненадат шеф с авторско ястие, достойно за менюто му. В ролята на съдници влязоха членовете на екипа на шеф Ангелов. Момчето, работило в ресторант със звезда Мишлен, приготви паста със скариди, гарнирани с аспержи с естрагон и олио от чоризо. Веселина заложи на свинско, гарнирано с ризото с цвекло, разновидност от чипсове и сладко от горски плодове.  намигна по време на готвенето тя. Екипът на шеф Ангелов похвалиха и двамата за комбинацията, но при гласуването дамата успя да надвие с резултат от 4:2. С това тя си спечели предимство – да избере дясната си ръка във вечерната резервация. Отпадналите участници се завърнаха да подадат ръка в кухнята на финалистите, а срещата  просълзи Никола за пореден път в шоуто. Чилева избра първо да вземе Светлана, а Никола избра за своя дясна ръка Веселин. В крайна сметка двамата разделиха отборите постарому – мъже срещу жени. извика Пецата, който ще остане в историята на предаването като един от най-колоритните персонажи. За стартер Чилева избра да изкуши гостите с гъши дроб със сладко от горски плодове, чипс от козунак и лешници, а Никола – севиче с миди Сен Жак и чътни от ягоди, гриловани филета от портокал и филиран бадем и топло предястие смилянски боб с доматен сос, грилован октопод и пюре от кимчи. И двамата финалисти решиха главен герой в основното им ястие да е риба. Веселина предложи треска с лимонова трева, чипс от булгур и спанак,  а конкурентът й - калкан с рагу от черна леща. Сред ВИП гостите, които наблюдава финалистите изкъсо, са звездата от медицинската драма „Откраднат живот“ Наум Шопов-младши, Катя и Здравко от дует „Ритон“, тв водещият Драго Драганов и д-р Енчев. Никола започна вечерната резервация с летящ старт, докато червената кухня тръгна с по-неуверени крачки. В разгара на вечерта отборът на Никола също допусна грешки, като по едно време дори остана без ориз и така везните се изравниха.  Десертите се оказаха решаващи за победата. Червената кухня начело с Чилева успя първа да издаде поръчките си. категоричен бе шеф Ангелов след края на вечерната резервация. След внимателно обмисляне той взе решение да отличи Веселина за победител.", "date": "2019.05.30", "title": "Чилева запали Кухнята на Ада за 100 000 лв"}
{"url": "https://www.monitor.bg/bg/a/view/sajt-informira-v-realno-vreme-kyde-e-naj-mrysen-vyzduhyt-166682", "text": "Електронна система за информиране на населението за качеството на атмосферния въздух (КАВ) в реално време ще ни информира колко замърсен въздух дишаме. Това стана ясно от конференция, на която бе представена системата. Тя ще си служи с данни, събирани и обработвани от Националната автоматизирана система за мониторинг на качеството на атмосферния въздух. Тя е достъпна на сайта на Изпълнителната агенция по околната среда (ИАОС) и се появява още в началната страница. “В която и търсачка да напишете “ИАОС” и кликнете на сайта, системата ще излезе”, коментира директорът в “Мониторинг и оценки на околната среда” в ИАОС Валери Серафимов. По думите на директора в “Информационно обслужване и технологии, международно сътрудничество и връзки с обществеността” Росалина Инджиева проектът е направен по българско и европейско законодателство като за гражданите е достъпна публичната чу част.  В него може да се намери информация за максимален период от време 10 дни за замърсяването на въздуха по различни показатели - ниво на фини прахови частици, температура, азотен диокис, посока на вятъра, дори степен на слънчева радиация. Може да бъдат избрани както всички, така и само някои от показателите. По подразбиране се появява и информация за последните 24 часа или за последната седмица. \"Ако сега е 11:05 ч., можем да видим какво е нивото на фини прахови частици в 11:00 ч.”, даде пример министърът на околната среда и водите Нено Димов. Общо 240 са стойностите, които можем да визуализираме, а данните са налични от 2015 г. насам, допълни Димов. Информацията пък може да бъде свалена в .pdf формат, който може да се използва в документи. Смолян, Горна Оряховица и Пловдив са градовете с най-голям брой на замърсяванията за първите 3 месеца на тази година. В Пловдив виновник е ж.к. Тракия. След тях се нареждат Монтана и  В другата крайност, където почти няма замърсяване, са Сливен, Добрич, Пирдоп, Бургас, Девня, София с Копитото и Стара Загора. По думите на Серафимов най-проблемен замърсител за България са фините прахови частици, макар и в района Марица-Изток да има отчетени високи нива на серен двуокис. През 2018 г. нивото на фини прахови частици във Враца е било 227 микрограма на куб. метър, което е 4 пъти над допустимата норма от 50 микрограма. В квартал “Църква” в Перник това ниво е било 238 микрограма, което отново е над 4 пъти над допустимото. По предварителни данни за миналата година обаче се очаква 9 града да излязат от предварителната процедура поради достигнати ниски стойности на замърсяване. “Така ще имаме цял един регион, а именно Североизточен, който ще излезе от процедурата”, коментира ресорният министър. На въпрос относно контрола на големи предприятия и цехове, Димов коментира, че  Това ще стане чрез новоприетия Закон за чистотата на атмосферния въздух, влязъл в сила в началото на 2019 г. Той не търси постигане на всички норми за година, а постепенно подобрение. “Ако миналата година сте имали 50 превишения, а тази - 48, това е тенденция към по-добро”, каза още Димов. „Отговорност ще се търси от местната власт и от всички, ангажирани за запазването на чистия въздух”, подчерта екоминистърът.", "date": "2019.05.30", "title": "Сайт информира в реално време къде е най-мръсен въздухът"}
{"url": "https://www.monitor.bg/bg/a/view/kamennite-topki-v-kosta-rika-bili-anteni-na-izvynzemni-166668", "text": "Археологията ни е изправяла пред всякакви загадки. Една от най-големите обаче се намира в южната част на Коста Рика, където по земята са разпръснати стотици гладки каменни сфери, сякаш излезли от детска кутия с колекция от топчета. Тези в Коста Рика обаче са доста големи и едва ли стават за игра. Най-едрите от тях са с диаметър до 2 метра и тежат по 16 тона. Едни от тях лежат върху земята, а други са частично вкопани в нея. Кълбата са увековечени в култовата сцена на филма “Похитителите на изчезналия кивот”, където макет на една от тях в естествени размери едва не смазва Индиана Джоунс, пише obekti.bg. Каменните кълба се намират главно в южната област Дикис Делта, както и на остров Исла дел Каньо, на около 30 км от брега. Топки са открити и в други части на Централна Америка. Никъде обаче те не са толкова много и с такова добро качество като в Коста Рика, където са около 300 на брой. Според мнозина те са съвършени като пропорции и гладкост, което прави мистерията около създаването им още по-голяма. Изследванията на учените се затрудняват и от факта, че повечето от топките са преместени от оригиналните им места в джунглата, където са открити. Затова вече е невъзможно да се установи за какъв период са били създадени. Кой е направил тези топки и каква е била целта им? И на двата въпроса учените не могат да дадат категоричен отговор. Съществуват най-различни митове. Според един кълбата идвали от изгубения континент Атлантида, а според друг са дело на самата майка природа. Първите сведения за тези топки се появяват в края на 19. век, но са описани научно едва през 30-те години на миналия век, така че се смятат за сравнително ново откритие. Най-интересната и, естествено, най-оспорвана теория е, че каменните сфери са били поставени на специални места от индианците в епохата много преди идването на Христофор Колумб и са служели като трафопостове на боговете! Както и на всички други древни монолити, тяхната функция била да улавят и настройват течащата световна енергия. Според тази теза каменните топки били нещо като камертони на земята, които вибрирали и предавали  различните честоти, които пък след това били улавяни от извънземните. Т.е. каменните топки били своеобразни антени като част от приемник за комуникации на извънземните. Е, ясно е, че и древните са разполагали с безжична мрежа. Според много други изследователи камъните са имали астрономически функции в праисторическа Америка и това е една от най-разпространените тези. Много от тях са открити на групи до 20 броя, често разположени в геометрични фигури като триъгълници, четириъгълници или пък прави линии.  В много случаи тези фигури сочели към магнитния север на Земята. Според някои те даже били навигационни маркери за кацащи космически кораби. Друга много разпространена и все по-приемана теза е, че тези различни по големина каменни кълба са били използвани като символ за ранга на даден вожд на племе или на цяло село. Може да са служели и като религиозни или церемониални символи. Изследователите са единни само по един въпрос – че топките са  дело на човешка ръка, което прави постижението още по-впечатляващо.  Най-интересна е версията, че древните индианци притежавали специална отвара, с помощта на която размеквали скалата и я ваели в различни форми. Тази теория е толкова интригуваща, че по нея работел Жозе Давидовиц от Френския институт за геополимери. Тезата обаче не е подкрепена с никакви археоложки или геоложки доказателства.  Повечето топки са изработени от гранодиорит - магмена скала, близка по състав до гранита. Никой обаче не е успял да демонстрира досега, че на него може да му се въздейства по химичен път, за да бъде оформен. Каменоломната за гранодиорит обаче се намира в планинската верига Таламанка, на около 80 километра от мястото, където са открити за първи път повечето топки. Пренасянето на каменните блокове от индианците е било трудна, но не и невъзможна задача, тъй като те вероятно са оформяли сферите на място, за да се търкалят по-лесно. Въпреки това според изследователите за преместването на всеки каменен блок са трябвали доста големи групи мъже, а и индианците не са разполагали с кой знае колко съвършени сечива. Интересно е също така, че не е намерена нито една недовършена топка.    Остават обаче въпросите как точно са били направени топките и с каква цел. Според някои сферите са толкова гладки и съвършено кръгли, че индианците вероятно са използвали някоя тайна за нас технология, взета например от извънземни? Тук обаче има един проблем – много малко от топките са тествани със съвременни измервателни уреди. Когато са открити през миналия век, най-големите, полузарити в земята, са били мерени само с отвес и вземане на обиколка в хоризонтално положение, като диаметърът се е изчислявал по математически път. Други от топките пък са толкова увредени от климатичните промени, че е трудно да се разбере колко гладка първоначално е била повърхността им.  Всички тези уговорки обаче не могат да оборят факта, че някои от тях, запазени от дебели пластове пръст, са учудващо кръгли и гладки. Каменните сфери са открити за първи път през 30-те години на миналия век, когато фирмата United Fruit Company започва да разчиства джунглата в страната, за да сади бананови плантации. Работниците бутали сферите настрани с булдозери и тежка техника и палели сухите треви, като повредили някои от топките. С това обаче неприятностите за сферите не приключили. Златотърсачи, вярващи в истории за скрити съкровища, започнали да пробиват дупки в сферите и след това поставяли вътре пръчки с динамит, като ги разполовявали с взрив. Няколко кълба били повредени, преди властите да се намесят. Някои от тях по-късно били съединени обратно и в момента са изложени в Националния музей на Коста Рика в столицата Сан Хосе. До момента на откриването им повечето от топките били пазени от пластове пръст или гъста растителност в джунглата. След това обаче те били изложени на резки промени в температурата, слънце и дъжд, и гладката им повърхност започнала да се наранява. Първите научни изследвания на топките са направени малко след откриването им от Дорис Стоун, дъщерята на изпълнителния директор на United Fruit Company. Те са публикувани през 1943 г. в списанието “Америкън антикуити”. Нейните изследвания привличат вниманието на учения Самюел Киркланд Лотроп от Харвардския университет. Заедно със съпругата си и екип той организира експедиция до южната част на Коста Рика и именно той прави едни от най-подробните и задълбочени изследвания на близо 200 каменни топки, които намира. Интересни са разказите на жена му Елеонор  за преживяното там. “Като съпруга на учен, която го придружава навсякъде, аз съм свидетел на много неочаквани открития. Нищо обаче не е гъделичкало повече въображението от невероятните каменни топки в Централна Америка. Загадките, които те поставят, могат да затруднят дори дидактическите умения на Шерлок Холмс”, пише тя в спомените си за експедицията в Коста Рика.   При разкопките Лотроп идентифицира пет големи групи от топки. Три от тях изглеждали да са на оригиналните си позиции. Във всяка от групите имало  една базова линия от 3, 4 или 5 сфери. Други топки, подредени отстрани, оформяли триъгълници. Според археолога най-логичното обяснение било, че конфигурациите имали астрономически или ритуални функции. Освен че измерил повечето топки (макар и с несъвършени уреди), Лотроп ги класифицирал в таблица и се опитал да открие възрастта им. Започнал да копае около тях и открил много глинени съдове, по които датирал топките. Смята се, че те са направени в периода от 200 г. пр.н.е. до 1500 г. сл.н.е. Най-много сфери обаче, изглежда, са били изработени в периода от 800 г. пр.н.е. до 1200 г. сл.н.е. Би могло да се твърди, макар за техния произход все още да се спори, че култът към изработването на каменните топки е доста късен и вероятно е продължил на места чак до 16. век, пише Елеонор Лотроп. Днес каменните топки се използват като декорация на важни административни сгради, училища, болници и богаташки къщи, има ги и в по-големите музеи в Коста Рика и Централна Америка. Те обаче не престават да гъделичкат въображението на изследователи и пътешественици, защото никой не иска да приеме, че стотици каменни кълба са създадени и подредени на огромна територия, без за това да е имало някаква изключително важна или тайнствена причина в миналото.", "date": "2019.05.30", "title": "Каменните топки в Коста Рика били антени на извънземни"}
{"url": "https://www.monitor.bg/bg/a/view/agent-akademik-pak-aktiviran-da-huli-peevski-166651", "text": "Мине се не мине и Фабриката за фалшиви новини се активира на бързи обороти да сее хули за депутата и издател на „Телеграф медиа“ Делян Пеевски. Обичайно целта е да се гони норматив от фейкове срещу народния представител, който е и враг № 1 на задкулисните играчи у нас и затова обичайното действие е да се пусне поредния безсмислен материал по негов адрес. Както често се случва и този път основен деец в писанията е бившия агент от ДС Академик Огнян Стефанов, дирижиращ сайта „Фрогнюз“, превърнал се в „Пеевски се сети за ДДС-то на хляба след 10 години ”престой” в парламента, айде бе“ е озаглавено последното писание на ексченгето от Държавна сигурност. След като Фабриката изчерпа репертоара си, сега чака като удавник за сламка да се хване за поредното нещо, към което да пришие Пеевски. Ако обичате, драги служителите на олигархията, айде стига вече, 10 г. си измисляхте какви ли не безумици по адрес на Пеевски, пришивахме му връзки в чрез марионетката си Лозан Панов, приписвахте му влияние в управлението на държавата и намеса в назначенията в правителството, макар че той е депутат от опозиционна партия, търсихте фирми, които да свържете с името му без да разполагате и с един ред доказателства. Айде стига! Погледнете си вашите работи и мислете как ще се извинявате за кражбите, които извършихте и за милионите, които отмъкнахте, а Пеевски оставете да си върши работата на народен представител в българския парламент.", "date": "2019.05.30", "title": "Агент Академик пак активиран да хули Пеевски"}
{"url": "https://www.monitor.bg:443/bg/a/view/pravosydnijat-ministyr-kym-lozan-panov-vks-dopisva-zakoni-v-razrez-s-konstitucijata-166656", "text": "Тълкувателни решения на Върховния касационен съд стават причина да се противопоставят две независими власти – законодателната на съдебната. Това заяви правосъдният министър Данаил Кирилов пред пленума на Висшия съдебен съвет, чийто председател е. Критиката към председателя на върховния съд Лозан Панов стана при приемането на годишния доклад на ВКС и стана повод за сериозни полемики между кадровиците на Темида. Докато представяше доклада си за дейността на съдилищата през 2018 г. Панов за пореден път заяви недоволството си, че през м.г. бяха приети промени в Наказателно-процесуалния кодекс, с които бе въведена забрана съдилищата да публикуват присъди по наказателни дела, докато те не бъдат приведени в изпълнение, за което е необходимо прокуратурата да уведоми. Панов напомни и за скандалните проверки, които той разпореди в Апелативния спецсъд м.г., както и за спорните тълкувателни решения, едно от които бе на път да блокира работата на Комисията за противодействие на корупцията и за отнемане на незаконно придобито имущество (КПКОНПИ). Панов се спря и на тълкувателното решение на ВКС за обезщетенията на близките на загинали на пътя при катастрофи, което пък предизвика вълна от обществено недоволство. Ако се представи така на депутатите, ще има дебати. За оповестяването на присъдите в публичното пространство имаше дълбоко убеждение в правната комисия, че е мярка, която ще подпомогне гарантирането на изпълнението на наказанието. След тази мярка няма бягства на осъдени. Констатациите за тълкувателната дейност на ВКС са пристрастни и необективни. Те залагат противоречия между съдебната и законодателната власт“, заяви Кирилов, уточнявайки, че има предвид тълкувателното решение за формирането на застрахователното обезщетение и за работата на комисията „Антикорупция“. Кирилов, който е бивш председател на правната комисия в НС бе категоричен: „За КПКОНПИ волята на законодателя беше потъпкана с решение №4 на ВКС по дело от 2016 г., което завърши спешно в края на 2018 г., след две години. Тълкувателното решение беше контра на закона, контра на конституционното решение от 2012 г. Това наложи бързата реакция на НС“. Кирилов напомни и че беше предприета широка международна атака срещу решението на парламента, с което бе потвърдена гражданската конфискация. „Тези принципи бяха приети от европейските ни партньори. Никога не е оспорвано конституционното правомощие на независимата съдебна власт да уеднаквява съдебната практика. Продължаваме да смятаме, че да формира волята си в законодателство. Ако приеме председателят на ВКС, да се направят такива редакции в доклада, които да не поставят в противоборство двете власти. Това е по-мекия израз от този, който би чул в рамките на парламентарния дебат“, обърна се Кирилов към Панов. Председателят на ВКС обаче не изрази такава готовност и заяви, че „тълкувателната дейност не зависи дали се харесва на законодателната власт“. Панов обаче прие с половин уста част от предложението на главния прокурор Сотир Цацаров за прекрояване на съдебната карта. „В доклада детайлно председателят на ВКС стига до известен извод за изключително неравномерна натовареност на съдилищата и прокуратурите. През 2018 г. 11 прокуратури бяха превърнати в териториални отделения. В момента прокурорската колегия обсъжда оптимизирането на още 29 прокуратури. Отправям предложение към съдийската колегия и ръководството на ВКС за разумен, умерен диалог за съдебната карта, до каква степен е необходимо да се направи реформа във военната магистратура. Дайте да се опитаме да действаме заедно“, каза Цацаров. Панов обаче заяви, че е готов да дебатира само за реформа при военните съдии заради ниската им натовареност. За прекрояване на съдилища не каза нищо. Въпреки подновения призив на Данаил Кирилов годишният доклад на ВКС да не бъде приет поне в частта му за тълкувателната дейност, със 17 гласа „за“ и нито един „против“ пленумът на ВСС гласува, че е изслушал, приел и изпраща доклада в парламента заедно с протокола от заседанието по тази точка.", "date": "2019.05.30", "title": "Правосъдният министър към Лозан Панов: ВКС дописва закони в разрез с конституцията"}
{"url": "https://www.monitor.bg:443/bg/a/view/fitnes-i-veloaleja-v-pyrvija-kampus-v-studentski-grad-166628", "text": "Велоалея и няколко фитнеса на открито ще бъдат на разположение на студентите, чиито блокове ще попаднат в първия кампус в Студентски град. Това предвижда одобрения проект на новото пространство, в което ще бъдат заградени с общо 3 блока, обясни пред „Монитор“ председателят на Националното представителство на студентските съвети (НПСС) Яна Вангелова. В кампуса ще бъде направено и споделено пространство за учене и кафене. За да има къде да перат студентите дрехите си пък се предвижда да бъде оборудван и с перални. Освен места, на които младежите да поддържат спортната си форма, в кампуса ще бъдат изградени и пейки, на които да си почиват. Предвидено е и озеленяване с дървета и храстчета. Ще има и специални места за паркира на колите, за да не бъдат унищожени тревните площи. Кампусът ще бъде разположен в близост до сградата на общината в район „Студентски“. Два от блоковете в него ще бъдат на Техническия университет и един на Минно-геоложкия университет „Св. Иван Рилски“. Сградите и на двата ВУЗ-а се намират в близост до заграденото пространство, подобно на модела на университети в Западна Ерпопаниверситети. „Излизаш от кампуса и отиваш на лекции. Около теб виждат зелени площи, пейки, има места, където да четеш и чертаеш с колегите си. Това се неща, които съм виждала в другите държави“, обясни Вангелова. В заграденото пространство ще се влиза през два входа–от паркинга и през специална бариера. Това ще се случва най-вероятно с помощта на карти и достъпът на външни лица в кампуса ще бъде ограничен. „По този начин ще бъде изградено по-сигурно пространство за студентите. Сега всеки може да влиза в общежитията “, коментира председателят на НПСС. Проектантът на кампуса е избран от жури от представители от Министерството на образованието и науката, МГУ, ТУ- София, НПСС, Камарата на архитектите и Съюза на архитектите в България, Направление „Архитектура и градоустройство“ на Столична община и районната администрация. Оказа се, че кандидатът е бил само един и не е имал конкуренция. Яна Вангелова обясни, че може би не всичко от проекта ще бъде изградено, но в него е помислено за всичко необходимо за студентите. Средствата за кампуса ще бъдат отпуснати от просветното министерство, но не се знае какъв ще бъде техният размер, каза още председателят на НПСС.", "date": "2019.05.30", "title": "Фитнес и велоалея в първия кампус в Студентски град"}
{"url": "https://www.monitor.bg:443/bg/a/view/trymp-nikoj-ne-e-bil-po-tvyrd-s-rusija-ot-men-166657", "text": "\"Никой не е бил по-твърд с Русия от мен\", заяви пред репортери в Белия дом американският президент Доналд Тръмп. Това стана ден след изявлението на специалния прокурор Робърт Мълър относно разследването за руска намеса в президентската кампания през 2016 г. , предаде Асошиейтед прес. \"Русия изобщо не ми е помогнала\", каза Тръмп. По думите му Русия би предпочела Хилари Клинтън да бъде избрана, а не той.  Тръмп заяви още, че ще направи \"драматично\" изявление за южната граница с Мексико по-късно днес или утре, което ще засяга хората, пресичащи границата незаконно, и че това ще бъде \"най-голямото\" изявление по темата до днес.", "date": "2019.05.30", "title": "Тръмп: Никой не е бил по-твърд с Русия от мен"}
{"url": "https://www.monitor.bg:443/bg/a/view/cjalo-ljato-tapi-do-moreto-po-hemus-166655", "text": "Ремонтите, които се извършват в момента по магистрала \"Тракия\", трябва да приключат до края на юни. Това съобщи в четвъртък Иван Досев - директор на Дирекция \"Поддържане на пътната инфраструктура\" в АПИ. По автомагистрала \"Хемус\" два от ремонтите ще продължат през целия летен сезон. Те са при 19-ия км - с. Потоп, както и тръбата на тунел \"Витиня\".От АПИ и Пътна полиция отбелязаха, че се очаква много засилен трафик през летния сезон. Направена е организация на движението за спиране на тежкия трафик Глобите за водачи на тежкотоварни автомобили са в размер на 300 лв., както и временно отнемане на свидетелството на управление на автомобила. От АПИ заявиха, че ако гражданин иска да сигнализира за ТИР, нарушаващ забраната, трябва да позвъни на дежурния телефон в агенцията или на 112.Организацията на движение през летните месеци ще включва реверсивно движение. То ще се приложи при 19-ия км на \"Хемус\" и на \"Тракия\" от 13-ия до 15-ия км и при 20-ия км. Това означава, че ще се отварят две ленти за трафик от София в края на седмицата, като после те ще се обръщат за прибиращите се обратно. Главен инспектор Калоян Драганов от Главна дирекция „Национална полиция“ коментира, че служителите на Пътна полиция ще подпомагат водачите на тежкотоварните превозни средства и ще ги насочват към местата за спиране, където да изчакат забраната за движение да изтече. Той допълни, че по граничните пунктове на чуждестранните водачи ще се раздават листовки, които са на над 10 езика, на тях ще са обозначени освен ограниченията и глобите за нарушения. По темата за огражденията на автомагистралите Радослав Влахов - член на УС на АПИ, коментира, че проверки се извършват постоянно. Той посочи, че има заповед до края на седмицата да се направи обход на огражденията и да се отстранят малките проблеми, а следващата седмица по-големите. АПИ предприе мерки с огражденията на магистралите, след като това бе разпоредено от премиера Бойко Борисов в сряда.", "date": "2019.05.30", "title": "Цяло лято тапи до морето по „Хемус“"}
{"url": "https://www.monitor.bg:443/bg/a/view/aluminievite-kencheta-naj-kradeni-ot-razdelnite-kofi-166675", "text": "Алуминиевите кенчета са най-градените от контейнерите за разделно събиране на отпадъци, разположени в много населени места из страната.Това съобщи изпълнителният директор на „Екопак България“ Тодор Бургуджиев. „Причината е цената му, която е 1500 лв. за тон, докато при хартията тя е 10 пъти по-ниска“, обясни той. Бургуджиев смята, че това ще насочи вниманието на фирмите занимаващи се с оползотворяване на отпадъци от опаковки към заведенията, хотелите и магазините. Според него едно от най-големите предизвикателства за оползотворяване на отпадъци е събирането и рециклирането на алуминиевите опаковки. До момента конкретна цел за алуминия не е поставяна, а има обща цел за рециклиране на отпадъци от метални опаковки. Според пакета “Кръгова икономика” целта е до 2030 г. страните-членки да събират и рециклират 60% от този вид опаковки. „36% от отпадъците у нас не се преработват или рециклират, а се заравят в земята, ав Норвегия този дял е едва 6 на сто“, припомни той, позовавайки се на статистиката на „Евростат“. Той припомни, е един от основните акценти на политиката на ЕС срещу замърсяването на планетата е рециклирането на отпадъците от пластмаси. „До 2025 година за целта ще бъдат инвестирани няколко милиарда евро, с които ще се открият 500 хил. работни места.", "date": "2019.05.30", "title": "Алуминиевите кенчета най-крадени от разделните кофи"}
{"url": "https://www.monitor.bg:443/bg/a/view/marinela-arabadjieva-kacna-u-nas-v-17-chasa-166653", "text": "Съпругата на обвинения в крупно пране на пари бизнесмен Ветко Арабаджиев – Маринела, вече е на родна земя. Това научи „Монитор“ от източници от МВР. Маринела е казнала у нас в 17 часа в четвъртък и е била конвоирана към ареста от Охрана на сеъдебната власт. Малко по-рано в четвъртък беше подадена информация, че полета й ще закъснее и тя ще се прибере от Испания късно вечерта. Миниути след това обач тя вече крачела по родна земя на летище „София“.  В началото на месеца у нас под конвой беше върнат и съпругът й Ветко Арабаджиев. Бизнесмените бяха задържани през март край Барселона. Месеци наред те бяха издирвани с европейска заповед за арест и червена бюлетина на Интерпол. Прокуратурата у нас ги обвинява в данъчни престъпления и пране на пари. Специализираната акция срещу Арабаджиеви се проведе в края на август миналата година. При претърсването на хотел „Маринела“ в София бяха открити 10 млн. лева.", "date": "2019.05.30", "title": "Маринела Арабаджиева кацна у нас"}
{"url": "https://www.monitor.bg:443/bg/a/view/jeljazkov-naznachi-odit-vyv-vyzduhoplavatelnata-administracija-166666", "text": "Министърът на транспорта, информационните технологии и съобщенията Росен Желязков назначи одит в Главна дирекция „Гражданска въздухоплавателна администрация“ (ГД ГВА), съобщиха от ведомството му. Решението му идва ден след като опитен пилот загина при инцидент с мотоделтапланер край Мъглиж, по-малко от седмица след авария с малък самолет, взела две жертви и около два месеца след друга катастрофа – край Оризари, при която също отне живота на двама души. Одиторите ще проверят изпълнението на контролните и регулаторните функции на главната дирекция, свързани с осигуряване на безопасността на гражданското въздухоплаване. Предметът на проверката включва и изследване на капацитета за изпълнение на контролната и административнонаказателната дейност, функциите по сертифициране и надзор, както и управлението на работните процеси в администрацията. ГВА ще анализира нормативната наредба, която регулира т.нар лека авиация, като ще предложи промени. Предстои и подписване на споразумение с Европейската агенция за авиационна безопасност и националните контролни органи от ЕС. Ще се черпи европейски опит в авиационната безопасност, а промени в Закона за гражданско въздухоплаване ще доведат до създаването на Национален борд за разследване на произшествия във въздушния, водния и железопътния транспорт.", "date": "2019.05.30", "title": "Желязков назначи одит във въздухоплавателната администрация"}
{"url": "https://www.monitor.bg:443/bg/a/view/vas-sprja-deloto-za-trybite-na-parnoto-166659", "text": "Петчленен състав на Върховния административен съд спря производството по делото срещу методиката за дялово разпределение на топлинната енергия в сгради - етажна собственост до произнасянето на Съда на Европейския съюз по отправени две преюдициални запитвания във връзка с казуса, сочи информация,публикувана на сайта на съдебната институция. Административното дело беше образувано по жалби на няколко физически лица срещу текстове Наредба за топлоснабдяването, издадена от министъра на икономиката и енергетиката в сила от април 2007 г. Посоченото приложение регламентира методиката за дялово разпределение на топлинната енергия в сгради - етажна собственост и в обжалваната си част предвижда, че количеството топлинна енергия (Qu, kWh), отдадена от сградната инсталация, се разпределя пропорционално на отопляемия обем на имотите по проект. В хода на производството пред ВАС е установено, че Районен съд - Асеновград и Софийски районен съд са отправили преюдициални запитвания пред Съда на Европейския съюз и по тях са образувани дела. Запитванията касаят въпроси, отнасящи се до съвместимостта на българската правна уредба на топлоснабдяването с Директива 2011/83/ЕС/2/, както и с Директива 2006/32/ЕО83/ и Директива 2012/27/ЕС/4/. Върховните съдии от петчленния състав смятат, че въпросите, по които следва да се произнесе СЕС са от съществено значение и затова делото във ВАС ще бъде възобновено след произнасянето на европейския съд.", "date": "2019.05.30", "title": "ВАС спря делото за тръбите на парното"}
{"url": "https://www.monitor.bg:443/bg/a/view/napadateljat-v-lion-dejstval-ot-imeto-na-isljamska-dyrjava-166652", "text": "Извършителят на атаката в Лион миналата седмица признал при разпитите, че е действал от името на групировката \"Ислямска държава\". Това предаде АФП, като се позова на френската телевизия Бе Еф Ем. Новината бе потвърдена от съдебен източник, цитиран от Ройтерс. 13 човека бяха ранени при бомбената атака на пешеходна улица в центъра на Лион в петък. 24-годишният алжирец Мохамед Хишем М., студент по информатика, признал, че е направил и заложил бомбата пред кафене. Той казал още при разпитите, че е положил клетва за вярност към \"Ислямска държава\". Алжирецът и още трима заподозрени във връзка с нападението бяха задържани в понеделник.", "date": "2019.05.30", "title": "Нападателят в Лион действал от името на \"Ислямска държава\" "}
{"url": "https://www.monitor.bg:443/bg/a/view/benzinostanciite-sys-srok-da-smenjat-softuera-si-do-30-uni-166674", "text": "Наближава крайният срок, в който бензиностанциите трябва да сменят електронните си системи с фискална памет, напомнят от НАП. 30 юни е датата, посочена в Наредба Н-18, до която е необходимо търговците на горива да съобразят фискалния си софтуер с изискванията на наредбата. Само няколко месеца по-късно – от 30 септември, всички бензиностанции ще трябва да издават касови бележки, в които е изписан брутният им марж. Освен разликата в покупната и продажната цена, търговците на горива са задължени да включат и информация за размера на ДДС и акциз. Наближава крайният срок и за онлайн търговците, стартирали дейност преди 29 декември 2018 г. До 29 юни те ще трябва да обявят своите електронни магазини, напомнят още от НАП. До момента над 12 000 вече са декларираните електронни магазини, отчитат от приходната агенция. Подаването на данните става само по електронен път чрез портала за е-услуги на НАП, като е необходим електронен подпис. Изискването важи за физически и юридически лица, които извършват продажби по интернет по занятие, т.е. не засяга гражданите, които инцидентно са продали свои лични вещи, допълват от приходната агенция. Допълнителна информация може да се получи на телефона на Информационния център на НАП 0700 18 700, уточняват от НАП.", "date": "2019.05.30", "title": "Бензиностанциите със срок да сменят софтуера си до 30 юни"}
{"url": "https://www.monitor.bg:443/bg/a/view/za-pryv-pyt-jena-stava-kancler-na-avstrija-166643", "text": "Бригите Бирлайн - председател на Конституционния съд, е предложена от президента Александер ван дер Белен за ръководител на австрийското правителство. Ако тя бъде одобрена от парламента, страната за пръв път ще има жена за канцлер. Промяната се наложи, след като тази седмица за пръв път от края на Втората световна война насам парламентът във Виена отстрани канцлера и цялото правителство с вот на недоверие. Преди седмица канцлерът Себастиан Курц и Ван дер Белен се споразумяха за предсрочни избори в началото на септември. Днес президентът заяви, че в правителството, което ще ръководи страната до есента, министрите би трябвало да са експерти от администрацията. Виенчанката Бирлайн бе главен прокурор от 1990 до 2002 г., от 2003 г. е член на Конституционния съд, а от 2018 г. е и негов председател. Идеята за конституционен съдия - но бивш, а не действащ - да стане канцлер, е на опозиционната социалдемократическа партия. Кабинетът ще трябва да осигури нормална работа на администрацията и провеждане на избори, но едва ли ще предприеме някакви действия с дългосрочни последици. В политически план е вероятно първите месеци да са спокойни, тъй като започва лятото, което обикновено е спокоен сезон. Политическата аритметика показва, че не е изключено след септемврийските извънредни избори в Австрия да дойде на власт коалиция между социалдемократите, зелените и либералната партия \"Неос\". Това би променило курса към защита на социалната държава и смекчаване на политиката по въпросите на миграцията. Но в следващите седмици може да се променят настроенията на избирателите, а и в Австрия сглобяването на коалиция обикновено е продължителен процес, който може да отнеме месеци.", "date": "2019.05.30", "title": "За пръв път жена става канцлер на Австрия"}
{"url": "https://www.monitor.bg:443/bg/a/view/otide-si-aktioryt-ot-satirata-todor-bliznakov-166678", "text": "Актьорът Тодор Близнаков внезапно е починал днес. „Светъл чешит, прекрасен приятел, от хората, с които се разбираш от половин усмивка, един поглед... Безкрайно начетен, ходеща енциклопедия за музика, кино, литература... От актьорите, които могат да те изненадат с неочаквано решение, с щурост и усет към дребните подробности, правещи ролята жива и запомняща се. Светъл ти път, Тоти!Ще те помним!“, споделиха във Фейсбук страницата на театъра колегите му от Сатирата, в чиято трупа играеше Близнаков в последните години. „Остави много и силни роли, а скоро зрителите на „Дяволското гърло“ го гледаха в ролята на Отчето в нашия сериал... Безкрайно тъжим всички от екипа и му благодарим... за всичко! Поклон и нека е светъл пътят му към вечността“, написа в социалната мрежа актрисата Теодора Духовникова, която си партнираше с него в запомнящ се епизод от поредицата. Тодор Близнаков е роден на 17 октомври 1951 г. Завършил е ВИТИЗ \"Кръстьо Сарафов\" със специалност \"Актьорско майсторство за драматичен театър\" в клас на проф. Анастас Михайлов. Работил е в Драматичен театър – Добрич, и Драматичен театър – Сливен. През 1996 г. е поканен в трупата на Сатиричния театър. Помним го и от спектакъла \"Да играеш жертвата\" по братя Преснякови, постановка на проф. Ивайло Христов в кратко просъществувалия Модерен театър. Преподавал е в актьорски школи МОНТФИЗ от 2008 г. Кинозрителите го познават от \"Мадам Бовари от Сливен\", реж. Емил Цанев, \"Емигранти\", реж. Ивайло Христов и Людмил Тодоров, \"Моето мъничко нищо\", реж. Дочо Боджаков, \"Хайка за вълци\" и др.", "date": "2019.05.30", "title": "Отиде си актьорът от Сатирата Тодор Близнаков"}
{"url": "https://www.monitor.bg:443/bg/a/view/peevski-razreva-humoristite-ot-svobodna-evropa-166640", "text": "Сатирата е фино нещо. Бездарието лъсва трагично, когато човек без грам чувство за хумор реши да изпробва този похват. Една такава нескопосана хумореска цъфна в сайта на „Свободна Европа“. Тайните желания на автора да премине на другия бряг и да види как би се чувствал като представител на срещуположния пол, се изливат в гротескна форма на дневник, доста по-наивен и глупав от този на Бриджит Джоунс, която при това няма претенции да е писател, но пък е жена до мозъка на костите си и няма никакви проблеми със самоопределянето си. Авторът на хумореската в „Свободна Европа“ иска да е нещо, което не е и никога няма да бъде. Затова и демонстрира несбъднатите си желания и вкиснатото си чувство за хумор, като „влиза“ в образа на депутата и издател на „Телеграф медиа“ Делян Пеевски. Не му се е получило. Добрата новина за автора е, че не му се налага да се прави на клоун, защото публиката щеше да реве на авторските му скечове от скука и досада. Лошата е, че в опитите си да звучи иронично дискредитира изданията, в които се изявява. Сваля нивото. Прави ги смешни. Прави впечатление, че авторът не е сам в клоунадата. Липсата на доводи и аргументи принуди служителите на Фабриката за фалшиви новини да преминат в този псевдофейлетонен жанр. По този начин вече се изявяват цяла плеада писачи от обслужващата сфера. Олигарсите, за които се трудят неуморно снизходително се усмихват. Май те са единствените, които реагират така на памфлетите на слугите си. От години тези неориентирани списвачи на дневници и техните могъщи кукловоди, които крият ревниво истината за първия си милион, се опитват да очернят депутата Пеевски. А докато го правят, той не спира да предлага законодателни инициативи, които пряко касаят хората – като наболелия въпрос за ДДС върху лекарствата, свободата на словото, ясните източници на финансиране на медиите и други. Олигарсите нямат повод да го харесват заради всички тези инициативи, които пряко ги засягат. За да сме по-точни – пряко засягат сенчестите им интереси. Затова спонсорират страшновати клоуни. Но клоунадата не е журналистика. Ако авторът гори от желание да превърне тайните си дневници в многотомно издание, горещо му препоръчваме да се пробва и в тема, която му е много по-близка. Темата на следващия му дневник може да е „Аз, соросоидът“. Може спокойно да пропусне частта с финансирането, тя е ясна. За останалото – читателският интерес му е гарантиран. Няма да се смеем, обещаваме. По тази тема трябва да се пише сериозно. Времето ще даде истинската оценка на преписвачите. Дано само не е късно вече за поправителен.", "date": "2019.05.30", "title": "Пеевски разрева хумористите от „Свободна Европа“"}
{"url": "https://www.monitor.bg:443/bg/a/view/serena-dade-samo-5-gejma-osaka-eliminira-azarenka-v-parij-166645", "text": "Носителката на рекордните в “Оупън ерата” 23 титли от “Големия шлем” Серена Уилямс се класира за третия кръг на Откритото първенство на Франция. 37-годишната американка, която е трикратна шампионка в Париж, надделя над японката Куруми Нара с 6:3, 6:2. Водачката в световната ранглиста Наоми Осака (Яп) също продължава напред, след като надделя над вицешампионката в турнира от 2009 г. Виктория Азаренка (Блрс) с 4:6, 7:5, 6:3 след почти три часа игра. Бившата номер 1 в света Азаренка пропиля аванс от сет и 4:2 гейма във втория и допусна обрат. Осака, която се опитва да спечели трета поредна титла от турнирите от \"Големия шлем\", пласира 52 печеливши удара срещу 35 на съперничката, което се оказа решаващо. Азиатката изравни най-доброто си представяне в Париж досега, а в третия кръг тя ще се изправи срещу Катержина Синиакова от Чехия. Синиакова се справи трудно с 29-ата в схемата Мария Сакари (Гър) със 7:6(5), 6:7(8), 6:3. Финалистката в надпреварата през 2010 г. Саманта Стосър (Авл) отпадна във втория кръг след поражение от Екатерина Александрова (Рус) с 6:3, 1:6, 4:6. 17-годишната Аманда Анисимова (САЩ) ще направи дебют в третия кръг на \"Ролан Гарос\", след като елиминира поставената под номер 11 Арина Сабаленка (Блрс) с 6:4, 6:2. Сабаленка допусна 35 непредизвикани грешки, в това число и 8 двойни, от което Анисимова се възползва по най-добрия начин и след седем пробива стигна до успеха за 75 минути.", "date": "2019.05.30", "title": "Серена даде само 5 гейма, Осака елиминира Азаренка в Париж"}
{"url": "https://www.monitor.bg:443/bg/a/view/djokovich-i-zverev-sa-v-tretija-kryg-na-rolan-garos-166648", "text": "Водачът в световната ранглиста по тенис Новак Джокович (Сър) се класира за третия кръг на Откритото първенство на Франция. Шампионът в турнира от 2016 г. Джокович надделя над \"щастливия губещ\" от квалификациите Хенри Лааксонен (Швейц) с 6:1, 6:4, 6:3 за 93 минути. Белградчанинът стартира устремно със серия от пет поредни гейма по пътя си към успеха в първия сет. Във втората част той реализира решителен пробив за 4:3, а след това направи още два брейка на старта и в края на третата, за да триумфира. Следващият съперник на Джокович ще бъде квалификантът Салваторе Карузо (Ит). 26-годишният Карузо, 147-и в световната ранглиста, записа първа победа в основната схема на турнирите от „Големия шлем“ в Париж в началото на седмицата, а днес елиминира втори пореден съперник след 6:1, 6:2, 6:4 над поставения под номер 26 представител на домакините Жил Симон. Петият в схемата Александър Зверев (Гер) също продължава напред. Той пласира 12 аса при успеха над шведа Микаел Имер с 6:1, 6:3, 7:6(3) за два часа на корта. Миналогодишният четвъртфиналист Зверев ще се изправи в третия кръг срещу сърбина Душан Лайович, който сложи край на серията на 20-годишния квалификант Елиот Беншетре (Фр). 30-ият поставен Лайович триумфира с 6:3, 6:3, 6:4 над 273-ия в света Беншетре, който през тази седмица направи дебют в основната схема на турнирите от Шлема.", "date": "2019.05.30", "title": "Джокович и Зверев са в третия кръг на „Ролан Гарос“"}
{"url": "https://www.monitor.bg:443/bg/a/view/nasha-devojka-na-pobeda-ot-osnovnata-shema-na-rolan-garos-166646", "text": "Даниела Димитрова се класира за решителния втори кръг от квалификациите на Откритото първенство на Франция по тенис за девойки. Тя надделя над поставената под номер 8 в пресявките Ана Луиза Круз от Бразилия със 7:5, 6:2. Така за влизане в основната схема тя ще се изправи срещу 15-ата в пресявките Мелания Делай (Италия). В надпреварата при юношите Адриан Андреев стартира директно от основната схема, в която е поставен под номер 2. Надпреварата за титлата при юношите и девойките на \"Ролан Гарос\" стартира на 2 юни.", "date": "2019.05.30", "title": "Наша девойка на победа от основната схема на „Ролан Гарос“"}
{"url": "https://www.monitor.bg:443/bg/a/view/ariana-grande-e-alergichna-kym-domatite-166641", "text": "Поп сензацията Ариана Гранде е алергична към доматите. Тази си непоносимост певицата открила съвсем случайно. След като преди дни тя консумирала растението, покрай което се води дебат дали е плод или зеленчук, й прилошало. На 25-годишната красавица й се наложило дори да отмени два свои спектакъла. Отложените концерти бяха предвидени за тази седмица във Флорида. Изпълнителката на No Tears Left To Cry обясни на последователите си в Инстаграм, че доматите предизвикват алергична реакция в гърлото й, след което й било невъзможно да се качи на сцената. Надявам се, че феновете ще ме разберат и ще ми простят!\", допълни тя. Ариана насрочи отложените концерти в градовете Тампа и Орландо за 24 и 25 ноември.", "date": "2019.05.30", "title": "Ариана Гранде е алергична към доматите"}
{"url": "https://www.monitor.bg:443/bg/a/view/levski-ochakva-ot-hubchev-shokova-terapija-obzor-166642", "text": "Новият наставник на „Левски“ Петър Хубчев заяви категорично, че осъзнава тежестта на работата на „Герена“ и отлично знае какво се очаква от него и щаба му. „С цялата отговорност искам да кажа, че няма да нарушим нашите принципи. Именно те са ни носили успехи“, коментира Хубчев, който беше представен официално вчера заедно с помощниците си Георги Донков, Левон Апкарян и Армен Амбарцумян. „Няма да се концентрираме върху имена, ще Надявам се и дано да не е само мечта - да спечелим шампионска титла или купата на България. Трябват ни 5-6, но най-малко 3-4 много класни чужденци. Покрай тях ще вкараме и възможно най-много млади играчи“, допълни треньорът, като уточни, че иска да привличе играчи на всички постове с цел максимална конкуренция. „Трябва да играем офанзивен футбол и да отбелязваме колкото може повече голове. Увериха ме, че няма да се търсят бързи резултати. Аз знам къде съм и знам какви са изискванията. Ще наблегнем на повече тренировки, себераздаване, професионално отношение и сплотеност“, каза още Хубчев и допълни, че би желал в клуба да бъде назначен спортен директор. В същото време изпълнителният директор Павел Колев обяви, че от „Левски“ си тръгват дузина футболисти. Договорите на Яблонски, Кабрал, Цветкович, Унтонджи и Виана изтекоха и няма да бъдат подновени. „Сините“ се с Буш, Белмонт и Нганиони, а Вашчук също си тръгва. „Предстоят разговори със Сейдахмет, като последната дума за него ще бъде на треньора“, обясни Колев. Нашименто и Ривалдиньо също не влизат в плановете на новия наставник. „Левски“ има желание да задържи Николай Михайлов, с когото предстоят последни разговори. „Надявам се в следващите месеци да приложим шоковата терапия, защото толерансът от търпение на хората, които обичат „Левски“, се изчерпва. Колкото и хаотично да изглежда сега, този пъзел може да се нареди. Надявам се да свършим необходимата работа, за да бъдем готови да се борим за титлата през новия сезон“, допълни Колев. „Сините“ се събират за първа тренировка на 10 юни и заминават за първия си лагер в Добринище. Втората част от подготовката стартира на 18-ти в Австрия. Там „Левски“ ще остане до 2-ри юли и ще играе контроли с „Ред Бул Бразил“ (23-ти юни), „Зенит“ (25-ти), „Тюркгюджю-Атаспор“ (Мюнхен) (1-ви юли) и „Йънг Бойс“ (2-ри).", "date": "2019.05.30", "title": "„Левски“ очаква от Хубчев шокова терапия (ОБЗОР)"}
{"url": "https://www.monitor.bg:443/bg/a/view/topgranichar-razpoznal-ubieca-ot-kostenec-predi-strelbata-166644", "text": "Шефът на Регионалната дирекция на Гранична полиция в Елхово комисар Деян Моллов е главният герой за откриването на Стоян Зайков-Чане, съобщават участници в снощния екшън край Долна баня, при който издирваният за две убийства бивш затворник от Костенец се самоуби след няколко изстрела по обградилите го полицаи. До развръзката се стигна след като около 20 часа Деян Моллов обхождал района на акумулаторния завод до Долна баня заедно със свой колега граничар. Изведнъж те видяли мъжки силует в полето край пътя. Насочили се към него и поискали документи, но човекът се врътнал и побягнал, съобщи Trafficnews. Комисар Моллов бил достатъчно близо до него и разпознал издирвания от 20 дни Стоян Зайков. Двамата служители на реда открили предупредителен изстрел, а убиецът отвърнал със стрелба по тях. С риск на живота си Моллов и колегата му хукнали да го преследват. Веднага бил подаден сигнал и до отряда на баретите, които пристигнали и обградили Чане. След няколко предупредителни изстрела 43-годишният Зайков отказал да се предаде. Малко по-късно се самопрострелял с пушка самоделка, 12 калибър. Заради престрелката втората смяна на завода за рециклиране на оловни акумулатори изкарала почти до малките часове под охрана вътре в цеховете. Мярката била взета за да се гарантира безопасността на работниците. Тази сутрин комисар Деян Моллов обясни, че при издирването на Зайков са използвани техники и прийоми, които Гранична полиция използва за да залавя нелегални мигранти, влизащи през турската граница. Моллов оглави дирекцията в Елхово през март 2017 година, а преди това беше шеф на Гранична полиция в Смолян. Преди 4 години той беше отличен с почетен знак на МВР за добра служба.", "date": "2019.05.30", "title": "Топграничар разпознал убиеца от Костенец преди стрелбата"}
{"url": "https://www.monitor.bg:443/bg/a/view/jurnalisti-na-prokopiev-napadnaha-sydija-osydil-tehen-kolega-za-kleveta-166650", "text": "Журналисти от изданието \"Капитал\" и лично подсъдимият издател Иво Прокопиев нападнаха съдията от Софийски градски съд (СГС) Петя Крънчева, защото си позволила да обяви техен колега за клеветник. В публикация на сайта \"Капитал\" се атакува решението на тричленен въззивен състав на СГС, с което зетят на Румяна Бъчварова – Росен Босев, е признат за виновен за това, че е наклеветил бившия председател на Комисията за финансов надзор (КФН) Стоян Мавродиев, пише  .. В интервю за сутрешния блок на Нова ТВ през 2015 г. Босев обявил, че \"Стоян Мавродиев използва КФН, за да репресира \"Капитал\" и \"Дневник\"\", както и че \"Господин Мавродиев има отношение към схемата за пране на пари, по която подсъдим е Евелин Банев. Чрез свои действия той е улеснил изпирането на сума, придобита от наркотрафик.\" Тези твърдения са приети за позорящи и неверни, а Росен Босев е осъден за клевета спрямо длъжностно лице, като му е наложена глоба от 1000 лв. Решението е окончателно и не подлежи на обжалване. В тази връзка журналисти от \"Капитал\", включително издателите Иво Прокопиев и Теодор Захов, а по-късно и живеещата на семейни начала с Росен Босев дъщеря на Румяна Бъчварова – Лора Филева, се подписват под подписка към редакционен коментар, в който се атакува персонално съдия Петя Крънчева от СГС. За разлика от много други ситуации, в които медиите и журналистите на подсъдимия издател са изразявали удовлетворение от съдебни решения, особено по дела за клевета, които Прокопиев е водил, този път авторите на \"Капитал\" и \"Дневник\" заемат диаметрално противоположна позиция и отправят поредица от внушения по адрес на конкретния съдебен акт и персонално срещу съдията от СГС. Като се неглижира фактът, че решението е постановено не от един, а от трима магистрати, се внушава неговата ретроградност. Изглежда служителите на Прокопиев са недоволни от констатацията на въззивния съдебен състав, че опозоряването на Мавродиев от Босев \"категорично не попада в обхвата на свободата на словото, защитена от разпоредбата на Конституцията и ЕКПЧ, и в обхвата на медийната свобода, доколкото медиите са призвани да информират вярно и точно обществото, а не да разгласяват невярна и неточна информация за определени лица\". В публикацията на \"Капитал\" се твърди още, че решението на съдебния състав, председателстван от Крънчева, е тенденциозно, защото съдийката била обект на множество критични към работата й материали, автор на които е бил именно Росен Босев. Изброените статии всъщност показват, че в продължение на години Крънчева е била обект на кампания, в която съдийката дори е обвинявана в извършването на престъпления, очевидно без наличието на достатъчно доказателства за това, след като атакуваният магистрат продължава да правораздава и към настоящия момент. С мотив, че не е запозната с публикациите, Крънчева е отказала да си направи отвод по делото на Мавродиев срещу Босев, което за \"Капитал\" също се явява неприемливо. Крънчева дори е обект на внушение, че била разгледала делото в изключително краткия срок от четири месеца, при положение, че била известна с това, че решавала делата си бавно. В пълен синхрон като съдържание и като време на публикуване, успоредно с редакционната позиция на \"Капитал\", със становище срещу признаването на журналиста Росен Босев за клеветник излезе и т.нар. Асоциация на европейските журналисти - България. Това не е изненадващо, все пак Босев е член на Управителния съвет на финансираната с грантове от Фондация \"Америка за България\" организация, с членове журналисти основно от изданията на Иво Прокопиев. В позицията на АЕЖ се отправя предупреждение, че организацията ще сезира международни институции и ще настоява влязлото в сила съдебно решение да бъде включено с коментар в предстоящия доклад на Европейската комисия по Механизма за сътрудничество и проверка. Макар през есента на 2018 г. Съдийската колегия на Висшия съдебен съвет (ВСС) да прие Стандарти за независимост на съдебната власт, които предвиждат изрична реакция при случаи, в които отделен магистрат или група съдии стават обект на организирана кампания по повод техни решения и/или присъди, към настоящия момент такава липсва. Такава реакция в защита на съдебния състав и персонално на съдия Петя Крънчева би следвало да дойде от ръководството на Софийски градски съд, от говорителя на Съдийската колегия на ВСС или ако мнозинството от кадровиците в ресорната колегия излязат с нарочна декларация. Особено активен в изискването на позиции в защита на (определени) съдии, особено през отминалата година, бе и председателят на ВКС Лозан Панов. В случая, подобен ход от негова страна не се очаква, особено след като по-рано през годината стана ясно, че Крънчева окончателно е спечелила едно от делата си пред Върховния административен съд (ВАС) за отказ за образуване на дисциплинарно производство срещу нея, именно по искане на Панов. Не би било изненада обаче, ако Панов поиска проверка по делото срещу Росен Босев, особено с оглед тоталната обвързаност на председателя на ВКС със защитаващите го автори от изданията на подсъдимия Иво Прокопиев. Парадоксалното в случая е, че в други ситуации, нападащите днес един очевидно неудобен за тях съдия, са изисквали от съответните органи на съдебната власт да декларират подкрепа за удобни съдии, основно за тези, които са сред членовете на т.нар. Съюз на съдиите в България (ССБ). Финансираната дълги години отново от Фондация \"Америка за България\" съсловна организация също няма становище по отношение атаката срещу съдийката от СГС. Казусът с решението на съдия Петя Крънчева и последвалата атака срещу нея във връзка с изпълнението на служебните й задължения са пример освен за наложилия се вече като стандарт \"Двойнствен морал\" за журналистите от \"Капитал\" и магистратите от ССБ, но и за наличието на опасен прецедент, застрашаващ устоите на правовата държава. Защото, колкото и да не се харесва едно или друго съдебно решение, след като то е окончателно и влязло в сила, не е работа на страните по делото да организират кампания срещу постановилия го магистрат, а да го изпълнят или да търсят начин за компенсиране от \"любимия\" на \"моралните правозащитници\" ЕСПЧ.  ", "date": "2019.05.30", "title": "Журналисти на Прокопиев нападнаха съдия, осъдил техен колега за клевета"}
{"url": "https://www.monitor.bg:443/bg/a/view/slagat-sistemi-za-ohlajdane-po-spirkite-v-sofija-166631", "text": "Специални системи за оросяване ще бъдат поставени на спирките на градския транспорт и други обществени места в София. Анализ на подобна мярка за охлаждане в жегите е предвиден в план за адаптация към климатичните промени 2019-2025г. на кметството, приет от общинския съвет в четвъртък. В него се посочва, че пилотното изграждане на подобна система би струвало 100 хил. лв. и е възможно да се търси европейско финансиране. Като срок на изпълнение е посочен периодът 2019-2022. Целта е чрез охлаждане на откритите пространства да се намали риска за здравето на хората при високи температури. Зам.-кметът по екология Йоана Христова обаче не даде точна конкретика как ще работи системата, а само обяви, че след като минат проучванията ще се стартира реализация. Близо 200 хил. лв. пък е сумата за покривното озеленяване. Именно зеленината по покривите е важна част от съвременното градоустройство и помага на градският микроклимат в града, аргументират се от кметството. В плана влизат още множество мерки за облекчаване на ефектите от глобалното затопляне в столицата. Част от тях са освен озеленяване на покриви, изграждане на чешми и фонтани, различни стимули за градското земеделие, засаждането на голям брой дървета в зони в който няма, развитие и изграждане на трамвайният транспорт. Предвижда се и всички возила на градския транспорт да бъдат климатизирани. Христова обясни, че планът е разпределен на различни групи мерки, свързани със сектори от живота - градоустройство, енергетика, транспорт и т.н. По думите й във връзка с по-интензивните и по-дълги валежи и по-резките промени на температурите например, общината може да предприеме изпреварващи действия. „Такива са например създаването на нова задържаща и дренираща инфраструктура, нови водни площи, които при интензивни валежи могат да спестят средства за справяне с тези бедствия“, каза зам.-кметът.", "date": "2019.05.30", "title": "Слагат системи за охлаждане по спирките в София"}
{"url": "https://www.monitor.bg:443/bg/a/view/5000-lv-obezshtetenie-za-posineno-ot-boj-3-godishno-dete-166630", "text": "Обезщетение от 5000 лв. определи пазарджишкият Окръжен съд за родителите на 3-годишния Кристиян от Панагюрище, който бе получил синини по лицето, шията и ухото, докато е бил на забавачка в детска градина „Пролет“ в средногорския град. Така магистратите уважиха частично иска от 26 000 лв., който бе предявен от семейството на момченцето спрямо детското заведение и учителката, която е била на смяна тогава.Педагожката ще трябва да плати на родителите и 1365 разноски по процеса, а семейството – 1054,44 лева на нея и 900,98 лева – на градината. Случката стана на 5 септември 2017 г., когато в следобедните часове отишъл да го вземе баща му Георги Налбантов. Учителката Павлина Ерова обяснила, че малчуганът бил хапан и целуван от друго дете в групата, в резултат на което били тези синини по бузите. Близките на потърпевшия Кристиян упрекнаха тогава учителката, че тя е виновна за травмите по лицето на детето, а дядото на Кристиян дори посегнал и я ударил. Последваха две дела-по едното педагожката съдеше възрастния Налбантов, а по другото-родителите на детето съдиха учителката.Образуваната прокурорска проверка беше прекратена заради липса на доказателства кой е извършител и не се стигна до повдигане на обвинение. Според родителите, когато взели хлапето от градината, то било много разстроено, отказвало да се храни и разказало на родителите си, че госпожата му е дърпала ухото. При преглед от личната лекарка малкият казвал, че го боли ушенцето. И вещото лице се произнесе, че травмите не са получени от ухапване или падане. Решението може да бъде обжалвано пред Апелативния съд в Пловдив.", "date": "2019.05.30", "title": "5000 лв. обезщетение за посинено от бой 3-годишно дете"}
{"url": "https://www.monitor.bg:443/bg/a/view/cska-s-4-kontroli-v-avstrija-osvobodi-dvama-166639", "text": "ЦСКА обяви програмата си за лятната подготовка в Австрия. „Червените“ се събират на 9 юни на базата в „Панчарево“, след което заминават за 8-дневен лагер в Тетевен. На 20 юни „армейците“ летят за Австрия, където в планинския регфион Капрун ще бъде същинската част от подготовката. За там са запланувани 4 контроли - срещу чешкия „Прибрам“ на 24 юни, на 27-и е проверката с унгарския шампион „Ференцварош“, 3 дни по-късно следва спаринг с украинския гранд „Шахтьор“ (Донецк). За финал на 3 юли играчите на Люпко Петрович ще премерят сили с шампиона на Австрия „Ред Бул“ (Залцбург). ЦСКА се прибира в България на 4 юли, като допълнително ще се прецени дали тимът ще изиграе контрола на \"Армията\" преди старта на сезона. Междувременно стана ясно, че с тима се разделят двама от чужденците – Данте Стипица и Стивън Перейра. Хърватинът не успя да се пребори за титулярно вратарско място с Витаутас Черниаускас, а краткият престой на Перейра ще се запомни с автогола му в дербито срещу „Левски“. От ЦСКА също така официално отрекоха писанията, че в отбора ще се завърне колумбийският халф Густаво Кулма. Досега на „Армията“ обявиха 4 нови попълнения – Тони Уот, Денис Давидов, Петър Занев и Диего Фабрини.", "date": "2019.05.30", "title": "ЦСКА с 4 контроли в Австрия, освободи двама"}
{"url": "https://www.monitor.bg:443/bg/a/view/stroiteli-probiha-gazoprenosna-tryba-vdignaha-panika-v-centyra-na-varna-166635", "text": "Багер на строителна фирма, която работи по подмяната на водопроводната мрежа по улица „Цар Симеон I“ и прилежащите улици, предизвика паника сред живеещите в центъра на Варна, след като проби газопреносна тръба. Инцидентът станал в близост до ул. „Шейново“ под ДГ „Теменужка“, твърди сайтът moreto.net, позовавайки се на сигнал от свой читател. По-късно при проверка на място бе установено, четочното  мястото на пробива е между улиците „Цар Симеон I“ и „Дебър“. Сигналът е подаден в полицията около 11,30 часа, уточниха от ОД на МВР-Варна. Районът бил обезопасен и не се е наложила евакуация. На мястото веднага пристигнал екип от газопреносната фирма, която е спряла газоподаването и се е заела с отстраняването на проблема. Ден по рано по пътя за „Виница“ също имаше подобен инцидент. Той обаче бе от повредена газова инсталация в частен имот, заради която се наложи затваряне на пътя за квартала за около 30 минути, което предизвика големи автомобилни задръствания.", "date": "2019.05.30", "title": "Строители пробиха газопреносна тръба, вдигнаха паника в центъра на Варна "}
{"url": "https://www.monitor.bg:443/bg/a/view/finalyt-na-liga-evropa-v-baku-se-igra-pred-17-000-prazni-mesta-166633", "text": "Опасенията, че по време на финала в Лига Европа ще има хиляди празни места по трибуните на Олимпийския стадион в Баку се оправдаха. Според официалното прессъобщение от УЕФА 51 370 зрители са изгледали на живо победата на „Челси“ над „Арсенал“ (4:1). Капацитетът на стадиона е 68 700, което означава, че празните места са били повече от 17 000. Въпреки това от УЕФА се хвалят, че това е третият най-посетен финал в Лига Европа. Двата клуба продадоха общо малко над 5000 билета от 12-те хиляди, които европейската централа им отпусна. „Арсенал“ успя да пласира над 3000 пропуска, докато „Челси“ продаде около 2000 билета. Английските привърженици не си спестиха обидните скандирания по адрес на УЕФА по време на двубоя, което най-вероятно ще донесе сериозни глоби на клубовете. Феновете от Азербайджан обаче опънаха транспарант, с който благодариха на централата за това, че ги е направила \"част от големия футбол\". Остро срещу условията на стадиона се изказа и голмайсторът на световното първенство през 1986 година Гари Линекер, който се изявява като коментатор за британска телевизия. \"Изминаваш целия този път, за да гледаш европейски финал и когато заемеш своето място на трибуните, разбираш, че не си много по-близо до терена, отколкото ако си гледаш мача вкъщи\", написа Линекер в Туитър.", "date": "2019.05.30", "title": "Финалът на Лига Европа в Баку се игра пред 17 000 празни места"}
{"url": "https://www.monitor.bg:443/bg/a/view/rech-na-ruzvelt-vdyhnovila-grigor-za-uspeha-166629", "text": "Григор Димитров спечели втори епичен мач на „Ролан Гарос“ и се класира за третия кръг на турнира. След като на старта българинът оцеля в драма с Янко Типсаревич (Сър), той победи в истинска гладиаторска битка Марин Чилич (Хърв) с 6:7(3), 6:4, 4:6, 7:6(2), 6:3, продължила точно 4 часа и 23 минути. Оказа се, че преди „Ролан Гарос“ Григор се е вдъхновил от реч на президента на САЩ Теодор Рузвелт, която той изнася в Париж през 1910 г. 28-годишният българин излезе за мача си срещу Чилич с надпис на маратонките си - The Man in The Arena, което е препратка към знаменитата реч на Рузвелт. \"Преди турнира бяхме с приятели на вечеря. Един от тях ме попита дали съм чел за тази реч на Рузвелт. Казах му, че не съм и същата вечер проверих и прочетох. Впечатлих се и се вдъхнових от нея. Това ми даде спокойствие\", разкри Григор пред пратеника на Sportal.bg в Париж. През 1910 г. Рузвелт изнася реч в Сорбоната в столицата на Франция, в която говори за \"Мъжът на арената\". Един от най-силните пасажи на речта, която е 35 страници, гласи: \"Не критикът има значение, не човекът, който изтъква как силните се препъват или къде онези, които вършат полезни дела, са могли да ги направят по-добре. Уважение заслужава човекът, който действително излиза на арената, чието лице е белязано от прах, пот и кръв, който се стреми към целта без страх, който греши и отново и отново не улучва целта, защото няма усилие без грешки и недостатъци. Който знае какво е да си безкористен и се посвещава на кауза знае, че мястото му никога няма да бъде сред боязливите и студени душици, които не познават нито победата, нито поражението\".", "date": "2019.05.30", "title": "Реч на Рузвелт вдъхновила Григор за успеха"}
{"url": "https://www.monitor.bg:443/bg/a/view/dyrjavata-dava-zemja-na-arda-sled-istoricheskoto-klasirane-166632", "text": "С важна новина бяха зарадвани всички в „Арда“ след историческото класиране в Първа лига. Кърджалийският отбор спечели с 1:0 баража срещу „Септември“ и за първи път в историята ще играе в елита. След успеха целият тим бе приветстван в общината, а областният управител на Кърджали Никола Чанев обяви, че държавата ще предостави безвъзмездно 6 дка земя в района на парк \"Горубсо\" за изграждане на помощни игрища за нуждите на клуба. Предстоят разговори и със спортния министър Красен Кралев, който да осигури изграждането на осветление за стадиона в Кърджали, за да може там да се играят мачове от Първа лига. Освен това футболният отбор ще ползва и новата многофункционална спортна зала в града, за която има осигурено държавно финансиране в размер на 3.6 милиона лева. Тя ще бъде изградена в парк Арпезос върху имот с площ 7310 кв. м. Целият футболен отбор на „Арда“ бе отличен с \"Герб на Община Кърджали – златен\", като решението бе гласувано единодушно, а призът бе връчен от кмета Хасан Азис. За финал на клуба бе гласувана и парична премия в размер на 100 000 лева.", "date": "2019.05.30", "title": "Държавата дава земя на „Арда“ след историческото класиране"}
{"url": "https://www.monitor.bg:443/bg/a/view/nacionalkite-posledni-v-ligata-bez-pobeda-166634", "text": "Женският ни национален отбор по волейбол , на последното 16-о място във временното класиране на Лигата на нациите единствен без победа и с 5 загуби. В последния си мач от втория кръг нашите паднаха от тима на Холандия с 1:3 (22,-22,-20,-19) в Апелдорн в мач, продължил 157 минути. Въпреки че играха по-убедително, отколкото срещу Полша, където постигнаха също 1:3, те пак не успяха да измъкнат повече от гейм. С това геймовата им разлика преди двубоя с Бразилия снощи беше 5:15. Най-резултатна за тима ни отново беше Гергана Димитрова с 22 точки (1 ас, 1 блок), Мира Тодорова добави 11(1 ас, 3 блока). За холандките №1 с 26 т. е Марит Яспер (5 блока, 1 ас), а Аник Мейерс има 17 (2 аса, 1 блок). \"Като настроение и мотивация в този мач нещата бяха различни от срещата с Полша, коментира селекционерът Иван Петков. - Проблемът беше, че нямаме добър контрол при леките топки и също така, че след два гейма започва да тежи умора в отбора. Излизат и други проблеми, чисто ментално, започва да се мисли по друг начин. Но вървим по дълъг път и трябва да го анализираме и да работим.\" Големият съперник на националките ни за олимпийската квалификация и неин домакин, тимът на САЩ, води в класирането с 14 точки и 5 победи от 5 мача. Следват Турция, Италия, Полша и Бразилия с по 12 точки, но различни геймови показатели.", "date": "2019.05.30", "title": "Националките последни в Лигата без победа"}
{"url": "https://www.monitor.bg:443/bg/a/view/silni-buri-i-dyjdove-vryhletjaha-rumynija-166626", "text": "Силни бури в сряда вечерта и през нощта срещу четвъртък нанесоха щети и предизвикаха проблеми на много места в Румъния, включително в столицата Букурещ, съобщава информационният сайт Зиаре. През изминалата нощ в румънската столица вилня буря, която предизвика проблеми с трафика в ранните часове на деня. Паднало дърво нанесе щети на два автомобила, наводнени бяха улици и къщи, а много от светофарите в Букурещ не работеха сутринта. Жители на румънската столица споделиха в социалните мрежи, че са се събудили изплашени от силни трясъци.  В град Корабия, окръг Олт (южна Румъния), буря събори много дървета и стълбове, а влизането в града бе блокирано, съобщава в. \"Адевърул\". Силният вятър в Корабия събори 22 дървета, три стълба и рекламно пано. Местните власти изстреляха ракети срещу градушка, за да ограничат щетите. Румънските метеоролози предупредиха, че времето ще остане нестабилно и през следващите дни.  Силни бури вилняха в Румъния и в началото на седмицата, припомня Зиаре. В град Залъу в северозападната част на страната, само за 15 минути силна градушка с големина на яйце унищожи автомобили и покриви.  Във Вишеу в областта Марамуреш реки излязоха от коритата си и наводниха пътища и стопанства. Много улици, дворове и мазета бяха наводнени и в град Решица, окръг Караш-Северин, в резултат на поройни дъждове, посочва Зиаре. Междувременно река Сава излезе от коритото си в Загреб след проливните дъждове в Хърватия, съобщава информационният портал Индекс. Дъждовете, които валят денонощно през последните дни в страната, постепенно водят до повишаване на нивата на реките, посочва порталът. В Загреб са въведени мерки за защита от наводнения вследствие на преливането на Сава. Подобни мерки са въведени и за още няколко реки в Хърватия.", "date": "2019.05.30", "title": "Силни бури и дъждове  връхлетяха Румъния"}
{"url": "https://www.monitor.bg:443/bg/a/view/startira-stroitelstvoto-na-centyr-za-rabota-s-deca-na-ulicata-v-kustendil-166618", "text": "Община Кюстендил направи първа копка на строително – монтажните работи по проект „Изграждане на Център за работа с деца на улицата“. Центърът се намира на улица „Власина“ и предназначен за деца от 7 до 18 години, като той ще бъде с капацитет 30 места. Стойността на проекта е 921 хил. лв., което включва строителната част и самото оборудване. В центъра ще бъдат наети на работа 15 човека, сред които логопеди, медицински лица и общ персонал. „Става въпрос за Дневен център, като в него няма да има постоянно пребиваващи деца. Предвиждаме строителството да приключи до края на тази година“, обяви ръководителят на проекта, арх. Илиян Фусков. Разработката се осъществява с финансовата подкрепа на Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие.", "date": "2019.05.30", "title": "Стартира строителството на Център за работа с деца на улицата в Кюстендил"}
{"url": "https://www.monitor.bg:443/bg/a/view/globa-ot-500-do-3000-lv-za-onlajn-tyrgovci-prilagashti-geografska-diskriminacija-166623", "text": "Глоба от 500 до 3000 лв. ще се налага на търговците, които не спазват европейския регламент и блокират на географски принцип стоки или услуги. Това предвиждат текстовете в преходните и заключителни разпоредби от приетия на второ четене Закон за дейностите по предоставяне на услуги. Целта на законопроекта е да синхронизира законодателството с изискванията на Регламент на Европейския съюз от 28 февруари 2018 г. за преодоляване на необоснованото блокиране на географски принцип и на други форми на дискриминация въз основа на националността, местопребиваването или мястото на установяване на клиентите в рамките на вътрешния пазар общността. В преходните и заключителни разпоредби на приетия законопроект е предвидено още за едноличните търговци и юридическите лица да се налага имуществена санкция в размер от 1000 до 5000 лв. за всеки отделен случай. При повторно нарушение от страна на търговците, блокирали стоки и услуги на географски принцип глобата ще варира от 1000 до 6000 лв. Предвидената имуществена санкция за всеки следващ случай на нарушение е в размер от 2000 до 10 000 лв. Контролът ще се осъществява от Комисията за защита на потребителите. Със законопроекта се създава специален раздел за защита от дискриминация, според който доставчиците на услуги не могат да дискриминират пряко или непряко получателя на услугата по причини, свързани с гражданство, местопребиваване или място на установяване. Единното звено за контакт ще е Европейският потребителски център.", "date": "2019.05.30", "title": "Глоба от 500 до 3000 лв. за онлайн търговци прилагащи географска дискриминация"}
{"url": "https://www.monitor.bg:443/bg/a/view/energijnite-napitki-porazjavat-syrceto-166637", "text": "Учени от Тихоокеанския университет в Стоктън, Калифорния, установиха, че консумацията на литър енергийни напитки за кратък период допринася за нарушения в сърдечния ритъм, съобщи сайтът MedicalXpress, цитиран от БТА. Изследването обхванало 34-има доброволци на възраст от 18 до 40 години, на които било предложено да изпият около литър енергийна напитка с кофеин или същото количество плацебо. Съдържанието на кофеина достигало 304-320 милиграма. Напитките били изпити за час, но не по-бързо от половинлитрова бутилка за половин час. Учените направили електрокардиограми на участниците и измерили артериалното им налягане до началото на експеримента, а също на всеки 30 минути след консумация на напитката в разстояние на 4 часа. Предполага се, че 400-милиграмовата доза кофеин не може да предизвика каквито и да било изменения в електрокардиограмата. Но у консумиралите енергийни напитки т.нар. QT интервал, който е показател за сърдечната дейност, бил с 6-7,7 милисекунди по-дълъг, отколкото у останалите участници. Освен това било констатирано увеличаване на систоличното и диастоличното налягане с 4-5 милиметра живачен стълб у консумиралите енергийни напитки. QT интервалът показва времето, което е нужно на сърдечните стомахчета, за да се подготвят за повторно свиване. Прекалено краткият или прекалено дълъг QT интервал може да доведе до неправилно функциониране на сърцето и до опасна за живота аритмия.", "date": "2019.05.30", "title": "Енергийните напитки поразяват сърцето"}
{"url": "https://www.monitor.bg:443/bg/a/view/nikola-se-izpravja-sreshtu-chileva-na-finala-na-hell-s-kitchen-166625", "text": "Отличникът на Hell’s Kitchen Никола ще мери готварските си умения със свръхамбициозната Чилева на големия финал на шоуто тази вечер. В последния кулинарен двубой за сезона те ще трябва да изпъкнат с авторско меню. Сред гостите в пълния ресторант, които ще опитат от ястията на двамата финалисти, са звездата от „Откраднат живот“ Наум Шопов-младши, Катя и Здравко от дует „Ритон“, тв водещият Драго Драганов и семейството на доктор Енчев. Че Никола и Чилева ще се борят за голямата награда от 100 000 лв и договор за работа в ресторанта на шеф Виктор Ангелов стана ясно в епизода снощи, когато Тихомиров се прости с куртката си. „Благодаря за усилията, които положи. още от първия си ден в Кухнята на Ада“, с тези думи шеф Ангелов се раздели с бронзовия финалист в Hell’s Kitchen.", "date": "2019.05.30", "title": "Никола се изправя срещу Чилева на финала на Hell’s Kitchen"}
{"url": "https://www.monitor.bg:443/bg/a/view/jerom-ferari-e-pyrvijat-nositel-na-evropejskata-literaturna-nagrada-dimityr-dimov-166619", "text": "Жером Ферари, авторът на романа „Проповед за падането на Рим“, е първият носител на Европейската награда за литература ,,Димитър Димов“. Това стана ясно на цеременията в препълнената Градска художествена галерия „Борис Георгиев“ във Варна. След разговор между друг членът на журито – критикът, есеист и публицист Митко Новков и четиримата присъстващи финалисти, името на победителя съобщи председателят на журито, писателката Теодора Димова - дъщеря на Димитър Димов. След нея се изказаха останалите от пазеното до момента в тайна жури на наградата проф. д-р по български език и литература и по теория на литературния превод в INALCO, Париж Мари Врина-Николов и  поетът, литературовед и драматург, доц. Пламен Дойнов. Развълнуваният Жером Ферари благодари за гласуваното доверие и изрази възхищението си от варненската публика. Събитието бе открито с музиката от филма „Осъдени души“, в изпълнение на оркестър „Анима“ и уважено от министърът на културата Боил Банов, заместник-кметът на Варна Коста Базитов и аташето по сътрудничество в областта на френския език в Представителство на френския институт във  Варна - Ерик Перотел. Във втория ден от фестивала предстои представянето и връчването на наградите в конкурса „Малки и големи семейни истории” с участието на популярните влогъри от канала Айде.бг, среща на арменската общност с Нарине Абгарян, голяма литературна среща с Дмитрий Глуховски, Томас Макгонигъл, Захари Карабашлиев и Пламен Дойнов.", "date": "2019.05.30", "title": "Жером Ферари е първият носител на Европейската литературна награда „Димитър Димов“"}
{"url": "https://www.monitor.bg:443/bg/a/view/19-godishna-dade-20-bona-na-vrachka-166620", "text": "Вярващо в черни магии 19-годишно момиче даде 20 000 лева на непозната за развалянето на прокобата. Мнимата врачка била арестувана, докато получавала поредната порция пари, съобщиха от полицията в Пловдив. Разследването стартирало в средата на април т.г., когато потърпевшата решила да разкаже в полицията, че била измамена по сценария за разваляне на черна магия. По думите й, в периода 8-20 март тя дала на части крупната сума на непозната, от която била въведена в заблудата. В хода на образуваното досъдебно производство били проведени множество оперативни и издирвателни действия, които тази сряда довели до залавянето на 33-годишната извършителка в момент на поредното вземане на пари от момичето. С полицейска заповед криминално проявената жена от Стамболийски е задържана за едно денонощие. Случаят бил докладван в Районна прокуратура – Пловдив.", "date": "2019.05.30", "title": "19-годишна даде 20 бона на врачка"}
{"url": "https://www.monitor.bg:443/bg/a/view/rijz-uidyrspuun-knigite-predstavjat-poveche-jenski-obrazi-ot-kinoto-166624", "text": "В навечерието на премиерата на втория сезон на „Големите малки лъжи“ актрисата Рийз Уидърспуун обясни, че препрочита по няколко книги на месец в търсене на подходящо заглавие за филмова адаптация. Причината – литературните произведения представят по-добра и по-голяма палитра от женски образи в сравнение с киното. „Ако дадена роля не е достатъчно добра за мен, тя не е достатъчно добра, за да я гледа дъщеря ми. Затова реших да се заема сама с тази задача“, коментира чаровната блондинка. Именно различни вълни на феминизма, смята тя, се представят в „Големите малки лъжи“, които ще се завърнат в ефира на HBO на 9 юни. заявява Уидърспуун, като е категорична, че част от успеха си поредицата дължи на факта, че представя истинските чувства на жените. Относно участието на Мерил Стрийп в новата порция серии на „Големите малки лъжи“, звездата – която е и продуцент на поредицата, определи стиковката с носителката на „Оскар“ пред камерата като своеобразен мастърклас.", "date": "2019.05.30", "title": "Рийз Уидърспуун: Книгите представят повече женски образи от киното"}
{"url": "https://www.monitor.bg:443/bg/a/view/tejkite-mashini-i-torovete-sysipvat-zemedelskata-produkcija-166622", "text": "Обработването на почвата с тежки машини и торове не увеличава добива от земеделска продукция. Това заяви във Варна Георги Мантарлиев – специалист по биологични процеси в почвата и растенията и основател на „Академия за фермери – Свят на възможности“. Той бе един от лекторите на обучение по проект, финансиран по Програмата за развитие на селските райони 2014-2020 г., домакин на който беше морската столица. Земеделската реколта зависи до голяма степен от климатичните условия и най-вече от количеството валежи. 75 % от влагата обаче се губи, вследствие на човешката дейност, обясни Мантарлиев. Едва 3 % от почвата в световен мащаб е плодородна, а в тях попада над 70% от българската територия. Въпреки това, добивите ни не са мащабни. Причината може да се търси в конвенционалните методи на дълбока обработка на земята с тежки машини, която води до неблагоприятни последици, като водните ерозии например, обясни специалистът. Освен конвенционалната обработка, поражения върху почвата причинява и третирането с химикали и торове. Киселинните продукти изгарят хумуса, от който се хранят растенията. Докато през 2006 г. потреблението на азотни торове в земеделието е 152 хил. тона, през 2015 г. то вече е 341 хил. тона. От 11 хил. тона през 2006 г., потреблението на фосфорни торове скача на над 27 хил. тона през 2015 г. Въпреки това, ръстът на добивите не е съществен. Подхранването на почвата с микроелементи и обработването й с минимална намеса, като плитката оран, са гарантите за здрави растения и добра продукция без дефицити, подчерта експертът и добави, че добивите от биологичното земеделие са в пъти по-големи в сравнение с интензивното. Мантарлиев даде пример с царевица, добивът от която е 600 кг., след като е била орана и третирана химично. Същият сорт в съседен парцел е дал 1,5 тона продукция, без да бъде обработван с торове. Освен щадящи методи за обработване на почвата със специални машини, биологичното земеделие включва и използването на продукти за повишаване на добива, чрез изпращане на положителна енергия към растенията. По време на обучението бяха засегнати и теми, като намаляване на административната тежест за потенциалните бенефициенти по Натура 2000, възлагане на обществени поръчки, грешки при кандидатстване и изпълнение на проекти.", "date": "2019.05.30", "title": "Тежките машини и торовете съсипват земеделската продукция "}
{"url": "https://www.monitor.bg:443/bg/a/view/balkan-vze-titlata-i-zajavi-uchastie-v-shampionskata-liga-obob-sht-enie-166621", "text": "„Балкан“ (Ботевград) сложи край на 30-годишното чакане на шампионска титла в мъжкия баскетбол, след като спечели финалната серия срещу „Левски Лукойл“ с 3-1 победи. В препълнената „Арена Ботевград“ в сряда вечер момчетата на Небойша Видич надиграха „сините“ в мач №4 с 90:75 и триумфираха с трофея за пети път в клубната си история след трите поредни титли от 1987 до 1989 г. и първата от далечната 1974 г. Димитър Димитров беше над всички в селекцията на домакините с 23 точки, Брендън Браун добави 20 точки, а Микаел Хопкинс се отличи с \"дабъл-дабъл\" - 14 точки и 14 борби. Деян Иванов вкара 14 точки за \"сините\", а Христо Захариев и Калоян Иванов приключиха съответно с по 13 и 12 точки. След успеха наставникът на новите шампиони Небойша Видич обяви, че това е бил последният му сезон в клуба и ще се оттегли от поста. „Надявам се скоро да се върна, но трябва много неща в българския баскетбол да се променят. Щастлив съм най-вече за хората от Ботевград, които заслужават този успех“, заяви сърбинът. За Най-полезен играч (MVP) на финалната серия бе обявен Брандън Браун от „Балкан“. \"Направо нямам думи. Работихме много здраво за това, много от момчетата направиха огромни жертви, всеки постави отбора на първо място и ето, това е резултатът. Горд съм с тази група, беше невероятен сезон!“, коментира той пред bgbasket.com и допълни, че не е сигурен дали ще остане в Ботевград и следващия сезон, но предстоят разговори за това. Кметът на града Иван Гавалюгов пък обяви, че „Балкан“ ще подаде заявка за участие в Шампионската лига на ФИБА-Европа, като допълнително ще се разбере дали ще започне от квалификациите или в групите на турнира. Ботевград не спа след успеха на своя отбор. Стотици привърженици на „зелените“ се събраха на площада при Часовниковата кула след мача, а играчите и треньорският щаб бяха посрещнати с бурни аплодисменти. Титлата бе отпразнувана с ефектна заря, а след това играчи и фенове се хванаха заедно на хорото под звуците на духов оркестър. На другия полюс бе настроението в „Левски Лукойл“, който не успя да защити миналогодишната си титла. Въпреки това всички в щаба на „сините“ признаха, че „Балкан“ е заслужавал повече от тях трофея. „България има своя нов шампион. „Балкан“ напълно заслужено спечели и повече заслужаваше да стане първи. Изпуснахме психологическото предимство във втория мач в София и им дадохме шанс да се чувстват добре в тази атмосфера“, коментира наставникът на „Левски Лукойл“ Константин Папазов. Той също призна, че не е сигурен дали ще остане на поста си следващия сезон. „Ще се съобразя с това, което предложат хората, осигуряващи финансирането на отбора\", заяви Папазов.", "date": "2019.05.30", "title": "„Балкан“ взе титлата и заяви участие в Шампионската лига (ОБОБЩЕНИЕ)"}
{"url": "https://www.monitor.bg:443/bg/a/view/mitaka-ot-sofija-den-i-nosht-i-djulija-se-sgodiha-166615", "text": "Актьорът Кристиан Кирилов, прочул се като Митака от риалити сериала „София – ден и нощ“, скоро ще влезе в графата на женените мъже. Той отправи предложение за брак на своята любима – поп-фолк певицата Джулия. Крис избра интересен начин, по който да поиска ръката на избраницата си, а това стана ясно от кратко видео в социалните мрежи Полицейска патрулка спряла изпълнителката на „На Дявола жената“ за рутинна проверка, което всъщност се оказало част от изненадата на актьора. Тогава изведнъж с кутийка и пръстен в нея се появява Кирилов. „Ето един от дните, които няма да забравя никога... Да, да, да!”, написа в социалните мрежи красавицата. Искрата между Крис и Джулия пламна малко преди коледните празници, а отношенията им бързо се задълбочиха. Наскоро чаровната брюнетка сподели, че се радва от факта, че двамата с Кристиян са популярни личности. „Отчитам го като плюс, защото се разбираме много добре в това отношение. Един човек, който не е в шоу бизнеса, по-трудно би приел това, което правиш.”, заяви пред Планета тв тя.", "date": "2019.05.30", "title": "Митака от „София – ден и нощ“ и Джулия се сгодиха"}
{"url": "https://www.monitor.bg:443/bg/a/view/syrbija-iska-da-vyvede-evtanazijata-166612", "text": "В проекта за Граждански кодекс на Сърбия ще бъде включено и предложение за легализация на евтаназията в страната, съобщава в. \"Политика\". След две години обсъждане правителствената комисия за подготовка на кодекса е решила да включи в него и разпоредба, според която болните от тежки и неизлечими болести да завършат живота си по достоен начин, по свое решение или със съгласието на най-близките им роднини. \"Правото на евтаназия като право на физическо лице на доброволно и достойно прекратяване на живота може да се осъществи, ако са изпълнени нужните хуманни, психосоциални и медицински условия. Злоупотребата с правото на евтаназия за придобиване на неоснователна материална или друга полза представлява основание за наказателна отговорност\", се посочва в член 86 от проекта за Граждански кодекс. \"Политика\" посочва, че ще бъде приет специален закон, който ще определи прецизно условията и процедурата за ползване на правото на евтаназия. Ще бъдат необходими и изменения в Наказателния кодекс, предвиждащ наказания за \"убийство от състрадание\".", "date": "2019.05.30", "title": "Сърбия иска да въведе евтаназията"}
{"url": "https://www.monitor.bg:443/bg/a/view/kriminalno-projaven-zaplashi-s-ubijstvo-kmeta-na-mursalevo-166613", "text": "65-годишният Димитър заплаши с убийство кмета на кочериновското село Мурсалево Робертино Киров. Причина за конфликта станала неработеща улична лампа. „Този мъж дойде във видимо нетрезво състояние. Аз бях пред общината и се разбирахме с работници по временна заетост какво трябва да се свърши. И всичко това става към 11.30 часа. Удари един от работниците ми, след което посегна на мен. Каза, че ще ме убие, ще ме ликвидира“, разказа кметът на Мурсалево Робертино Киров. Той определено е уплашен от случилото се и каза, че се притеснява за живота си. Димитър бил от столицата и през уикендите идвал на почивка в селото. Зад хърба си имал 18 криминални прояви, както и присъда за изнасилване. „Не зная какво ще се случи, след като го пуснат от ареста. След няколко часа ще излезе и се надявам да не тръгне да си отмъщава. Виждате какво се случва в цялата страна. Страхуваме се от такива агресивни хора, които са способни на всичко“, коментира още Киров. По случая е започнато бързо полицейско производство, уведомен е дежурен прокурор.", "date": "2019.05.30", "title": "Криминално проявен заплаши с убийство кмета на Мурсалево"}
{"url": "https://www.monitor.bg:443/bg/a/view/cigani-zaplashvat-kmeticata-na-rim-166614", "text": "Кметицата на Рим Вирджиния Раджи от няколко дни е денонощно със засилена охрана. Причината за взетите извънредни мерки за нейната сигурност са заплахите на циганската мафия в италианската столица да я премахнат физически. Сега плътно до Вирджиния Раджи са двама въоръжени полицаи, а придвижванията й из Вечния град се осъществяват с брониран автомобил „Ланча Тезис“, като и шофьорът е ченге. До завчера кметицата бе охранявана само от един цивилен полицай, чието задължение бе да я придружава при посещенията й на различни обекти. Съобщавайки за извънредните мерки за сигурност на Вирджиния Раджи, италианските медии посочват, че решението за засилването на нейната лична охрана е взето след получена от доверителни източници информация за готвен атентат. Според внедрени в циганските среди на Рим агенти на полицията, останали на свобода членове на мощния ромски клан Казамоника планирали да поставят взривни устройства по маршрутите на Раджи и да се разправят с нея при първия удобен случай. Медиите припомнят, че кметицата си навлече гнева на мургавата организирана престъпност през миналата година, когато подкрепи масираната акция на антимафиотите срещу нейните босове. Тогава в рамките на една нощ бяха арестувани и хвърлени зад решетките за различни престъпления над 30 членове на мощния цигански клан „Казамоника“, като сред тях имаше и жени. Нещо повече – малко по-късно кметицата участва заедно с вътрешния министър Матео Салвини в разрушаването на няколко изключително луксозни, ама незаконно построени в покрайнините на Рим вили на ромски босове. Преди това обитателите им бяха натирени да спят при близки и по хотели както в столичния град, така и извън него. В информациите си за допълнителната охрана на Вирджиния Раджи вестниците, радиата и телевизиите уточняват, че заплахи срещу нея са били отправени още след встъпването й в длъжност преди три години и от тогава до завчера край нея винаги е бил въоръженият цивилен полицай, за когото стана дума в началото.", "date": "2019.05.30", "title": "Цигани заплашват кметицата на Рим"}
{"url": "https://www.monitor.bg:443/bg/a/view/obvinjaemijat-za-smyrtta-na-milionerkata-violeta-se-provalil-na-poligrafa-166606", "text": "Обвиненият за извършител на нападението срещу милионерката от Пловдив Виолета Балабанова отпреди 10 години Здравко Дечкин се е провалил на детектора на лъжата. Според експерта, правил изследването, той е лъгал на всички въпроси, свързани с престъплението. Това каза в Апелативния съд в Пловдив по време на въззивната мярка за неотклонение на обвиняемия прокурор Иван Перпелов. На 30 септември 2009г. Виолета била убита с пет удара с нож след грабеж във входа на жилищната кооперация на ул. „Св. Климент” в центъра на града. Целта била да й бъде взета дамската й чанта, в която тя носела винаги нотариалните актове на скъпарските си имоти в Пловдив. Три от ударите били в корема й и се оказали фатални, защото жената починала на 8 октомври с.г. в болница. Приживе обаче тя казала на полицаите, че поръчител е синът й Георги Балабанов. Още тогава от входната й врата били снети два отпечатъка, за които било ясно, че са на обвиняемия. Самият той, след като е бил задържан на 21 май т.г. е дал подробности пред разследващите за престъплението. Казал е, че е причакал с ножа, чието острие било дълго 13-14 см, във входа Виолета. Подробно е посочил и дължината на острието, като е казал, че ножът му е бил даден от сина Георги, посочи прокурорът. По думите му обясненията на Дечкин съвпадат с данни и от клетките на мобилните оператори, че във вечерта на убийството се е намирал в района на убийството. Наред с това били засечени и общо 14 разговора между него и Георги преди, по време и след наръгването на милионерката. Пак от клетките на мобилните оператори била засечена и среща на Гребната база между извършител и поръчител. След това Дечкин се е прибрал вкъщи, а отнетата дамска чанта и дрехите си, с които е бил по време на престъплението и които е описал пред полицаите, включително и шапката си, е изгорил. Признал е също, че синът Георги е повредил електронната система за достъп във входа, за да може той да влезе вътре и да причака майка му. Свидетел по делото пък бил казал, че синът Георги активно търсел сред крими средите в Пловдив кой да се навие да елиминира майка му, като първата му идея била тя да бъде отровена. „Разпитът на свидетеля е бил изключително подробен. Синът е търсил човек да я убие”, каза прокурор Перпелов. Друга характерна особеност на престъплението е, че извършителят е бил видян от двама минувачи, които били на около 30-40 метра от него. Мотивът да се навие да извърши престъплението били пари или луксозна кола. „Обстоятелството е посочено от самия извършител. Били му обещани 17 000 лева или лекия автомобил БМВ Х5 на сина Георги Балабанов”, каза още в съда представителят на държавното обвинение. Като втори защитник на Здравко Дечкин в апелативния съд се конституира и известният адвокат по наказателни дела Красимир Елдъров. Той контрира, че още през 2009г. на извършителя на престъплението е бил направен фоторобот, който изобщо не съвпада със сегашния арестуван. Наред с това Дечкин и Георги Балабанов се познавали и било нормално да се чуват по телефоните. Елдъров посочи и свидетелски показания отпреди 10 години, според които извършителят бил мъж, висок около 1,60м, нисък, трътлест и много дебел от кръста надолу. Бил мургав, но не бил ром. В началото на разследването подозренията паднали върху мъж, който редовно просел в района на Четвъртък пазара и по улицата на убийството. Същият дори направил опит да избяга от полицаите в района на местопрестъплението. Затова още навремето домът на въпросния Александър Чефчиев бил претърсен, но униформените не открили нищо и въпреки че отговарял на описанието, дадено от свидетели, не бил арестуван. Според разпит на снахата на Виолета – Цветелина Балабанова, извършителят на нападението бил висок, леко мускулест, по-скоро борец и не бил ром. Адвокат Елдъров посочи и че един от заподозрените навремето бил синът Георги, който тогава отказал да се подложи на полиграфа. Бил разпитван два часа, в които или давал уклончиви отговори, или мълчал и гледал надолу, прочете част от протокола от разпита му юристът. „Никакво разкриване няма. Един невинен е изправен да носи чужди грехове. Няма законови предпоставки за задържането му. Правата на Здравко Дечкин са му били разяснени 15 часа след призоваването му като свидетел”, каза Елдъров. „На 16 юни навършвам 33 години. Не съм криминално проявен, нямам влизане в съда досега. Няма риск да избягам, защото имам законен бизнес. Нямам хулигански прояви и не съм агресивна личност”, каза в последните си думи Дечкин. Той поиска от съда да го пусне на свобода с по-лека мярка за неотклонение, различна от задържане под стража. „Няма да уточнявам каква мярка, защото вие сте хората, които трябва да решите. Не мисля, че трябва да бъда в ареста. Невинен съм. Вярвам, че човек е невинен до доказване на противното и че освобождаването ми няма да попречи на събирането на доказателствата”, заяви още той. Според 3-членния състав на Апелативния съд от доказателствата по делото може да се направи обосновано предположение Здравко Дечкин да е извършил престъплението, за което е привлечен като обвиняем. Магистратите приеха, че е налице и опасност той да се укрие при мярка, различна от задържане под стража, с оглед механизма на извършване на деянието и интензитета на увреждане на телесния интегритет на пострадалата. Определението на Апелативен съд – Пловдив е окончателно.", "date": "2019.05.30", "title": "Обвиняемият за смъртта на милионерката Виолета се провалил на полиграфа"}
{"url": "https://www.monitor.bg:443/bg/a/view/izpisaha-naj-malkoto-bebe-245-grama-166616", "text": "Калифорнийска болница съобщи за раждането на най-малкото бебе в света. Сейби е момиченце, била е по-малко от 23 сантиметра и е тежала само 245 грама, когато се е родила, предаде АФП. Бебето е родено през декември в болницата \"Шарп Мери Бърч\" в Сан Диего. Бременността на майката е продължила едва 23 седмици и три дни.  Лекарите решили да направят секцио по спешност, тъй като усложнения са застрашили живота на майката. Те заявили на бащата, че вероятно ще може да прекара само час с дъщеря си, преди тя да умре. \"Но този един час стана два часа, после един ден, а след това седмица\", разказва майката във видео, разпространено от болницата. Сейби прекарала пет месеца в интензивно отделение и в средата на май е изписана от болницата в добро здраве и тежаща вече около 2,3 килограма. Според регистъра на най-малките бебета в света, воден от университета в Айова, Сейби бие световния рекорд, държан досега от родено през 2015 г. бебе в Германия, което е тежало 7 грама повече от нея.", "date": "2019.05.30", "title": "Изписаха най-малкото бебе - 245 грама"}
{"url": "https://www.monitor.bg:443/bg/a/view/kristian-lubuten-s-prestijna-modna-nagrada-166610", "text": "Прочутият френски дизайнер на обувки Кристиан Лубутен ще бъде почетен с престижна модна награда от Музея на Института за мода и технологии в Ню Йорк. Създателят на обувките на висок ток с червени подметки ще получи приза в началото на месец септември при откриването на Нюйоркската седмица на модата. Според представителите на музея червените обувки на Лубутен са се превърнали в В предишно интервю френският дизайнер довери, че идеята за червените дамски обувки му дошла, докато работел върху нов модел. Тогава взел от своя колежка червен лак за нокти, за да го боядиса. Идеята му бързо се превърна в златна мина.", "date": "2019.05.30", "title": "Кристиан Лубутен с престижна модна награда"}
{"url": "https://www.monitor.bg:443/bg/a/view/sa-sht-rusija-tajno-testva-jadreno-oryjie-166609", "text": "Военното разузнаване на САЩ предполага, че Русия тайно провежда изпитания на ядрено оръжие с много малка мощност в нарушение на международния мораториум, съобщи Би Би Си. „САЩ смятат, че Русия вероятно не се придържа към „нулевия“ стандарт за спазване на мораториума върху изпитанията на ядрени оръжия“, заяви шефът на военното разузнаване в Пенгатона Робърт Ашли на конференция за контрола над ядрените оръжия. Официални представители на американската администрация потвърждават, че с подобни данни разполагат и други разузнавателни и аналитични ведомства, пише Би Би Си. Същевременно руският президент Владимир Путин внесе в четвъртък в Думата законопроект за официалното излизане на Москва от Договора между СССР и САЩ за ликвидиране на ракетите със среден и малък обсег, съобщи кореспондентът на „Монитор“ в Москва Мила Кудрина. Според нормативния акт, държавният глава запазва правото си във всеки един момент да възобнови действието на двустранния документ. Очаква се долната камара на руския парламент да гласува внесения законопроект на първо четене на 18 юни, като той ще влезе в сила от деня на обнародването му. Договорът за ликвидиране на ракетите със среден и малък обхват е подписан от Москва и Вашингтон през 1987 г. Сега американските аналитици смятат, че руските власти провеждат някои от изпитанията на архипелага Нова Земя, намиращ се зад Полярния кръг. По думите й Ашли бил заявил пред един от журналистите, че Русия има възможност да провежда изпитания, но той не е потвърдил, че Русия наистина провежда такива опити. Руското ръководство многократно е заявявало, че активно се разработват нови видове въоръжение. Президентът Владимир Путин неведнъж публично е говорил за нови оръжейни програми на Русия, които представляват пробив, макар че никога не е споменавал изпитателни ядрени взривове. През есента на 2018 г. Путин заяви, че Москва може да използва ядрено оръжие само в случай, че е убедена, че потенциалният агресор нанася удар срещу нея.", "date": "2019.05.30", "title": "САЩ: Русия тайно тества ядрено оръжие "}
{"url": "https://www.monitor.bg:443/bg/a/view/pavaroti-vyzkrysva-na-golemija-ekran-166617", "text": "Лучано Павароти – певецът, който направи операта популярна и сред редовите меломани през втората половина от 20 век, е във фокуса на една от малкото забежки на режисьора Рон Хауърд извън игралното кино. Това е трети поглед на кинодееца към музикалния свят, след като работи по документални ленти за Джей Зи (Made in America) и The Beatles (The Beatles: Eight Days Days a Week – the Touring Years). Филмът му носи името „Павароти“, а с цел да даде поглед на зрителите „зад кулисите“ на живота на прочутия артист, Хауърд записва пред камерата си останалите от т.нар. „Тримата тенори“ - Пласидо Доминго и Хосе Карерас, поклонил се само преди няколко седмици и пред българската публика. казва пък вдовицата Николета Мантовани 12 години след смъртта на Павароти. За да си спомнят с усмивка за певеца, във филма се включват още и трите му деца от първия му брак – Лоренца, Кристина и Джулиана. Носителят на „Оскар“ Хауръд се вглежда в живота на тенора още от детските му години по време на Втората световна война, като изважда архивни кадри на Павароти, в които самият той обяснява, че е наследил музикалния талант от баща си. „Той имаше фантастичен глас, по-добър от моя“, казва оперната звезда във филма, като добавя, че нервността не позволила на татко му да се качи на сцената. Широкото разпространение на „Павароти“ стартира отвъд Океана на 7 юни, като все още не е ясно дали филмът ще се появи и по родните кина.", "date": "2019.05.30", "title": "Павароти възкръсва на големия екран"}
{"url": "https://www.monitor.bg:443/bg/a/view/biznes-klimatyt-v-bylgarija-e-na-mnogo-dobro-nivo-spored-krib-166611", "text": "Бизнес климатът в България е на много добро ниво. Това коментира в Русе заместник-председателят на Конфедерацията на работодателите и индустриалците в България (КРИБ) проф. Николай Вълканов. По думите му у нас има много стабилни закони, добра банкова система и много работещи европейски фондове. \"Само през тази година около 2 млрд. лева от европейските фондове отидоха в българския бизнес в три направления - енергийна ефективност, конкурентоспособност и иновации\", каза Вълканов. Той коментира още, че е добре бизнесът да се грижи за работниците и да им осигурява добро заплащане. Бизнесменът смята, че недостиг на кадри има там, където не се плаща - например, в секторите туризъм и строителство. Според Вълканов там, където се заплатите са добри, където се уважават работниците, проблем няма. В крайдунавския град се състоя церемония, на която КРИБ, съвместно с кметовете на общини в областта, връчиха призове \"Социално отговорна компания - партньор на община за 2018 г.\".", "date": "2019.05.30", "title": "Бизнес климатът в България е на много добро ниво според КРИБ"}
{"url": "https://www.monitor.bg:443/bg/a/view/levski-predstavi-hubchev-toj-razkri-zashto-napusna-nacionalnija-166608", "text": "Днес \"Левски\" представи Петър Хубчев като нов треньор на \"сините\".    Бившият селекционер на България направи любопитен коментар за раздялата си с трикольорите, а също така добави, че знае какво е \"Левски\" и няма намерение да се кланя на “този или онзи”. “Бих си позволил да кажа няколко думи по друга тема. Става въпрос за работата, която имахме преди това. Официалното изказване от футболния съюз беше, че съм раздвоен. Това не е истина. Твърдо бях убеден, че както се развиваха нещата, не мога да работя повече там. Хората го знаят. Не е било на Великден, а е било много преди това. За мен нещата приключват. Бих ви помолил да не коментираме тази тема, защото нищо добро няма да излезе. От цялото си сърце желая успех на Балъков и два пъти повече на момчетата, с които работихме две години. Не искам да отварям тази рана. Те знаят моето мнение. Ако някои от хората във футболния съюз иска да коментира тази тема, нека го направи”, каза Хубчев, след което продължи по темата “Левски”. “Знаем или поне аз знам много ясно къде сме дошли. Знам какво се очаква. Знам за напрежението. Не е нужно всеки ден или час някой да ме пита нещо. Знам какво трябва да направим. Ще се опитаме да направим това нещо, според нашите виждания. Ръководството е запознато с нашите виждания. Приели са ги. Искам да кажа, че няма да нарушим тези принципи. Няма да се кланяме на този или онзи, за да угодим на трети или пети. Най-важното е да убедим футболистите в нашите методи. Ако успеем, ще е успех за нас”, обяви Петър Хубчев. Изпълнителният директор Павел Колев пък коментира, че новият треньор на “сините” Петър Хубчев и неговия щаб знаят как да извървят трудния път към успеха. “Чувствам се удовлетворен, че този треньорски щаб вече може да бъде официално представен. Много добре знам какво е тяхното разбиране за футбола, тъй като съм работил 2.5 години с тях в националния отбор. Тези специалисти знаят как да извървят трудния път и да постигнат успехи. За двама от тях знам, че разбират какво означава Левски. Единият е израснал на “Герена” и има доста успехи. Приведствам новия треньорски щаб с добре дошли. Надявам се с общи усилия да върнем Левски там, където му е мястото.   Треньорите имат подкрепата на клуба и ще им бъде указано пълно съдействие да извършат реформата, за да могат футболистите да се чувстват комфортно със синята фланелка. Всички трябва да са наясно какво е да си футболист на Левски. Говоря и за поведението, което трябва да имат и извън терена”, заяви Колев. “Защо се налагаше до последно да отричаме? Това е въпрос, който всеки знае. Работил съм ден и нощ, за да изпълня исканията на Георги Дерменджиев. Футболистите, които той искаше, са в Левски. Разбира се, с малки изключения.   В края на март за първи път разговаряхме с Хубчев за възможността на поеме \"Левски”, добави шефът на “сините”.   \"Разполагаме с някакъв ресурс за селекция, но практиката да взимаме футболисти само, защото конкуренцията го прави, свърши на този етап. Поне ние докато сме тук. Ще привлечем играчи, които знаят как да печелят мачове, а не само да кажем, че имаме нови попълнения. Важно е хората това да го знаят. Ако пък не намерим такива, няма да привличаме. Надявам се все пак да успеем\", завърши Колев.", "date": "2019.05.30", "title": "\"Левски\" представи Хубчев, той разкри защо напусна националния"}
{"url": "https://www.monitor.bg:443/bg/a/view/rusija-oficialno-kysa-dogovora-za-raketite-166604", "text": "Руският президент Владимир Путин внесе в четвъртък в Думата законопроект за официалното излизане на Москва от Договора между СССР и САЩ за ликвидиране на ракетите със среден и малък обсег. Според нормативния акт, държавният глава запазва правото си във всеки един момент да възобнови действието на двустранния документ. Очаква се долната камара на руския парламент да гласува внесения законопроект на първо четене на 18 юни, като той ще влезе в сила от деня на обнародването му. Договорът за ликвидиране на ракетите със среден и малък обхват е подписан от Москва и Вашингтон през 1987 г. Тогава двете страни поеха задължението да унищожат всички комплекси с балистични и крилати ракети с указания радиус на действие, както и да не ги произвеждат в бъдеще. През октомври м.г. американският президент Доналд Тръмп обяви, че САЩ ще излезе от Договора, тъй като Русия не спазвала своите задължения. По-късно държавният секретар Майк Помпео даде на Москва 2 месеца, за да „се върне към изпълнението на Договора“. В частност Вашингтон настоява Москва да се откаже от ракетите 9М729 /SSC-8/, чийто обсег на действие, според американската страна, превишава установеното ограничение. В Русия нарекоха тези обвинения „голословни“, посочвайки, че споменатата ракета не е изпитвана в радиус, по-голям от условията на Договора. През февруари т.г. Москва заяви, че преустановява спазването на своите задължения по двустранния документ, в отговор на аналогичните действия на САЩ.", "date": "2019.05.30", "title": "Русия официално къса договора за ракетите "}
{"url": "https://www.monitor.bg:443/bg/a/view/danychni-osuetiha-sdelka-na-dlyjnik-opital-da-prehvyrli-aktivi-166601", "text": "Данъчни служители от НАП-Варна осуетиха сделка на длъжник, собственик на фирмата, който се опитал да се раздели с активи на дружеството в крайморския град Бяла, като ги прехвърля на свой близък. По този начин той е направил опит да попречи на данъчните да съберат дължимите налози, установени при извършване на ревизионно производство. За да защитят интересите на държавата и съберат дължимия данък, публичните изпълнители от Варна са поискали от съда да обяви сделката на длъжника за недействителна. На всички инстанции съдът е потвърдил това и данъчните обявиха и продадоха на търг бара, като в бюджета са постъпили близо 30 хил. лева. От НАП-Варна напомнят, че според разпоредбите на Данъчно – осигурителния процесуален кодекс Националната агенция за приходите има право да поиска от съда да обяви за недействителни определени сделки, сключени с цел държавата да не може да събере своите вземания. НАП може да поиска разваляне на сделки, които са сключени след датата на установяване на публичното задължение. Сделките могат да бъдат развалени, дори те да са сключени преди приключването на ревизията, стига имуществото да е продадено или прехвърлено, след като е връчена заповедта за възлагане на ревизия, с която по-късно са установени задълженията. За да избегнат обявяването на публична продан на движимо и недвижимо имущество, от НАП Варна съветват всеки, който има просрочени данъчни или осигурителни задължения, да ги внесе доброволно в предвидените от закона срокове. В случай на финансови затруднения, длъжникът може да предостави обезпечения и да обсъди с публичния изпълнител възможност за краткосрочно погасяване на дълга на части. От началото на годината публичните изпълнители от ТД на НАП-Варна са провели 208 търга, на които са обявени за продажба вещи и имоти на длъжници с просрочени данъчни и осигурителни задължения. Постъпленията в републиканския бюджет от проведените търгове са в размер на 983 231 лева.", "date": "2019.05.30", "title": "Данъчни осуетиха сделка на длъжник, опитал да прехвърли активи  "}
{"url": "https://www.monitor.bg:443/bg/a/view/130-vodeshti-imena-v-arhitekturata-i-stroitelstvoto-se-sybirat-na-ar-civ-e-166602", "text": "110 български участници и 20 чуждестранни лектори се събират във Варненския свободен университет за IX Международна научна конференция за архитектура и строителство ArCivE’2019. Събитието ще се проведе от 31 май до 2 юни под патронажа на президента на ВСУ „Черноризец Храбър“, доц. д-р Красимир Недялков. Интерес към събитието са заявили преподаватели и студенти от НТСС, Университета по архитектура, строителство и геодезия, Висшето строително училище „Любен Каравелов“, Нов Български университет, Лесотехническия университет, СУ „Климент Охридски“, БАН - Институт по механика, Академията на МВР, Икономически университет – Варна, Българска асоциация за изолации в строителството (БАИС), Бургаски университет „Проф. д-р Асен Златаров“ и домакините отВарненския свободен университет. Участниците са изявени български учени и изследователи, докторанти, като сред тях ще има също и студенти, които правят първи стъпки в научните си изяви. Чуждестранните гости са от университета „Гоце Делчев“ от Щип в Северна Македония, университета Малтепе в Истанбул, университета в Ниш, Сърбия, университет „Tottori“ в Япония, „Политехника ди Милано“, Италия, университет „Устър“ в Англия, Одески колеж на транспортните технологии, Украйна,  International Education Corporation, Алмати, Казахстан, Gezira College of Art and & Technology от Картум, Судан, университет „Уатърло“ в Канада. В рамките на научната конференция ще бъдат представени 5 пленарни доклада и ще се проведат заключителните фази на работилница по макетиране, по параметричен дизайн, за куполни сгради и демонстрация на терен на материали за реставрация и консервация на сгради. Програмата на конференцията е съпътствана и с провеждането на две модни ревюта и изложби в пространствата на ВСУ „Черноризец Храбър“.", "date": "2019.05.30", "title": "130 водещи имена в архитектурата и строителството се събират на ArCivE"}
{"url": "https://www.monitor.bg:443/bg/a/view/partiite-v-ns-dovolni-ot-vryshtaneto-na-bsp-166603", "text": "Депутатите от БСП срещнаха одобрението на колегите си след завръщането си в НС. Голяма част от формациите останаха доволни от решението им да спрат с бойкота. Според Тома Биков от ГЕРБ е по-добре, когато опозицията е в пленарна зала. Той определи решението на социалистите да се върнат като правилно и поясни, че въобще не е трябвало да напускат. Всеки има право като сбърка, да се поправи, изтъкна депутатът от ГЕРБ. Преди три месеца, когато БСП реши, че ще бойкотират работата на НС, той заяви, че така управляващите ще работят по-спокойно. Сега обаче Биков призна, че не е задължително работата на парламента да е спокойна. Йордан Цонев от ДПС също приветства решението на БСП. „Смятам, че едно такова отсъствие е винаги във вреда на този, който го прави. Вреда е за парламентаризма, но това е мое лично мнение\", коментира той. Не толкова ентусиазиран се оказа само лидерът на НФБС Валери Симеонов. Според него работата в НС отново „ще се забатачи“ и отново ще започнат неоснователни възражения и оспорвания от страна на БСП. Симеонов е на мнение, че без социалистите НС работило по-ефективно. По думите му в тяхно отсъствие НФСБ са били коректив и винаги са се стремили да бъдат такъв и до голяма степен това ограничавало възможностите за действие на опозицията. Според него когато от опозицията оспорват закони, го правят повърхностно, а целта е да се гони скандала. Той е убеден, че НФСБ е бил по-ефективната опозиция отколкото БСП.  Като глупост определи искането на оставката на Горанов от страна на БСП заради надвзетите партийни субсидии. Точно преди него Драгомир Стойнев от БСП коментира, че социалистите не са изгубили тренинг. През това време са се интересували от работата на НС, но тя не се била променила особени, а депутатите продължили да работят между 2-3 часа на ден и законодателството не било достатъчно. Според него те се връщат в един променен парламент – липсвали Цветан Цветанов и Данаил Кирилов, а депутатът от ДПС Делян Пеевски всеки ден идвал на работа. Той очаква по-конструктивна работа в НС и призова да се върнат към нормалната дейност и диалог. Даде да се разбере, че не било грешка напускането на НС. Ако били останали в НС пък щяло да се продължи със скандалите и противопоставянето, които избирателите не харесвали.  Напускането на пленарна зала пък не било причината за загубата на вота.", "date": "2019.05.30", "title": "Партиите в НС доволни от връщането на БСП"}
{"url": "https://www.monitor.bg:443/bg/a/view/ulian-revalski-ban-shte-zagubi-polovinata-si-ucheni-do-shest-godini-166598", "text": "Българската академия на науките ще загуби над половината от учените си до шест години, защото те трябва да се пенсионират. Това обяви председателят на БАН академик Юлиан Ревалски, който представи в парламента последния годишен доклад на академията. Според данните в документа в момента в академията работят 2728. От тях учените над 50 г. са близо половината - 1 300 учени. 60-годишен юбилей пък са празнували близо 700 от работещите в Академията. „След шест-седем години нивото на учените в БАН ще остане критично малко, затова апелирам към устойчива политика за насърчаване на младите учени“, каза Ревалски пред депутатите. Статистиката сочи, че Тези под 26 г. пък са едва трима. Учените между 25 и 30 г. пък са 76. Така средната възраст в Академията е 49 години и 11 месеца. Отчетът на БАН сочи, че 66,1% от държавната субсидия за БАН или общо 65 026 619 лв. отиват за заплати. Според Ревалски обаче сегашната субсидия за докторантите не е недостатъчна, а те са бъдещите учени. От над 98 млн. лв. отпуснати от държавната хазна за тях се пренасочват едва 715 542 лв (0,7%). По данни от доклада общо 110 докторанти са защитили успешно докторантурата си в БАН. От тях най-много били в направление информационни и комуникационни науки и технологии – 18. По думите на председателя “В момента със собствени средства можем да си позволим само аварийни ремонти и поддръжка на сградите. Не можем да вложим средства в допълнително развитие на базата си, а произвеждаме повече от половината научна продукция в страната“, коментира Ревалски. За аварии и текущи ремонти за 2018-а са били едва 150 000 лв, сочи докладът. По думите на Ревалски остава нисък социалния статус на изследователите, а държавата все още няма устойчива политика за насърчаване на науката. По данни от проучване в доклада става ясно, че 68,1% от анкетираните смятам, че постиженията на учените от БАН са повод за гордост и национално самочувствие.", "date": "2019.05.30", "title": "Юлиан Ревалски: Половината учени от БАН излизат в пенсия до шест години (ОБНОВЕНА)"}
{"url": "https://www.monitor.bg:443/bg/a/view/pepeljashka-v-sofijskata-opera-s-princ-v-publikata-166580", "text": "„Пепеляшка“ на Джоакино Росини завладява с нова история и елегантна постановка на 2 юни от 16 ч. в Софийската опера и балет. Гостуващи солисти в спектакъла са Оана Андра и Евгений Станимиров. Приказната история за малкото бедно момиче, което се превръща в принцеса, тук е леко видоизменена – героинята живее с доведения си баща и неговите дъщери. Няма я и добрата фея, която движи приказните трансформации в познатия на много поколения деца сюжет. Вместо нея действието ръководи наставникът на принц Рамиро, Алидоро. Няма тиква, няма магии, привидно няма и магични трансформации. Всичко се развива на ръба между сериозното и комичното – къде явно, къде полускрито, къде само с леко намигване. Елегантната режисура на Вера Петрова предизвиква усмивки и добро настроение дори там, където според либретото би трябвало да се чувстваме леко тъжни. „Много ми допада именно тази трактовка, при която героинята ми е активна, весела, жизнерадостна. Играла съм и версии, в които Пепеляшка е олицетворение на страданието, но предпочитам прочита на Вера Петрова”, споделя изпълнителката на главната роля Оана Андра. Дебютирала в ролята още като студентка, тя продължава да харесва музиката на Росини и специално тази негова опера. Това, за което публиката на софийската „Пепеляшка” може само да се досеща, е, че за някакви си 40 секунди главната героиня се преоблича преди финалната си много красива ария. Софийската публика ще се срещне в неделя и със солистите Хрисимир Дамянов, Атанас Младенов, Николай Петров, Ина Петрова, Благовеста Мекки-Цветкова... Диригент ще е Жорж Димитров.  Сценографията на младата, но набираща скорост с всеки следващ проект Боряна Ангелова е необичайна и в пълно съзвучие с режисьорския прочит на творбата. Огромни пъстроцветни яйца побират героите ту като стаи, ту като каляска, ту се превръщат в цветна градина. Свежото и ярко усещане от тези оригинални решения се допълва от пищните, умишлено решени на ръба между красивото и кича, костюми на Християна Михалева-Зорбалиева. Верен на Росиниевия прочит, диригентът Жорж Димитров също е завладян от цялостната силно позитивна атмосфера от сцената. Макар и предизвестен, хепиендът не идва от само себе си. Росини е заимствал само по-щастливата развръзка от творбата на Шарл Перо, при която Пепеляшка благородно се застъпва за злите и завистливи свои сестри. Преплитането на темите за прошката и любовта, смирението и надеждите, които се сбъдват, прави толкова интересен и харесван крайния продукт на сцената на Софийската опера и балет. Зад кулисите остават многомесечният труд на целия екип, терзанията и съмненията, намирането на верните решения за всички многобройни предизвикателства, пред които той е бил изправен, за да „преведе” творбата на Росини в 21-ви век. Освен многобройните си други достойнства, операта „Пепеляшка” вдъхва кураж и оптимизъм в твърде смутните времена, в които живеем. Сега, в тази постановка – цели два века след написването и първото й изпълнение, сякаш виждаме Росини окуражително да ни намига с усмивка. Гост на представлението в Софийската опера ще бъде принц Шарл-Филип Орлеански (дук Анжуйски), заедно с 30-членна делегация от Франция. Принц Шарл е роден в Париж на 3 март 1973 г. Най-големият син е на принц Мишел Орлеански граф д’Еврьо и на Беатрис Паские де Франклийо, дъщеря на Бруно де Паские де Франклийо, граф на Паские и Франклийо. Внук е на Анри Орлеански, граф Парижки, когото привържениците на Орлеанския дом признават за крал на Франция и Навара като Анри VI. Принцът е дипломиран специалист в сферата на информатиката, бил е член на мисии на ООН в Руанда, Босна и Херцеговина, Македония, Косово, Източен Тимор и Кот д‘Ивоар.", "date": "2019.05.30", "title": "\"Пепеляшка\" в Софийската опера с принц в публиката"}
{"url": "https://www.monitor.bg:443/bg/a/view/lazer-shte-otpechatva-strukturi-na-lunata-166600", "text": "Институтът за космически системи (IRAS) към Техническия университет в Брауншвайг и Laser Zentrum Hannover (LZH) експериментират с технологията за 3D печат, използвайки лазер и лунен прах за изграждане на колония на Луната. След като различни космически агенции и частни компании, заявяват намеренията си за изграждането на дългосрочни бази за хора на Луната, изграждането на местообитания и други структури преминава от идейни експерименти към списък с практически проблеми. Най-големия проблем са огромните разходи за превозването на материали до Луната, при цена от около € 700.000 за килограм, според LZH. Moonrise е разработван в продължение на девет месеца, като екипът казва, че лазера и оптиката му не са били проблем, колкото използването на правилната технология и създаването на подходящата синтетична версия на реголит, която да позволи провеждането на изпитания на Земята. При теста на Луната, инсталираният на ровъра лазер ще бъде използван за контролирано разтопяване на реголит, изграждайки предварително определени форми, като процеса и резултатите ще се записват от камери с висока резолюция.", "date": "2019.05.30", "title": "Лазер ще отпечатва структури на Луната"}
{"url": "https://www.monitor.bg:443/bg/a/view/prof-kantardjiev-ne-sa-dostatychni-merkite-za-pryskane-sreshtu-kyrleji-166597", "text": "Не са достатъчни мерките за пръскане срещу кърлежи. Това заяви проф. д-р Тодор Кантарджиев пред БНТ. Той обясни, че в столицата най-често София става въпрос за случаи с ларви и нимфи, което означавало, че превенцията е слаба. Д-р Кантарджиев обърна внимание и на заболяванията от морбили в страната, които към момента са общо 792. От тях 156 са в област Благоевград, а 274 - в София-град. По думи на Кантарджиев това била плашещо. Системата на РЗИ не работи това, което трябва да работи, категоричен бе той и допълни, че е трябвало да бъдат изследвани самите медицински служители. Според него има пропуски в имунизацията, тъй като, когато са започнали първите случаи, е трябвало всички РЗИ-та да издирят неимунизираните деца до 8-годишна възраст. По негови прогнози до края на лятото опасността от морбили трябва да бъде преодоляна.", "date": "2019.05.30", "title": "Проф. Кантарджиев: Не са достатъчни мерките за пръскане срещу кърлежи"}
{"url": "https://www.monitor.bg:443/bg/a/view/alma-probi-v-polsha-i-rusija-166558", "text": "Музикалният дебют на младата певица Алма – Perfect добива все повече популярност. След като в продължение на 14 седмици парчето води класацията за най-излъчвани песни в родния ни радио и тв ефир, то си завоюва все повече позиции и зад граница. Така, дъщерята на Саня Армутлиева се разписа под номер 15 в най-търсени изпълнения в платформата Shazam в Полша. В официалния в еърплей чарт на страната пък стигна до 53-а позиция, като завладя най-голямата музикална телевизия и радиостанция там – ESKA. Руснаците също проявяват интерес към екзотичното парче. Там Perfect е на 23-о място в класацията Shazam Top 100. Припомняме, че песента направи премиерата си в началото на месец февруари. Автори на парчето са самата 15-годишна певица и румънският хитмейкър Кристиан Тарчеа. Междувременно Алма е готова с още два проекта, първият от които се очаква да се появи на бял свят през месец юни.", "date": "2019.05.30", "title": "Алма проби в Полша и Русия"}
{"url": "https://www.monitor.bg:443/bg/a/view/peevski-shte-rabotim-za-svaljane-na-dds-za-hlabja-lekarstva-i-knigi-166590", "text": "ДПС обмисля да внесе законопроект за сваляне на ДДС на хляба на 5%. Това обяви депутатът и издател на \"Телеграф медия\" Делян Пеевски в кулоарите на НС. Сред другите идеи е свиване на ДДС за лекарствата и за книгите, както и безплатни детски градини.  Пеевски уточни, че за своите идеи, но не уточни с кои ще започнат разговори най-напред. На свой ред колегата му Хамид Хамид добави, че ще проведат среща и със Съюза на хлебопроизводителите.  Пеевски остави колегите си да разкажат в подробности за техните идеи за законови поправки. Това обаче не задоволи интереса на медиите, които продължиха да го следват по кулоарите. В резултат той се обърна към журналистите: \"Оставете колегите да ви разкажат. Винаги ще ви разказвам, но недейте да оставяте колегите. Чуйте ги. Не е честно така. Това малко ли е за днес\".  Пеевски увери, че има още законопроекти , по които работят, и те също ще бъдат съобщени на медиите. каза Пеевски.  Колегата му Йордан Цонев от ДПС пък поясни, какво точно целят с тези предложения. Той поясни,че ДПС обмислят законодателен пакет , свързани с промени за ДДС за хляба, за лекарства, за книгите. Първо обаче ще имат срещи с хлебопроизводителите, зърнопроизводителите, както и фармацевтичния бранш. Той увери, че предложенията им не са популистически и именно затова ги правят след изборите, а не преди това и нямат нищо общо с местния вот наесен. Преди да се пристъпи към реалното внасяне на законовите предложения обаче, от ДПС искат да са абсолютно сигурни, че цените ще паднат. \"Иначе може да се получи обратния ефект и цените да се задържат, а да се увеличат печалбите\", каза той. По думите му обаче най-важното е, че ще обмислят безплатен пакет за детските градини, така че майките да се върнат на работа и да се реализират. Това според него е един от основните проблеми не само в София, но и в цялата страна. Именно затова има идея Той уточни,че това е включено и като приоритет в тяхната програма, която те предлагат за обсъждане с другите партии. Следващият пакет, по който ще работят, е за реално облекчаване на бизнеса и става дума за Преди това той се пошегува с медийния интерес към Пеевски: \"Всяка сутрин ли ще е така. Мадона да беше дошла в българския парламент, нямаше да тичате толкова\".  Идеите на ДПС за по-ниско ДДС за хляб и лекарства по-късно бяха коментирани и от част от партиите в НС. Така БСП изтъкна, че това е тяхна стара идея, която вече веднъж е била отхвърлена от ГЕРБ. По думите на социалиста Драгомир Стойнев това е добра мярка и пожела успех в нейното реализиране. Той обаче не отговори категорично дали левицата сега ще я подкрепи, но подчерта, че това е въпрос на консултации в парламентарната група на БСП и даде да се разбере, че са готови да дадат рамо за намаляването на ДДС-то. \"Но ще е странно, ако изведнъж ГЕРБ го подкрепят. Тогава ще трябва да се даде обяснение . Нека първо бъде внесен законопроектът\", каза Стойнев и допълни, че много пъти идеи на опозицията преминават в ръцете на управляващите, но леко изменени. И даде пример – законът за публичните предприятия. На свой ред лидерът на НФБС Валери Симеонов заяви, че първо трябва да се запознаят със закона, но на шега добави: \"Котка в чувал не купувам\". ", "date": "2019.05.30", "title": "Пеевски: Ще работим за сваляне на ДДС за хляба, лекарства и книги (ОБНОВЕНА)"}
{"url": "https://www.monitor.bg:443/bg/a/view/nadpis-na-italijski-legion-otkriha-v-srednovekoven-zamyk-v-svishtov-166605", "text": "Фрагмент от тухла с частично запазен латински надпис-щампа, в който става дума за бойна единица от прочутия І-ви Италийски легион е открит при разкопки на хълма „Чуката“ в Свищов. Това съобщи ръководителят на екипа проф. Николай Овчаров. Надписът се датира в ІV в. По време на разкопките, които продължават вече втора седмица, е намерена и красива рисувана керамика и метални апликации от различни епохи, както и монети от Римската империя, през средновековни български и византийски монети до османски монети от ХV-ХVІІІ в. Археолозите са попаднали и на пожарища, предизвикани през 1810 г. това е станало на дълбочина около метър в двора на замъка. А непосредствено под този пласт излиза средновековна керамика, както и желязни гюллета за оръдия и каменни бойни топки за метателни машини. „Без съмнение става дума за войните между християни и мюсюлмани от ХV-ХVІ в. и превземането на замъка от Дракула“, коментира проф. Овчаров. Разкопките продължават и предстои навлизането в по-ранния средновековен пласт от Второто българско царство. „Надяваме се, че там ще излязат и свидетелства за героичната съпротива на българите срещу османското нашествие през ХІV в.“, обясни Овчаров. За разлика от останалите крепости на Второто българско царство, за замъка н Свищов съществуват много писмени сведения. За първи път се споменава от пътешественика Петер Шпарнау през 1385 г. Той е важен и значителен град, който пази брода на р. Дунав и т. нар. „Свищовски път“, водещ към Влахия. Крепостните стени обграждат града чак до Дунав, а на върха се намира якият замък. Особено важно е сведението на най-ранния османски хронист Мехмед Нешри, описващ завоеванието на Търновска България през 1393 г. След превземането на столицата Търновград, нашествениците се насочват към Дунав и превземат редица крепости. Комендантът на Свищов е един от малкото военачалници, които отказват да се предадат и заявява, че ще брани вярата на своя цар Иван Шишман. Българският гарнизон в замъка се сражава до последно и се предава чак когато свършват припасите.", "date": "2019.05.30", "title": "Археолози се натъкнаха на следи от Дракула в Свищов"}
{"url": "https://www.monitor.bg:443/bg/a/view/grigor-dano-tozi-mach-e-povratna-tochka-166593", "text": "Григор Димитров постигна една от най-големите си победи в последно време, като в двубой от втори кръг на \"Ролан Гарос\" надигра Марин Чилич в пет сета. \"В момента оценявам всяка победа. Не мисля толкова много срещу кого играя. Просто искам да имам тези победи. Играл съм срещу почти всички. Разбира се, това беше много, много важен мач за мен - няма съмнение. Ясно е, че в последните месеци имам проблеми. Рамото ми не беше добре. Доста преходни моменти, доста промени. Тази глътка свеж въздух е много приятна. Чувствам се чудесно и гледам напред\", коментира Димитров след успеха си. Запитан дали тази победа може да се окаже \"повратна точка\" за целия му сезон, Димитров отговори: \"Да, абсолютно. Можеш да погледнеш на всичко от много по-позитивен ъгъл. Имам много какво да извадя от този мач и да го използвам, за да бъда по-добър занапред\". \"Това определено беше един от най-добрите ми мачове от дълго време насам\", призна Гришо, който не пропусна да поздрави и Чилич: \"Имам огромно уважение към Марин. Той е невероятен боец, никога не се предава\". \"И от двете страни на корта показахме страхотно ниво до самия край на мача. Това е нещо, от което вече почерпих повече самочувствие. Надявам се да го покажа в следващия мач. Ще се опитам да продължа по този начин и се надявам мачът да е бил повратна точка\", каза още Григор. Относно осъществения обрат, Димитров коментира: \"На клей във формат три от пет сета можеш да губиш с два сета и пробив и въпреки това нещо да се случи. Това е част не просто от спорта, но особено в този турнир. Виждах, че играя добре, но изпускам много възможности. Опитах просто да остана в мача. Трябваше да остана солиден, особено в тайбрека на четвъртия сет. Не знам защо, но в главата ми се е забила точката за 4:1 в този тайбрек. След това, в началото на петия сет, с ранния пробив, усетих че имам достатъчно свежест в краката, за да го притисна всеки път, когато мога. Знаех, че рамото ми създава малко проблеми - това беше единственото ми притеснение. Но бях наясно, че ако играя умно с крката, ще мога да го раздвижа\". Запитан за състоянието на рамото си, той отговори така: \"Онова, на което винаги разчитам, са краката ми. От там ще започна. Чувствам ги абсолютно прекрасно. Сигурен съм, че ще успея да се възстановя и да бъда готов за следващия мач. Рамото остава малък проблем, ако мислиш за него. Будя се всяка сутрин с надежда, че няма да ме боли. Това беше една победа днес, че се събудих и чувствах, че е по-добре. Зависи и колко часа ще прекарам на корта. Днес определено беше по-добре. Започна да ме боли по-късно. Нямам какво да направя. Просто трябва да изляза и да се опитам да владея нещата по време на мача. Ако мога да удрям, удрям. Ако не, трябва да измисля нещо, някакъв начин\". Българинът за пореден път коментира, че се разбира много добре с Андре Агаси, говорят непрекъснато и американецът е важна част от отбора му. Той отказа да навлиза в подробности относно уговорките им, но посочи, че по време на турнирите в САЩ Агаси ще бъде много по-често с него.", "date": "2019.05.30", "title": "Григор: Дано този мач е повратна точка"}
{"url": "https://www.monitor.bg:443/bg/a/view/cvetan-cvetanov-podava-ostavka-ot-vsichki-rykovodni-postove-na-gerb-166595", "text": "Цветан Цветанов подава оставка от всички ръководни постове на ГЕРБ. Това е станало след разговор между премиера и председател на ГЕРБ Бойко Борисов и самия Цветанов, съобщиха от пресцентъра на партия. Оставката вече е депозирана и приета от Борисов, който пък благодарил на Цветанов за свършената работа през годините. След скандала \"Апартаментгейт\", Цветанов напусна депутатското си място в НС, но остана шеф на предизборния щаб и зам.-шеф на партията. Сега обаче той си тръгва и от тези позиции.  Това очаквано предизвика реакции сред партиите в парламента.  Даниела Дариткова, която в момента оглавява групата на ГЕРБ в НС, заяви, че е научила за оставката в МС лично от премиера Бойко Борисов. Дариткова обаче уточни, че Цветанов остава редови член на ГЕРБ, а Борисов благодарил на Цветанов за усилията и работата през годините. Всички останали оценки и анализи предстои да бъдат направени от Борисов, каза още тя.  Според коалиционните партньори на ГЕРБ - \"Обединени патриоти\" пък всеки може във всеки момент да реши да не се занимава с политика. Искрен Веселионов от ВМРО поясни, че не е изненадан, \"защото очевидно на там се вървеше от началото\".  Според него това може да се приеме и за начало на процеса на оздравяване на ГЕРБ, каквито заявки е правил и самият Борисов. \"Идеята на премиера е да се скъса с лицата, които по една или друга причина са създали лош имидж на партията и да се тръси нов и приемлив образ\", аргументира се той.  Лидерът на НФСБ Валери Симеонов пък коментира, че за него оставката на Цветанов е било изненада. По думите му Борисов лично я е поискал, но според него било достатъчно, че Цветанов е напуснал НС след апартаментгейт. Симеонов изтъкна заслугите на Цветанов сред структурите на ГЕРБ, като именно на него се дължали и победите. Той заяви, че именно благодарение на Цветанов ГЕРБ е пробила в смесените райони и заподозря, че това е причината за оставката му. Той дори намекна, че управленската коалиция има скрит партньор в лицето на ДПС, за което патриотите не знаят.  Новината не е чак толкова лоша, така пък коментираха от БСП остаката на Цветанов от висшите постове в ГЕРБ. По думите на Алескандър Симов от левицата има процес на замитане на следите в ГЕРБ. \"Няма как да заличиш мазните отпечатъци от местопрестъплението, дори и да накараш Цветан Цветанов да емигрира\", каза той. Според него с оттегленето на Цветанов апартаментгейт не става по-малко актуален, а терарите колкото няколкио футболни игрища също. \"Къщите за гости никой няма да ги отмени\", каза той, но не поиска да говори за имотите на соцдепутата Елена Йончева. \"Няма как с махането на Цветанов от политическата сцена и оттегленето му ГЕРБ да си извоуват така мечтаната прошка, за която халюцинират от дена на изборите\", каза той и добави: \"Подебата не означава прошка\". Според него оттеглянето на Цветанов е просто потвърждение за вина. Хамид Хамид от ДПС на свой ред коментира, че всяка партия си има свой устав и правила, както и собствен вътрешнопартиен живот. ДПС никога не се е намесвала във вътрепните работи на една партия и няма да го направи, каза той. Хамид припомнни, че същата позиция са имали и след новината за оставката на соцлидера Корнелия Нинова. \"Това си е работа на самите партии. Нас ни интересува ДПС. \", каза той.", "date": "2019.05.30", "title": "Цветан Цветанов с оставка от ръководните постове в ГЕРБ (ОБНОВЕНА)"}
{"url": "https://www.monitor.bg:443/bg/a/view/sonja-joncheva-pee-u-nas-2-meseca-sled-rajdaneto-166559", "text": "Най-актуалното ни световно сопрано Соня Йончева е един от големите акценти в програмата на 91-я сезон на Софийска Филхармония. Тя ще направи голям концерт с първия оркестър на маестро Найден Тодоров на 15 ноември – два месеца след като се планира да даде живот на второто си дете. В предстоящия афиш на класиците са имената на още куп гост-звезди като Александрина Пендачанска, която ще излезе на сцената на зала „България“ на 17 октомври, Бенджамин Апл – на 23 април 2020 г., Елина Гаранча – на 23 септември, Паата Бурчуладзе – на 3 ноември. Сред пианистите, които ще свирят с националния ни оркестър са Евгени Божанов, големият Иво Погорелич, 12-годишното дете-чудо Ивайло Василев, Лилия Бояджиева, Людмил Ангелов, Милена Моллова, Паул Бадура Скода. Концертмайсторът на Виенската филхармония Албена Данаилова повежда списъка на цигуларите на 17 октомври. В него са и Вадим Репин, Веско Ешкенази, Виктория Муллова, Сара Чанг, Светлин Русев, Федор Рудин, Шломо Минц и Юлиян Рахлин. Сред звездните солисти са и изпълнителката на Дойче Грамофон виолончелистката Камил Томас, която пристига на 13 май 2020 г. и най-популярната кларинетистка в света Шарон Кам. На диригентския пулт ще имаме удоволствието да видим Андреа Мориконе, Антони Вит, Алфред Ешве, Емил Табаков, Кери Лин Уилсон, Клаус Петер Флор, Кшищоф Пендерецки, Оливер Ведер, Павел Балев, Росен Миланов, Сперанца Скапучи и Шарл Дютоа. Софийската филхармония посреща 91-вия сезон с нов главен гост-диригент - Саша Гьотцел, който се превърна в безапелационен любимец на музиканти и публика. През сезона Националният филхармоничен хор ще отбележи своя 75-ти рожден ден с програма, събрала най-доброто от кантатно-ораториалната музикална съкровищница. За този юбилей пристига един от най-големите хорови диригенти Ервин Ортнер. С поредица концерти ще бъде отбелязана и годишнината от рождението на Бетовен. Билетите за музикалните цикли от новия сезон на Софийската филхармония ще бъдат в продажба от 1 юни за членовете на Филхармоничното общество. Те ще имат привилегията първи да си изберат места в залата.", "date": "2019.05.30", "title": "Соня Йончева пее у нас 2 месеца след раждането"}
{"url": "https://www.monitor.bg:443/bg/a/view/orban-zakriva-ungarskata-akademija-na-naukite-166583", "text": "Най-старият и най-голям научен институт в Унгария обвини правителството, че се опитва да наложи \"пълен политически контрол\" на жизненоважни научни изследвания чрез планове за създаване на нов държавен орган, който да контролира финансирането и работата, съобщава \"Ройтерс\". Правителството подготвя законодателство, което да премахне Унгарската академия на науките от неговата мрежа от изследователски институции и да предаде нейните сгради и активи на новия съвет. Дяснонационалистическият премиер Виктор Обран, който дойде на власт през 2010 г., затегна контрола върху обществения живот, включително съдилищата, медиите и образованието - действия, които го доведоха до сблъсък с администрацията на Европейския съюз в Брюксел. Унгарското правителство заяви, че иска да реорганизира основно финансирането, за да подкрепи по-рентабилни и новаторски изследвания. \"Промените биха довели до тотално управление и политически контрол над мрежата от научноизследователски институции\", изтъква управителният орган на изследователската мрежа на Унгарската академия на науките, която се финансира от правителството, но се самоуправлява. Предложеното създаване на нов Национален съвет за научна политика, който да управлява мрежите, \"потенциално представлява заплаха за академичната свобода и свободата на научните изследвания\", гарантирано от унгарската конституция, се казва в изявлението. Уточнява се, че научните работници ще излязат на протест в неделя, без да се посочват повече подробности. Учени и правозащитни организации проведоха кампания срещу предишни призиви на правителството за реформа на системата. Новият съвет, председателстван от министъра на иновациите и технологиите Ласло Палкович, ще определя области на научни изследвания, които ще получават финансиране. Неговото министерство изтъкна вчера, че сегашната система е неефективна и целта на плановете била да се отделя повече финансиране и да се правят повече изследвания за \"патенти и изобретения, обслужващи унгарската икономика\". Европейската комисия заяви вчера, че ще наблюдава събитията в държавната изследователска система в Унгария и призова властите \"да се въздържат от всякакво решение, ограничаващо научната и академичната свобода\".", "date": "2019.05.30", "title": "Орбан закрива унгарската академия на науките "}
{"url": "https://www.monitor.bg:443/bg/a/view/velikite-operni-glasove-na-bylgarija-ojivjavat-v-poredica-ot-albumi-166579", "text": "„Великите оперни гласове на България“ оживяват в ексклузивна поредица от албуми, издадени за пръв път у нас от Gega New. С подкрепата на мецената Светомир Парапанов компанията се заема със задачата да издири, събере и възстанови култови записи на артисти, превърнали се най-успешния ни културен експорт от аналоговата ера на соца – Любомир Бодуров, Юлия Винер-Ченишева, Асен Селимски, Лиляна Барева. „Великите оперни гласове на България“ стартира с най-доброто от репертоара на Димитър Узунов - тенора, чийто творчески път започва от хора на Богословския факултет и столичния Музикален театър, за да покори най-престижните театри в Европа и САЩ. Албумът събира 10 великолепно интерпетирани партии на Узунов, изпълнявани през 50-те и 60-те години на XX век в Софийската опера и записани от БНР. Сред тях е арията на Отело, която критиката в Ню Йорк описва с репликата „На такъв глас не може да се устои, той побира галактика от чувства!“. В бутиковата селекция място намира и арията на Момчил от едноименното произведение на Любомир Пипков, което превръща Узунов в звезда в Москва. Потенциалът си на драматичен актьор роденият в Стара Загора тенор разгръща и в Канио от „Палячи“, Герман от „Дама пика“ и Водемон от „Йоланта“. С осанка на гръцки алтет, глава на римлянин и горещия си български темперамент Узунов се превръща в явление в културния афиш на Русия, Германия, Франция, Италия, Австрия и САЩ. В диска е включена и арията на Дон Хозе от „Кармен“, след чието изпълнение в Миланската скала в пресата четем: „Гласът на Узунов блести като слънце: искрящ във височините, разкошен, с изумителна палитра от багри… Пламък сякаш излиза изпод стъпките на певеца, когато е на сцената.“ В личния си свят Узунов минава през два брака – първият е с оперната певица Катя Георгиева, а вторият – с негова почитателка от Австрия. Именно тя сбъдва мечтата му да стане баща и го дарява с усещане за семеен уют и сигурност в последните години от живота му. Искрата между Катя Георгиева и Узунов пламва в Музикалния театър и в началото на 60-те двамата се установяват във Виена. Превръщат се в добър сценичен тандем с роли в Софийската, Виенската опера и Театър де ла Моне в Брюксел. На върха на славата си Узунов претърпява неуспешна операция на гласните връзки, в резултат на което губи диапазон и изпада в тежка депресия. Завръща се в България като режисьор и поставя с успех в оперните театри на Русе, Варна и София, където стига и до директорския пост на институцията. След 1972 г. се връща в своя втори дом – Виенската държавна опера, в която има общо 235 изяви в големи и малки роли.  ", "date": "2019.05.30", "title": "Великите оперни гласове на България оживяват в поредица от албуми"}
{"url": "https://www.monitor.bg:443/bg/a/view/sa-sht-udrjat-s-po-visoki-mita-kitajskite-matraci-i-kegove-za-bira-166591", "text": "САЩ въвеждат антидъмпингови мита за вноса на матраци и стоманени бурета за бира (кегове) внос от Китай, съобщава американското търговско министерство. За кеговете ще се начислява мито от 80% върху импортната им цена, като тя се отнася и за вноса им от Германия и Мексико. За китайските матраци - антидъмпинговото мито достига цели 1731 на сто. Вносът тези изделия от КНР за 2017 г. се оценява на 437 млн. долара, сочи статистика на американското търговско ведомство. То уточнява, че въпросните мита имат предварителен характер и дъмпингът трябва да бъде потвърден от разследване на министерството. Постоянни мита може да бъде въведени към ноември.", "date": "2019.05.30", "title": "САЩ удрят с по-високи мита китайските матраци и кегове за бира"}
{"url": "https://www.monitor.bg:443/bg/a/view/malkata-kalina-se-nujdae-ot-500-000-leva-za-chernodrobna-transplantacija-166594", "text": "Малката Калина от Варна се нуждае от 500 000 лева за животоспасяваща операция в чужбина. За това алармираха нейните родители във Фейсбук. Детето е родено на 22 март, като през първия месец тя е добре. Като всички бебета, малката Калина развива жълтеница още през първите дни след раждането си. Никой обаче не подозира, че това е признак за по-сериозен проблем. На 28 април 2019, на Великден, Калина получава вътрешен кръвоизлив и спешно е приета в болница “Света Марина” във Варна. Кръвта й не се съсирва в резултат на липсата на витамин К. Симптомите показват, че нейният черен дроб и жлъчка не функционират правилно. Следват множество изследвания- кръвни тестове, ехографии, скенери, ядрено-магнитен резонанс. Лекарите излизат с няколко диагнози- остра и подостра чернодробна недостатъчност; неонатална холестаза; кървене от ГИТ; анемия; дупликационна дуоденална киста; ДД Киста на холедоха; ДД Билиарна атрезия.  След това детето е изпратено за операция в „Пирогов“. Там специалистите обаче преценяват, че не могат да извършат на място. Вероятната диагноза за тях беше: Атрезия (липса или запушване) на жлъчните пътища и бебето е насочено за активно наблюдение от детски гастроентеролог в \"Специализирана болница за активно лечение по детски болести - проф. д-р Иван Митев\" в София с оглед последваща чернодробна трансплантация. След това семейството заминава за в Хамбург, Германия, за операция, която обаче не е извършена поради напредналата фиброза (III-IV степен) на черния дроб и невъзможност дробът да бъде спасен. Лекарите там заявяват, че диагнозата е Цироза на черния дроб в резултат на неонатална холестаза и билиарна атрезия (липса на жлъчни пътища). Единствената алтернатива и надежда за живот за Калина остава чернодробната трансплантация в чужбина, за която има много малко време. Операцията трябва да се направи до края на юли, а сумата, която трябва да се заплати е 500 000 лв. Всеки желаещ да помогне, може да го направи на следната сметка: Левова банкова сметка в Обединена Българска Банка (ОББ): ➡️ BG78UBBS80021083667140  ➡️ Бенефициент: Калина Яворова Сидерова PayPal на майката: yana.obreshkova@gmail.com", "date": "2019.05.30", "title": "Малката Калина се нуждае от 500 000 лева за чернодробна трансплантация"}
{"url": "https://www.monitor.bg:443/bg/a/view/bratjata-djonas-izdavat-memoari-166546", "text": "Братята с афинитет към музиката Кевин, Джо и Ник Джонас ще разкажат за живота си в книга. Певците сключиха договор с издателство \"Макмилан\" за да издаването на мемоарите. Четивото ще носи името „Кръв“. Книгата ще проследи възходите и паденията в професионалния път на братята Джонас - как са сформирали групата, как са станали известни, голямата им раздяла през 2013-а и събирането им в началото на тази година. Джо, който наскоро каза заветното „да“ на звездата от „Игра на тронове“ Софи Търнър, каза в съобщение за пресата, че са готови да разкажат пълната история на пътя си Мемоарите „Кръв“ ще се появят на книжния пазар на 12 ноември.", "date": "2019.05.30", "title": "Братята Джонас издават мемоари"}
{"url": "https://www.monitor.bg:443/bg/a/view/ulian-evtimov-spira-vremeto-s-mnojestvena-skleroza-166596", "text": "Да отидеш на концерт в края на работния ден или да вържеш обувките си от първия път – това са част от тривиалните предизвикателства на ежедневието, които за един болен от множествена склероза са победа с еквивалент на злато от олимпийските игри. Юлиан Евтимов е на 37, живее от 23 години с диагнозата и я възприема като щит за пълноценно съхранение на енергията. „МС ми даде онова свободно време, което все не намирах. Научих се да забавя темпото и да не действам импулсивно. Определено повече слушам себе си, най-вече тялото, за да бъда по-ефективен и полезен. Номерът е да не показваш на другите, че заради болестта си в по-особено състояние, а да изглеждаш по-мъдър в преценките си“, споделя той. Юлиан е готов да сподели историята си с всеки на концерта по повод Световния МС ден - 30 май. Мястото на срещата е парка зад НДК, началото е в 17 ч, входът е свободен, а на сцената ще видим група P.I.F., актьорите Филип Аврамов и Лара Златарева, трио „Тринити“ от бенда на Михалеа Филева, и др. Организатор на събитието е фондация „Множествена склероза България“. идва като „подарък“ за Коледа. Усеща изтръпване в десния крак, което преминава от лек дискомфорт в постоянна тежест. Диагностицират го с МС след месец и той започва да гради основите на вътрешния си свят от нула. „Станах по-взискателен към случващото се, което ме засяга. Преди диагностицирането ми бях по-контактен и безразсъден. После осъзнах, че трябва малко да намаля темпото и да мисля за последствията. Наложи ми се да разиграя дадена ситуация като шахматист – да гледам няколко хода напред и да обмислям детайлно различните последствия.“, казва Юлиан. Пътят му към депресията е асфалтиран с поредица от лични сривове – уволняват го, прекъсва следването си и жената до него го напуска. Намира центъра си с помощта на близките си и решава, че тъмната страна на живота е по-неприятна от реалната. „Продължих да работя, завърших образованието си, ходя на музикални концерти и фестивали – голяма ми страст, кръстосвам планините, когато имам възможност. Лиших се от някои неща, но гледам да запазя себе си и да не давам повод на МС да промени волята ми да се боря и да откривам красотата в заобикалящото ме“, разказва Юлиан. Заемайки позиция в сферата на безопасните условя на труд, той често контактува с много хора за преглед на технически съоръжения и получава пълна морална и логистична подкрепа от колегите си. Това улеснява битката му с пристъпите, в следствие на които е губил зрение, имал е проблеми с координацията и засегнати десни крайници. Изхождайки от факта, че Юлиан живее в абсолютна неизвестност за ритъма на деня си – дали ще бъде нормален, или дииржиран от непредвидима криза. Симптомите на заболяването често са невидими за околните. „Обичам да се шегувам, че бременните жени си имат сутрешно гадене, ние пък си имаме сутрешна умора. В следствие на лекарствата, които вземаме, главоболието е често срещано в нашето ежедневие. Хора често бъркат МС с онази, старческата склероза и смятат, че забравяш и оглупяваш. Когато имаш трудности с движенията и координацията – залиташ и се препъваш, смятат, че си пиян. Когато имаш сетивни смущения – неадекватен си или пък си непохватен. Когато имаш проблеми със зрението, другите се дразнят от несигурната ти преценка… Ако имаш мускулни спазми, умора, скованост, изтръпване и болка понякога ще ти е необходимо да забавиш темпото и да спреш внезапно. Когато имаш нарушения на говора – трудност при артикулирането на думите, забавяне в произношението, държиш се неадекватно и си прекалил с някои вещества.“, обяснява Юлиан. Когато се налага да излезе с бастун и среща присмех или съжаление в очите на другите си припомня цитат от „Ана Каренин“ на Толстой. \"Всички щастливи семейства си приличат. Всяко семейство е нещастно по своему\". Това не важи само за семейството Облонски, а за всеки човек. Бъди щастлив в нещастието си! На нас ни се налага!“, казва Евтимов.", "date": "2019.05.30", "title": "Юлиан Евтимов спира времето с Множествена склероза "}
{"url": "https://www.monitor.bg:443/bg/a/view/milena-sirakova-800-spasiteli-trjabvat-samo-za-severnoto-chernomorie-166551", "text": "- Съгласно правомощията, които има БЧК от държавата за водното спасяване, ние обучаваме всяка година спасители и преди началото на сезона проверяваме състоянието и готовността им за работа, като заверяваме документите им за правоспособност. Във Варна имаме създадена добра организация и още от януари правим такива изпити и заверки. Досега са заверени талоните за работа на 350 души. Завършили обучението си за спасители на басейн са нови 32-ма спасители, до 4 юни продължава курсът на 13 други, които са за море, и след това ще има още един курс, отново за спасители на басейн. Така че спасители има, но всяка година необходимостта за определен брой е различна. По груби сметки за покриване на сезона по варненското крайбрежие са необходими около 500 спасители само за море и още поне 300 за същия брой хотелски и други басейни във Варна и близките курорти. - Според мен на много места тези проблеми са изчистени. Повечето собственици на плажове разбират спецификата в работата на спасителите. Това важи особено за онези от тях, които отрано сформират своите екипи. Проблеми имат онези, които са започнали по-късно организацията си за предстоящото лято. Другият проблем е изтичането на кадри в чужбина за по-високо заплащане. Но ние непрекъснато произвеждаме нови кадри, защото много студенти завършват курсовете и през лятото са спасители. Но след няколко години завършват и се връщат по родните си места, започват постоянна работа по специалността си и нямат толкова свободно време. Спасители стават и много безработни, които след като си намерят постоянна работа, напускат. А и спасителската работа е все пак сезонна. Така се налага ние да провеждаме курсове и да обучаваме нови и нови кадри, за да няма криза и недостиг в разгара на сезона. - Да, има. Повечето стопани на плажове добавят и социални придобивки, като безплатен транспорт, храна, нощувки... - Вярно е донякъде. Младите спасители търсят по-атрактивните плажове. На някои по-малки и закътани ивици се поставят по-възрастни. Но те са преминали през изпитите и са в много добра физическа форма. Освен това имат богат опит и са много полезни в работата, защото знаят и могат. И са добър пример за младите, които имат възможност да черпят от опита им. - Жени във водното спасяване е имало от години и ще има. Те обаче се насочват повече към басейните. Не че работата там е по-лека и спокойна, но е... по-различна. И там, и на море отговорността е голяма! - Все още не можем да се справим с недисциплинираните на плажа, пияни и дрогирани. От години алармираме, че не се спазват правилата и флаговата сигнализация и недисциплинираните застрашават своя живот и живота на спасителите, които след безразсъдните им действия, влизат да ги вадят от водата. Наредбата за водното спасяване не е подменяна от години, като спасителите на плажа нямат разпоредителни права. Така понякога се стига до конфликтни ситуации. Ние не сме плажна полиция и нашите спасители нямат такива права, затова имаме система на взаимодействие, когато се наложи да се справяме с излезли от контрол самозабравили се курортисти. Искам да отбележа, че организацията работи, защото миналата година нямаме смъртни случаи на охраняваните плажове във Варненско. Много фатални инциденти са в резултат на надценяване на собствените възможности и незачитане правилата и съветите на спасителите. Всички удавени през миналото лято са на неохраняеми плажове, след края на работното време на спасителите или след приключването на сезона. - Така е! Превенцията е най-важната ни дейност, като сме разработили и прилагаме различни програми за различни възрасти. Голяма част от туристите идват у нас за първи път и не познават спецификата на нашето море. Затова ние се стараем да ги запознаем с основните правила, които са в тяхна полза и за опазване на живота им. Имаме листовки за водно-спасителен минимум, които се раздават в училищата и на децата от пети до осми клас. Има и листовки на руски език. Отделно на 5 езика се разпространяват листовки по хотели и плажни заведения със съдействието на туроператори и концесионери. Пак във връзка с превенцията е и Седмицата на водното спасяване, която организираме в началото на сезона, като целта ни е да привличаме общественото внимание. Тази година тя ще бъде от 1 до 5 юли и тогава ще направим и състезание по водно спасяване за действащи спасители от цялото Черноморие. Друг формат на БЧК-Варна е възстановяването на курсовете „Млад спасител“ за деца от 12 до 16 години. Те не могат да практикуват професията, но усвояват основните умения, които могат да приложат в кризисна ситуация, когато няма възрастни и да помогнат на друго дете. Много от тях, след като навършат години, наистина стават спасители. Ще организираме от 7 до 9 август и национално състезание „Млад спасител“. Надяваме се тази година да бием рекорда от миналото лято, когато събрахме на надпреварата във Варна 170 деца от 9 града. Ще повторя, че тези деца с усвоените основни умения за спасяване също са една от превенциите. Да спазват стриктно указанията и препоръките на спасителите, за да се насладят на една прекрасна почивка на нашето море. Някои са проблемни, като избягват охранявани плажовете с червен флаг и отиват на съседни - без спасители. Заобикалянето на правилата често води до рискуване на собствения живот и до трагедии. Родителите също да са бдителни и отговорни към децата си, защото липсата на родителски контрол на плажа е една от основните причини за удавянията при хлапетата.   - Милена Сиракова е завършила българска филология в СУ „Св. Климент Охридски“. Има магистратура по социални дейности - На 16 години се включва като доброволец в младежката организация на БЧК-Варна. По-късно започва работа като специалист „Младежки дейности“ - От 2008 година е директор на Секретариата на БЧК-Варна", "date": "2019.05.30", "title": "Милена Сиракова: 800 спасители трябват само за Северното Черноморие "}
{"url": "https://www.monitor.bg:443/bg/a/view/mvr-zajkov-se-samoubil-s-izstrel-v-gyrdite-166587", "text": "Издирваният за убийството на съпругата си в Костенец Стоян Зайков – Чане се е самоубил един изстрел с преправена пушка в гърдите. Това стана ясно от думите на шефа на ОДМВР София Николай Спасов рано сутринта. „Искам категорично да заявя от това, което ми е докладвано от служителите и участниците в щаба, че спрямо Стоян Зайков не е употребявано оръжие или физическа сила“, каза Спасов в Долна баня. В отговор на въпрос как са стигнали до Зайков със сигнал от гражданин или с тяхна оперативна информация, той поясни: „Сигналът ни не е от гражданин, а е изцяло от работата на всички служители, които участваха в щаба и служителите на МВР, които бяха заети с този тежък случай“. „От направените анализи и от профила на психоинститута на МВР беше установено движението му. През тези 20 дни се движеше в района на Горна Василица, Долна баня и Свети Спас, село Костенец и вили Костенец“, коментира Николай Спасов.  „Снощи колеги, които обхождаха района и водеха скрито наблюдение забелязват лице, което отговаря на описанията на Стоян Зайков. Предприемат действия по заграждането му, като в този момент се чуват изстрели“, обясни ст. комисарят. „Изстрелите се чуват от полето. В този момент служителите ми докладват. Незабавно са сформирани всички екипи, участвали в Оперативния щаб за залавяне и задържане на лицето. Насочени са към мястото. Имало е и изстрели от служителите, които са предупредителни“, допълни Спасов. По думите му Зайков се е прострелял в тялото, в торса.  „Заградителните действия продължиха 20- 30 минути“, посочи Николай Спасов. Попитан оръжието, с което се е самоубил Стоян Зайков, едно от оръжията, с които е извършил убийствата ли е, той поясни: „Нямаме конкретика. На пръв поглед оръжието е 12-ти калибър. Най- вероятно самоделка“. „ 12-ти калибър оръжие не се използва от служителите на МВР“, коментира Спасов. В отговор на въпрос по колко км на ден е минавал Зайков, той уточни: „Не мога да кажа с точност, но поне по 20 км“.", "date": "2019.05.30", "title": "МВР: Зайков се самоубил с изстрел в гърдите"}
{"url": "https://www.monitor.bg:443/bg/a/view/mashtabna-akcija-na-gdbop-i-jandarmerijata-v-montana-166586", "text": "15 души бяха задържани днес при мащабна акция на Главна дирекция „Борба с организираната престъпност“ (ГДБОП) и жандармерията в Монтана, която започна тази сутрин, съобщи БНР. Акцията е под контрола на Специализираната прокуратура. Близо година е отнело разследването върху криминалния контингент, който се е занимавал с рекет, палежи, разпространение на наркотици, съобщи в Монтана зам.-главният прокурор Иван Гешев. „С лицата се работи. Проведени са над 25 претърсвания на различни обекти. Иззети са наркотични вещества, различни парични суми, хладно оръжие и други доказателства, които касаят разследването. В рамките на следващия ден ще стане ясно кои и колко лица ще бъдат привлечени към наказателна отговорност“, каза той. Сред задържаните в София е и Мартин Антов от Монтана, свързан с делото „Килърите 2“. Към момента за Антов няма повдигнато обвинение, уточни Гешев. „Знае се, че стои жена и известна охранителна фирма, която се занимава с тормоз над земеделски производители“, обясни той.", "date": "2019.05.30", "title": "15 арестувани при спецакция в Монтана (ОБНОВЕНА)"}
{"url": "https://www.monitor.bg:443/bg/a/view/vryshtat-marinela-arabadjieva-v-bylgarija-dnes-166585", "text": "Съпругата на Ветко Арабаджиев – Маринела, ще бъде екстрадирана в България днес. Специализираната акция срещу Арабаджиеви се проведе в края на август. При претърсването на хотел „Маринела\" в София бяха открити 10 млн. лева Бизнесмените бяха издирвани с европейска заповед за арест и червена бюлетина на Интерпол. Двамата са обвинени от Специализираната прокуратура за участие в организирана престъпна група за пране на пари и данъчни престъпления. В началото на месеца в България под конвой беше върнат и Ветко Арабаджиев.", "date": "2019.05.30", "title": "Връщат Маринела Арабаджиева в България днес"}
{"url": "https://www.monitor.bg:443/bg/a/view/mihaela-marinova-sofia-songwriting-camp-beshe-kato-kazarma-166539", "text": "Михаела Маринова беше част от отбора млади български таланти, които взеха участие в първия по рода си Sofia Songwriting Camp, за писане на песни заедно с продуценти и автори от цяла Европа. В продължение на седмица музикантите твориха с чуждестранните си колеги в шест студиа и успяха да произведат 24 песни не само за собствения си репертоар, но и за този на международни звезди. Предстои написаните парчета да бъдат предложени на екипите на световни знаменитости, една от които е Шакира например. Михаела сподели с „Монитор“ подробности за това невероятно творческо преживяване. - Това бе нещо средно между музикална казарма и много як тим билдинг с автори и продуценти на топ европейско ниво. Не случайно е лагер – самата думичка предполага дисциплина, работа по стриктна програма, която понякога продължава по 15-17 часа и си толкова уморен, че се улавяш как си почнал да говориш с другите на странна смесица от български, английски и шведски. В един от дните правихме парчета за моя репертоар. - Да, през декември 2017 с Павел, Венци и Дара бяхме в Стокхолм. Една от песните, които създадохме с Венци тогава, беше издадена от Universal като сингъл на победителя в шведския Music Idol, и сме супер горди от това! Стискам палци да имаме такъв късмет и сега, защото всички записани песни ще бъдат предлагани на големи лейбъли от цял свят. Робин Йенсен, който ни беше ментор и който организира най-големите лагери за песни в Европа, каза, че вече е харесал песен за Шакира, например.  - Да! Този жанр ми беше пълна мъгла, трябваше ми известно време, за да свикна с почти анимационното звучене на гласа си. Не знаех как да подходя в студио и директно си казах, че не разбирам тази музика, но на финала ни се получи.   - Всъщност, драмата ми с кей попа я преодолях благодарение на Алекс и Алексей от дуото JeL, шведи, много сърцати и готини момчета. С тях супер бързо се разбирахме какво искаме да направим. Прощавам им, че през цялото време ме наричаха Мишка (смее се).  - Работих в екип с автори, писали музика за Риана, The Black Eyed Piece, Лайнъл Ричи, Крейг Дейвид. Направи ми впечатление, че те са страшно дисциплинирани и изпипват детайлите в записа по естествен начин, а не с технически джаджи и ефекти. Например, ако не харесват една вокална линия, карат артиста да я изпее наново, вместо да си играят да оправят гласа.  - На наградите на БГ радио представих „Само теб“. Това е вторият ми проект с румънския продуцент Маноар, записахме го само за един следобед в студиото на „Вирджиния рекърдс“. Текстът е написан от Любо Киров в колаборация с мен и Павел. Предстоят ни снимки на клип.", "date": "2019.05.30", "title": "Михаела Маринова: Sofia Songwriting Camp беше като казарма"}
{"url": "https://www.monitor.bg:443/bg/a/view/naj-malko-trima-turisti-ginat-v-budapeshta-sled-preobryshtane-na-korabche-166581", "text": "Най-малко седем души са загинали и близо 20 са в неизвестност, след като вчера малък кораб, превозващ южнокорейски туристи, се преобърна в р. Дунав в Будапеща. Това съобщиха полицията и службата за спешна помощ, цитирани от Ройтерс. Според някои информации корабчето се е сблъскало с друг туристически плавателен съд след което се е преобърнало в придошлата река в момент, когато унгарската столица е била обхваната от буря с проливни дъждове. Външното министерство на Южна Корея каза, че на борда е имало 33 южнокорейски туристи и двама унгарци екипаж. По негови данни седем души са загинали, седем са спасени и 19 са в неизвестност. Говорител на унгарската служба за спешна помощ каза в ефира на държавната телевизия, че 14 души са извадени от водата. Седем са мъртви, а останалите са с хипотермия, но в стабилно състояние. Провежда се голяма спасителна операция с участието на лодки, водолази и радари по протежение на няколко километра надолу по течението на реката от мястото на инцидента. Но тъй като изминаха вече часове от корабокрушението, станало малко след 21 часа в сряда вечер местно време, е все по-слабо вероятно да бъдат намерени още оцелели, казаха пред държавните медии ръководители на спасителната операция. На телевизионни кадри се вижда, че сектор около брега на реката от страната на Пеща е отцепен от полицията. Придошлите води на Дунава затрудняват изключително много спасителната операция, заяви водолаз пред държавната телевизия. Температурата на водата е 10-12 градуса. Името на плавателния съд е \"Русалка\" - 27-метров кораб за речни круизи с две палуби и капацитет от 60 души, съобщи компанията собственик \"Панорама дек\". \"Мобилизираме всички ресурси на разположение, за да опазим човешките животи\", каза компанията. Тя добави, че \"Русалка\" е в нейния флот от 2003 г. и че корабът е бил подлаган редовно на техническа поддръжка. Южнокорейските туристи не са носели спасителни жилетки, съобщи Асошиейтед прес, позовавайки се на южнокорейското външно министерство. То научило това от свои служители в Будапеща. Според южнокорейските дипломати в унгарската столица било нещо обичайно туристите на корабчетата за разходки по Дунава да не носят спасителни жилетки.  Междувременно унгарската полиция започна вчера криминално разследване на потъването на корабчето. Още не са ясни обстоятелствата около трагедията. Унгарските власти съобщиха, че туристическото корабчето се е преобърнало и след като било ударено от по-голям плавателен съд. Според полицията другият кораб е на компанията за круизи \"Викинг\". Служител на южнокорейската туристическа агенция, организирала пътуването, каза обаче, че корабът е бил пуснал котва, когато е бил ударен.  Един от спасените е бил намерен на 3 километра от мястото на корабокрушението, станало между Верижния мост (моста Сечени) и моста Маргит. Издирването на 21-те души, които са в неизвестност след потъването на корабчето, продължава и в Сърбия. Южнокорейското външно министерство съобщи, че изпраща екип за бързо реагиране от 18 души в Будапеща, който да се включи в спасителната операция. Президентът на Южна Корея Мун Дже-ин нареди формиране на извънредна работна група, която да следи ситуацията в Будапеща. Указанията му са всички налични ресурси да бъдат насочени към подпомагане на спасителната операция.", "date": "2019.05.30", "title": "Туристи се давят насред Будапеща в Дунава (ОБНОВЕНА)"}
{"url": "https://www.monitor.bg:443/bg/a/view/toplofikacijata-v-pleven-caka-s-dvojni-fakturi-166568", "text": "Топлофикацията в Плевен, която се свързва с кръговете на Христо Ковачки, имала практика да пуска двойни фактури за едно и също количество топлина. Това стана известно в сряда по време на обществено обсъждане, организирано от омбудсмана на България Мая Манолова. Случаят, ярък пример за, меко казано, надписване на сметка, бе цитиран от експерт, запознат с подробностите. които са на общ топломер. Местното дружество обаче си взело веднъж четирицифрена сума за цялата доставената топлинна енергия от двата фирмени абоната. След това обаче плевенските топлофикатори пуснали и една фактура, пак за сума на един бон и на битовите абонати, закачени на въпросния топломер. Засега не се знае колко още пъти енергийното дружество е постъпвало по този начин. За въпросните битови потребители е известно, че не са станали доброволно абонати на парното. Имотът им реституиран след 1990 г., е бил топлофициран без тяхно съгласие по време на соца след конфискацията му от комунистическата власт. Сега дружеството, свързано с Ковачки, изпраща съдия изпълнител за надписаната сума на собственика. Между другото, той е дядо на една от националните ни състезателки по художествена гимнастика. При друг случай местната топлофикация вземала пари и за зазидана сградна инсталация и за един период от време е начислила огромна сметка. На нещастните абонати се наложило да продават имоти за да се издължат на монополиста. Въпросните „потребители“ „Хората са били толкова отчаяни от цените на парното, че са се видели принудени да зазидат тръбите и лирата в имота си в опит да се отърват от диктата на топлофикацията“, казва експертът за „Монитор“. Вчера по време на обсъждането, на което не присъстваха доста собственици на топлофикации от цялата страна, включително и на софийската, стана ясно още, че повечето дружества са натрупали огромни дългове. Най-много - над половин милиард са на „Топлофикация-София“, която е най-голямата в страната, независимо, че 70% от абонатите й редовно си плащат всеки месец фактурите, за да ползват отстъпката от 3 на сто. От пловдивската топлофикация пък отчитат събираемост от над 80 на сто, но под тепетата не са на загуба. Омбудсманът Мая Манолова категорично поиска предложените промени в наредбата за топлоснабдяването от енергийното министерство промени да бъдат оттеглени и Председателят на Комисията за защита на потребителите Димитър Маргаритов подчерта необходимостта от индивидуални договори на доставчиците на топлинна енергия с всеки отделен абонат. „Хората трябва да знаят за какво точно плащат“, обясни той. Емил Георгиев, изпълнителен секретар на Федерацията на потребителите в България (ФДП) припомни, че над 24 хил. са жалбите от абонати на столичната топлофикация. Според адвокат Данчо Стоянов в абонатните станции на топлофикациите има 92 позиции за настройки и промяна на режимите им на работата, разделени на 3 основни групи., „Едната е настройка на самата станция, втората за параметрите на топлата вода и третата за потребителите. Нито една абонатна станция в София не е настроена на тази последна група. На 17 март тази година температурата в София беше плюс 20 градуса и всички абонатни станции работеха. Освен това във въпросните станции не са купени и инсталирани датчици за по 5 евро, които биха дали възможност да се намалят загубите от циркулацията на битовата гореща вода“, поясни експертът. Той припомни и факта, че загубите на вътрешната отоплителна инсталация се разпределят не върху отопляемата площ в имота, а върху цялата му квадратура.", "date": "2019.05.30", "title": "Топлофикацията в Плевен цака с двойни фактури"}
{"url": "https://www.monitor.bg:443/bg/a/view/vashington-sloji-kraj-na-ruskata-afera-166582", "text": "Разследването по руската афера приключи - за спецпрокурора Робърт Мълър, за Белия дом и за всички нас. Това обяви говорителят Сара Сандърс, цитирана от Newsweek.  Т я призова всички да \"продължат напред\", както вече е направил Мълър. Според нея, докладът е бил достатъчно ясен. Това е първото изявление на Мълър, откакто беше назначен на поста през май 2017 г. Припомняме, че президентът на САЩ Доналд Тръмп настоя, че \"нищо не се променя\" след публичното изявление на специалния прокурор за разследването за намесата на Русия в негова полза в американските президентски избори. Държавният глава на САЩ обяви, че \"случаят е закрит\". Мълър направи първото си публично изявление след публикуването на окончателния му доклад преди почти два месеца. Специалният прокурор официално подаде оставка и прекрати разследването, като обяви, че няма да прави други изявления във връзка с разследването. Писменият доклад, посочи той, \"говори сам за себе си\". Мълър подчерта, че разследващите не са уверени, че президентът не е извършил престъпление. Той завърши изказването си с повтаряне на неща от доклада, че \"има многобройни систематични усилия за намеса на изборите ни и че твърденията заслужават вниманието на всеки американец\". В доклада Мълър заключи, че няма достатъчно доказателства за заговор на предизборния щаб на Тръмп с Русия, но представи 11 възможни примера за възпрепятстване на правосъдието от страна на американския държавен глава и отбеляза, че Конгресът трябва да реши как да се подходи.", "date": "2019.05.30", "title": "Вашингтон сложи край на руската афера"}
{"url": "https://www.monitor.bg:443/bg/a/view/bsp-se-vyrna-v-parlamenta-peevski-otnovo-v-zalata-166589", "text": "Парламентарната група на “БСП за България” се върна отново на работа днес в парламента след три месеца бойкот. Въпреки това медиите около олигарха Иво Прокопиев се вълнуваха от друго - депутатът от ДПС Делян Пеевски, който също е в сградата на парламента. В сряда пред журналисти в парламента той и председателят на ДПС Мустафа Карадайъ обявиха, че се отказват от местата си като евродепутати в полза на други двама кандидати от листата на движението.", "date": "2019.05.30", "title": "БСП се върна в парламента, Пеевски отново в залата "}
{"url": "https://www.monitor.bg:443/bg/a/view/tajnstven-barabanist-i-nov-singyl-ot-slipknot-166534", "text": "Когато през октомври миналата година чудовищата от Slipknot отново поеха дъх пред микрофона за сингъла All Out Life, гледан близо 40 милиона пъти само в официалния им профил в Youtube до момента, всички фенове вече предвкусваха как първата им нова музика от 2014-а насам ще стигне и до нов албум. След като обаче музикантите обявиха официално излизането на новата им, шеста студийна тава We Are Not Your Kind и нейните 14 песни, учудването не беше никак малко, че от траклиста за да се върнат в студио и дало име на албума. Според фронтмена Кори Тейлър обаче има основателна причина за тази стъпка – с песента са искали да покажат на феновете си едно единствено нещо – че все още са тук и пишат музика. „Песента не е в новия албум, защото свърши мисията си – да покаже, че не сме си тръгнали, че гледаме напред и правим нова музика“, заяви Тейлър пред списание Kerrang! И в същото време фразата „We are not your kind“ от този сингъл се превърна в заглавие на предстоящия да излезе през Roadrunner record на 9 август албум. Това дори Кори Тейлър не го е очаквал. „Не мислих, че ще е нещо повече от един добър напев по време на концерт. Това беше едно от нещата в главата ми и си представях как 50 000 крещят това изречение, напънали дробовете си до край. Мислих си „това е нещо наистина яко“, но фразата заживя свой собствен живот“, обяснява надълго фронтменът на Slipknot. Колегата му Шон Clown Краан е на същото мнение: „В мига, в който Кори ни показа текста и чухме кантото на All Out Life, си казахме Успява в една фраза да събере това, за което става дума в целия албум. Това име съдържа всичко, което сме ние“, обяснява Clown, който изгуби 22-годишната си дъщеря Габриел на 18 май. Два дни по-рано се появи и първият сингъл от албума, който носи името Unsainted, а видеото е режисирано от самия Шон Краан. С него дебютираха и новите маски на групата, която не се появява на концерт без запазената си марка – страховитите лица. Мощно, спиращо дъха парче, напълно в стила на Knots, а клипът го допълва доста добре. „Тези дни изкуството, което правим ни се отблагодарява с най-високата награда, защото ни отне толкова много време да ви го покажем. Близо 4 години създавахме емоция и повишавахме температурата, а наградата сега е нищо друго освен спасение“, казва самият Clown. Всичко добре, но както винаги, около групата витаят неизвестни, и точно това я прави интересна и до днес. А именно – кой е новият, девети член на бандата, който ще дава ритъм на предстоящите концерти. Той седна на стола на напусналия през март Крис Фен, но никой все още не знае какво се крие зад маската. „ Позицията за която може да говорите, а може и да не говорите, това получи като отговор от Clown списание Kerrang!. Бандата иска да остави на феновте сами да сформират мнението си след като видят групата на живо това лято. „Можеш да съдиш за качеството на нещо единствено, когато го опиташ, използваш и преживееш“, категоричен е Шон Краан. От живото участие на Slipknot в шоуто на Джими Кимел и от видеоклипа на първия сингъл Unsainted има ясни индикации, че момчетата съвсем на са правили компромиси при избора на способен перкусионист. A феновете могат да го видят на живо на фестивала Download във Великобритания на 15 юни, по време на турнето Knotfest Roadshow заедно с Behemoth, Volbeat и Gojira в Северна Америка през лятото, а след това и в Австралия, заедно с титаните от Metallica. Траклист: 1. Insert Coin  2. Unsainted  3. Birth Of The Cruel  4. Death Because Of Death  5. Nero Forte  6. Critical Darling  7. Liar’s Funeral  8. Red Flag  9. What’s Next  10. Spiders  11. Orphan  12. My Pain  13. Not Long For This World  14. Solway Firth", "date": "2019.05.30", "title": "Тайнствен барабанист и нов сингъл от Slipknot"}
{"url": "https://www.monitor.bg:443/bg/a/view/1-su-pencho-slavejkov-otpraznuva-140-godini-166588", "text": "140 години отпразнува най-старото училище в София 1 СУ „Пенчо Славейков“. С празнична програма ученици и учители посрещнаха гости в залата на УАСГ за своя юбилей. Концертът бе открит от обичаната от всички Маргарита Хранова, която е и възпитаник на училището. Гостите се наслаждаваха на прекрасните изпълнения на малки и големи, които представиха латино танци, хип хоп, песни от българския фолклор. Дванадесетокласници пък пресъздадоха и дебат от основаването на школото. Те представиха етюд на тема „Барутът или перото“, дебатирайки кое от тях е допринесло повече за извоюването на нашата свобода. Първолаци пък зарадваха гостите си със стихове и песни, като имаха щастието да пеят на една сцена с още един именит възпитаник на 1 СУ „Пенчо Славейков“-Хайгашод Агасян. Той изтъкна, че срещата е изключително емоционална за него и зарадва първолачетата с изпълнението на „Светът е хубав, светът е чудесен“. „Има нещо величествено в благородното дело да създадеш училище, да вградиш в него мечтите си, да му вдъхнеш неповторим дух, всичко това да превърнеш в традиция и най-трудното – с любов да го предадеш на поколенията, да го развиват, пазят и да продължат делото. Такова благородно дело е нашето училище, което обединява през годините хиляди хора. Обединява ни с онова нещо, позитивно и съзидателно, което е невидимо за очите и се пази, и носи само в сърцето“, това пък заяви директорът на училището Веселка Тепавичарова. „Пожелавам ви здраве и професионални успехи по пътя на благородното дело. Скъпи ученици, пожелавам ви много успехи в постигането на вашите цели, за да израснете силни, свободолюбиви, знаещи личности“ се казва и в поздравителен адрес от министъра на образованието и науката Красимир Вълчев.", "date": "2019.05.30", "title": "Марги Хранова и Хайгашод Агасян на юбилея на 1 СУ „Пенчо Славейков“ (ВИДЕО)"}
