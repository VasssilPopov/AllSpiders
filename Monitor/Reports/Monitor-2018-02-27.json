{"url": "http://www.monitor.bg/a/view/55794-%D0%9B%D0%BE%D0%B7%D0%B0%D0%BD-%D0%9F%D0%B0%D0%BD%D0%BE%D0%B2-%D1%81%D0%B5-%D1%81%D0%BA%D1%80%D0%B8-%D0%B7%D0%B0%D0%B4-%D0%BA%D0%BE%D0%BC%D0%B0%D0%BD%D0%B4%D0%B8%D1%80%D0%BE%D0%B2%D0%B0%D0%BD%D0%B0%D1%82%D0%B0-%D1%81%D1%8A%D0%B4%D0%B8%D0%B9%D0%BA%D0%B0/", "text": "\n                    Печално известният шеф на ВКС Лозан Панов реши да се скрие зад командированата от него в Софийския районен съдсъдия Лилия Терзиева-Владимирова, за която стана известно, че е отсъдила в негова полза по дело, заведено от уволнен служител в ръководения от главата на олигархията в Темида съд. Това стана на заседанието на съдийската колегия на ВСС, която по предложение на Панов гласува да се инициира проверка за почтеността на съдийката. Ще се проверява дали по казуса, за който информира „Правен свят“, има нарушение на етичния кодекс, дали по делото има конфликт на интереси и случайно ли то е било разпределено. \"В противен случай се поставя петно върху името на един конкретен магистрат\", опита да прокара внушение председателят на ВКС. В своето изявление пред кадровиците на Темида Панов, който сам внесе точката в дневния ред на колегията, настоя, че единственият повод за искането му е да се изчисти името на съдия Терзиева-Владимирова. „Свободата на словото не значи, че трябва да се опетнява името на някого“, реши да се прави на цензор Панов, цитиран от „Правен свят“. Той така и не даде адекватен отговор на въпросите на колегите си защо не е откликнал на поставените му по темата въпроси от изданието. Освен това Панов опита да се оправдае, че сам не поискал проверката, а прехвърлил отговорността на ВСС, понеже щяла да изглежда, че не е обективна.\n\n\n                    ", "date": "2018.02.27", "title": "Лозан Панов се скри зад командированата съдийка"}
{"url": "http://www.monitor.bg/a/view/75142-%D0%9F%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B8%D1%8F%D1%82-%D1%81%D0%B0%D0%BC%D0%BE%D0%BB%D0%B5%D1%82-%D0%BF%D1%80%D0%B8%D0%B1%D0%B8%D1%80%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8%D1%82%D0%B5-%D0%B2-%D0%A2%D0%B8%D0%BC%D0%B8%D1%88%D0%BE%D0%B0%D1%80%D0%B0/", "text": "\n                    Правителственият самолет Еърбъс 3019 на Авиоотряд 28 да прибере от румънското летище Тимишоара бедстващите 113 българи. Това е разпоредил премиерът Бойко Борисов, съобщиха от пресслужбата на кабинета, като уточняват, че извънредният полет ще се извърши още днес (вторник – бел.р) следобед.От кабинетът припомнят, че пътниците са били блокирани на летището в Тимишоара, след като самолет на нискотарифния авиопревозвач \"Райън еър\" е бил отклонен от маршрута Лондон-Пловдив към летището на румънския град в понеделник вечерта. Посолството ни в Букурещ е влязло в контакт с летищните власти и с представители на авиокомпанията. 62 души с два автобуса са отпутували към София и вече са на българска територия. 90 души се намирали все още на летището в Тимишоара, а 23-ма - майки с деца, били настанени в хотели в околностите.Вицепремиерът Екатерина Захариева и транспортният министър Ивайло Московски организирали извънредния полет, след като се оказало, че превозвачът не можел да осигури самолет, за да върне нашенците.Самолетът обаче ще може да превози 93 пътници и затова на борда с приоритет ще бъдат качвани семействата с малки деца, възрастните хора и тези, които се нуждаят от лечение. За останалите обаче ще се търси решение за транспортиране по суша, уточняват от кабинета.На два пъти българите са получили ваучери за храна. Почетният ни консул в Тимишоара пък е поел ангажимент да посети сънародниците ни на летището и да окаже съдействие, тъй като на място нямаме дипломатическо или консулско представителство.Решението за изпращане на правителствения самолет било взето от премиера, след като той, министър Захариева и омбудсманът Мая Манолова били сигнализирани от редица граждани в социалните мрежи и по телефона.\n                    ", "date": "2018.02.27", "title": "Правителственият самолет прибира блокираните в Тимишоара"}
{"url": "http://www.monitor.bg/a/view/16163-%D0%94%D0%B0%D0%B2%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%B1%D0%B8%D0%BB%D0%B5%D1%82-%D0%B7%D0%B0-%D0%B2%D0%BB%D0%B0%D0%BA-%D0%B7%D0%B0%D0%BA%D1%8A%D1%81%D0%B0%D0%BB-%D0%B2-%D0%BF%D1%80%D1%8F%D1%81%D0%BF%D0%B0/", "text": "\n                    Пътниците от бързия влак Русе - Варна ще бъдат обезщетени за прекалено големия престой в гара Самуил. Вчера бързият влак № 9623 от Русе за Варна, който заминава от Русе в 16:20 ч., е престоял в участъка между гарите Самуил и Висока поляна.\nПрестоят на влака е бил вследствие на ударена заледена пряспа, от което възниква повреда в локомотива, съобщиха от БДЖ.\nКомпозицията е изтеглена в гара Самуил, където за пътниците са осигурени храна и топли напитки до изчакването на дизелов локомотив от Варна, който да обслужи влака.\nВъпреки независещите от БДЖ обстоятелства, предизвикани от тежката зимна обстановка, както и усилията на персонала за пътниците да бъдат осигурени нормални условия за престой, националният железопътен превозвач ще обезщети всички свои клиенти, пътували с този влак.\nПоради прекалено големия престой в гара Самуил, на всички пътници от бърз влак № 9623 от Русе за Варна ще бъде предоставена възможността да получат билет за избран от тях маршрут за пътуване с влак в страната.\nКлиентите на \"БДЖ – Пътнически превози\" ЕООД могат да получат своята компенсация на билетните каси във всяка една гара, като предоставят билета си от пътуването с бързия влак от Русе за Варна на 26.02.2018 г.\n                    ", "date": "2018.02.27", "title": "Дават безплатен билет за влак закъсал в пряспа"}
{"url": "http://www.monitor.bg/a/view/81541-%D0%9F%D1%80%D0%BE%D1%84-%D0%9E%D0%B3%D0%BD%D1%8F%D0%BD-%D0%A5%D0%B0%D0%B4%D0%B6%D0%B8%D0%B9%D1%81%D0%BA%D0%B8-%D0%B2%D0%B5%D1%87%D0%B5-%D1%80%D0%B0%D0%B1%D0%BE%D1%82%D0%B8-%D0%B2-%D0%A0%D1%83%D1%81%D0%B5/", "text": "\n                    Дългогодишният ръководител на клиниката по изгаряния и пластична хирургия в болница „Пирогов“ проф. Огнян Хаджийски вече работи в Русе. От началото на годината той е част от екипа на отделението по пластично-възстановителна и естетична хирургия в УМБАЛ „Медика“ в крайдунавския град.\n\n„Русе за мен е особено място, към което имам сантимент и с което съм свързан от 50 години, тъй като съпругата ми е русенка. Работил съм тук 4-5 години като млад лекар и през това време взех специалността си по хирургия. Тук бяха и първите ми стъпки в отделението по изгаряния в тогавашната Окръжна болница. Имам много приятели и колеги и това беше една от причините да предпочета Русе пред предложенията, отправени ми от три университетски болници в София и от още три в страната“, обясни днес пред русенски журналисти проф. Хаджийски. Той допълни, че в отделението е срещнал един прекрасен екип от специалисти, които работят в целия диапазон на пластично-възстановителната и естетична хирургия.\n\nОтделението в УМБАЛ „Медика“ съществува от 2015 г. и от средата на миналата година е единственото в няколко области – Русе, Силистра, Разград и Търговище. Има второ ниво на компетентност, но вече са предприети административни стъпки за придобиване на трето ниво според медицинския стандарт по пластично-възстановителна и естетична хирургия.\n                    ", "date": "2018.02.27", "title": "Проф. Огнян Хаджийски  вече работи в Русе"}
{"url": "http://www.monitor.bg/a/view/77989-%D0%91%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B5%D0%B4-%D0%91%D0%B0%D0%B1%D0%B8%D1%88-%D0%9D%D0%B5%D0%BF%D1%80%D0%BE%D0%B7%D1%80%D0%B0%D1%87%D0%BD%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0-%D0%B7%D0%B0-%D0%A7%D0%95%D0%97-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B2%D0%B0-%D1%82%D1%80%D0%B5%D0%B2%D0%BE%D0%B3%D0%B0/", "text": "\n                    ЧЕЗ България е част от системата за национална сигурност на страната и сделката, извършена без необходимата прозрачност, предизвиква основателна тревога. Това заявил премиерът Бойко Борисов в телефонен разговор със своя чешки колега Андрей Бабиш, съобщиха от пресслужбата на кабинета. Борисов е поискал чешкото правителство да предостави на компетентните български органи информацията по сделката за продажбата на бизнеса на ЧЕЗ Груп в България.Премиерът изразил загриженост от намеренията на дружеството, в което чешката държава притежава 63%, да продаде активите си на компания, която не се е доказала на пазара.На свой ред Бабиш заявил, че е бил информиран от Надзорния съвет на дружеството, че продажбата е напълно законосъобразна и не представлява риск за никоя от страните. Те го уверили, че са били извършени проверки на купувача относно способността му да управлява електроенергийното дружество, но и по отношение на произхода на средствата. Тези проверки обаче показали, че не съществуват проблеми за осъществяване на сделката.Бабиш изразил готовност да предостави на българските власти материалите с резултатите от проверките. Борисов на свой ред заявил, че вече е възложил на ДАНС и на НАП проверки на купувача и на обстоятелствата около сделката и е поискал съдействието на КФН и КЕВР по случая.\n\n\n                    ", "date": "2018.02.27", "title": "Борисов пред Бабиш: Непрозрачната сделка за ЧЕЗ предизвиква тревога"}
{"url": "http://www.monitor.bg/a/view/33022-%D0%91%D0%A1%D0%9F-%D0%BF%D0%BE%D0%B8%D1%81%D0%BA%D0%B0-%D1%81%D0%BF%D0%B8%D1%80%D0%B0%D0%BD%D0%B5-%D0%BD%D0%B0-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%A7%D0%95%D0%97-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%B0%D0%BD%D0%BA%D0%B5%D1%82%D0%BD%D0%B0-%D0%BA%D0%BE%D0%BC%D0%B8%D1%81%D0%B8%D1%8F/", "text": "Пращат досието за приватизацията на дружеството в прокуратурата\n                    БСП поиска спиране на сделката за продажбата на ЧЕЗ и предложи анкетна комисия в парламента. Това стана ясно от думите на лидерът на БСП Корнелия Нинова от „Позитано“ 20. Тя обясни, че са против сделката, тъй като тя е неясна и задкулисна, защото не е ясно кой е крайният купувач, нито кой я финансира. Именно затова социалистите настояват за спирането й чрез всички законови механизми. В тази връзка предлагат при откриване на нова процедура държавата да участва наравно с другите купувачи на чисто пазарен принцип за изкупуването на активите на ЧЕЗ у нас. Нинова обясни, че това не е национализация и не е прецедент, като даде пример с изкупуването от държавата на Авионамс.В четвъртък от 11.00 часа пък ще се състои срещата с чешкия посланик, на която ще зададат и допълнителни въпроси Сред тях е какви да гаранциите по сделката, кои банки или офшорки я финансират и вярно ли е, че вече е извършено плащане, каквито слухове имало.Нинова призова премиерът Бойко Борисов и шефът на ПГ на ГЕРБ Цветан Цветанов да спрат да лъжат, че сделката е частна.БСП вече е внесла в НС искането си за изслушване на Борисов, като това да бъде първа точка в сряда.Ще внесат и предложение за създаване на анкетна комисия по случая, която да изясни всички факти.Нинова опроверга Борисов, че приватизацията е била извършена от БСП. Тя припомни, че продажбата на 67 % от акциите е била извършена от правителството на Симеон Сакскобургготски, а тогава БСП са били против. През 2011 година пък правителството на Борисов продава остатъчния дял от 33 %, като БСП пак са били против.Нинова обясни, че ГЕРБ са се отказали от ревизия на приватизационните сделки от прехода. От БСП обаче са поискали от Агенцията по приватизация всички досиета и вече са получили това от приватизацията от ЧЕЗ. Когато се продават 67 % от акциите на ЧЕЗ, МС е приела стратегия за приватизацията на дружеството, която не е била променяна и до днес, разясни Нинова. В нея изрично се казвало, че държавата запазва 33 % с цел защита на държавния интерес и за да извършва контрол над дружеството. Именно в тази връзка Нинов пита дали Борисо всъщност е нарушил стратегията и държавния интерес като е продал остатъчните дялове от 33 % в ЧЕЗ. Във въпросното досие пишело още, че при продажба ЧЕЗ е длъжно да уведоми писмено правителството. По думите на Нинова или Борисов лъже, че правителството не знаело за сделката или ЧЕЗ не е изпълнило задълженията си и не е уведомило кабинета.Нинова обясни, че досието за ЧЕЗ ще бъде пратено в прокуратурата и така ще почне ревизията на прехода. Според нея оставката на Теменужка Петкова е панически ход, а това, че решението се отлага е сигнал, че ГЕРБ няма кандидати за поста. Според Нинова е очевидно, че Гинка Върбакова, чиято фирма иска да купи ЧЕЗ, е поставено лице.Тя коментира и идеята за свикване на КСНС по темата. Според Нинов обаче първо трябва да се изслушва Борисов и да се направи анкетната комисия и едва тогава да се вземе такова решение. \n\n\n                    ", "date": "2018.02.27", "title": "БСП поиска спиране на сделката за ЧЕЗ, предлагат анкетна комисия "}
{"url": "http://www.monitor.bg/a/view/31487-%D0%A0%D0%B0%D0%B4%D0%B5%D0%B2-%D0%92-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%A7%D0%95%D0%97-%D1%81%D1%82%D0%B0%D0%B2%D0%B0-%D0%B2%D1%8A%D0%BF%D1%80%D0%BE%D1%81-%D0%B7%D0%B0-%D1%81%D0%BA%D1%80%D0%B8%D1%82%D0%BE-%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%B0%D0%BD%D0%B5-%D0%BD%D0%B0-%D0%B4%D1%80%D1%83%D0%B6%D0%B5%D1%81%D1%82%D0%B2%D0%BE%D1%82%D0%BE/", "text": "\n                    ЧЕЗ е част от европейската критична инфраструктура с пряко отношение към националната сигурност. Това обяви президентът Румен Радев по повод сделката за продажбата на активите на чешката компания в България. „Оставката на енергийния министър буди още повече въпроси. Всякакъв въпрос, че това е сделка между две търговски дружества е нещо, с което ни заблуждават. Става въпрос за скрито придобиване на дружеството”, коментира Радев.\n\nТук въпросът е кой и защо крие своите намерения. Как така една фирма без история, без опит, без капацитет и без ресурси получава огромна банкова гаранция и защо досега имената на банките, най-прозрачните публични финансови институции, се крият, коментира президентът и отправи въпроса дали фирмата има политическа гаранция.\n\nРумен Радев заяви, че днес има среща с шефа на КФН, като уточни, че вече е разговарял и с ДАНС. \"В момента събирам информация и ще преценя“, отговори Радев дали смята да свика КСНС, след като темата засяга пряко националната сигурност.  Според него държавата се е отказала от контрола в дружеството, когато се е лишила от квотата си в него.\n\n \n                    ", "date": "2018.02.27", "title": "Радев: В сделката за ЧЕЗ става въпрос за скрито придобиване на дружеството"}
{"url": "http://www.monitor.bg/a/view/34297-130-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8-%D0%BD%D0%B0-%D1%80%D1%83%D0%BC%D1%8A%D0%BD%D1%81%D0%BA%D0%BE%D1%82%D0%BE-%D0%BB%D0%B5%D1%82%D0%B8%D1%89%D0%B5-%D0%A2%D0%B8%D0%BC%D0%B8%D1%88%D0%BE%D0%B0%D1%80%D0%B0/", "text": "\n                    \n\n\n                    ", "date": "2018.02.27", "title": "Българи са блокирани на румънското летище “Тимишоара”"}
{"url": "http://www.monitor.bg/a/view/23570-%D0%A0%D0%B0%D0%B7%D1%85%D0%BE%D0%B4%D0%B8%D1%82%D0%B5-%D0%B7%D0%B0-%D0%BF%D0%BE%D0%BA%D1%83%D0%BF%D0%BA%D0%B8-%D0%BD%D0%B0-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D1%81-31-%D0%BD%D0%B0%D0%B3%D0%BE%D1%80%D0%B5/", "text": "\n                    Сумата, която са оставяли руснаците в магазините през януари е нараснала с 31% в сравнение с юли миналата година, пише в. „Известия”, цитиран от ТАСС.\n\nПрез миналия месец те са плащали в брой средно по 675 рубли (около 9,64 евро) при всяко влизане в търговски обект, срещу 515 рубли (7,36 евро) през юли. Руснаците най-често купуват в брой храна, цигари и други тютюневи изделия, алкохол с нисък градус и консумативи за личния автомобил.\n\nЗа януари в Русия отчетената сума платена при всяко пазаруване с кредитна карта е била 970 рубли (13,9 евро). В средата на миналата година средният харч през кредитна пластика е бил 820 рубли (11,7 евро по сегашния курс). С кредитна карта руснаците най-често са купували през първия месец на 2018 г. електроника и компютри, козметика, лекарства и връхни дрехи.\n                    ", "date": "2018.02.27", "title": "Разходите за покупки на руснаците с 31% нагоре"}
{"url": "http://www.monitor.bg/a/view/84651-%D0%91%D0%B0%D0%BD%D0%B4%D0%B8%D1%82%D0%B8-%D0%B3%D1%80%D0%B0%D0%B1%D1%8F%D1%82-%D0%B4%D0%B5%D1%86%D0%B0-%D0%BA%D1%80%D0%B0%D0%B9-137%D0%BC%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%9B%D1%8E%D0%BB%D0%B8%D0%BD/", "text": "\n                     Бандити нападат грабят и бият деца край столичното 137-мо училище в \"Люлин\". Това съобщи Нова тв.Деца ходят на училище със страх. Родители на пострадалите сигнализираха за тормоз в няколко столични училища в квартал „Люлин”. Нападани са не само деца, но и възрастни.Родители на ученици от 137-о училище разказаха как децата им са принуждавани да си дават парите, „за да си нямат проблеми”. Нападателите били двама, от ромски произход, на видима възраст около 18 години.Те разказаха и за други случи, при които деца са бити посред бял ден и са им взимали парите и телефоните. Били са заплашвани дори с нож. Някои от родителите са подали жалба, а други – не.По информация на Нова тв четирима малолетни нападатели са били задържани за кратко, а след това пуснати.\n                    ", "date": "2018.02.27", "title": "Бандити грабят деца край 137-мо училище в \"Люлин\""}
{"url": "http://www.monitor.bg/a/view/58863-46%D0%B3%D0%BE%D0%B4%D0%B8%D1%88%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D1%83%D0%B1%D0%B8%D1%82%D0%B0-%D0%B2-%D0%9A%D0%B8%D0%BF%D1%8A%D1%80-%D0%BD%D0%B0%D0%BF%D0%B0%D0%B4%D0%BD%D0%B0%D0%BB%D0%B8-%D1%8F-%D0%B1%D0%B5%D0%B7%D0%B4%D0%BE%D0%BC%D0%BD%D0%B8-%D0%BA%D1%83%D1%87%D0%B5%D1%82%D0%B0/", "text": "\n                    Нападение на бездомни кучета е версията, към която се е насочила кипърската полиция в разследването на смъртта на 46-годишна българска гражданка.\nБългарката П.М. бе намерена миналия четвъртък тежко пострадала в поле с картофи в района на град Пафос и почина по пътя към болницата, припомня \"Сайпръс мейл\", цитиран от БТА. \n46-годишна българка бе открита преди дни от случаен минувач с множество рани в нива край кипърския град Пафос. Жената била все още жива и стенела от болки. Пристигналият на място екип на Спешна помощ я транспортирал до болницата в Пафос, но когато пристигнал, българката била починала.\nСпоред съдебно-медицинската експертиза тя е получила хеморагичен шок вследствие на многобройни наранявания, които е можело да бъдат причинени от земеделска машина. \nПолицията е проверила голям брой селскостопански машини и е разпитала фермери в района, но не е открила до момента следи в тази посока. \nКипърската полиция е получила информация, че в района бродят бездомни кучета, както и че много от фермерите имат кучета. \nГолям брой собственици на кучета са призовани в полицейския участък на Пафос за разпит, съобщава \"Сайпръс мейл\". Жената е била пристигнала в Пафос четири дни преди инцидента, заедно с партньора си, за да си търси работа, пише още изданието.\n                    ", "date": "2018.02.27", "title": "46-годишна българка убита в Кипър, нападнали я бездомни кучета"}
{"url": "http://www.monitor.bg/a/view/39945-%D0%9C%D0%B0%D0%BA%D1%80%D0%BE%D0%BD-%D0%BE%D1%82%D0%B8%D0%B2%D0%B0-%D0%BF%D1%80%D0%B8-%D0%A2%D1%80%D1%8A%D0%BC%D0%BF-%D0%BD%D0%B0-24-%D0%B0%D0%BF%D1%80%D0%B8%D0%BB/", "text": "\n                    На 24 април президентът на САЩ Доналд Тръмп ще приеме в Белия дом своя френски колега Еманюел Макрон, който ще пристигне в страната на държавна визита. Това обяви в понеделник на редовния брифинг говорителката на американския лидер Сара Сандърс. „С радост обявявам официално първото държавно посещение за администрацията на Тръмп. Президентът и Първата дама ще приветстват президента на франция и госпожа Макрон в Белия дом на 24 април“, каза тя.\nТръмп отправи поканата към Макрон през януари тази година - 6 месеца, след като той вече присъства на тържествените чествания по случай Деня на Бастилята - националния празник на Франция по покана на френския държавен глава. По традиция държавното посещение включва тържествен церемониален салют от 21 артилерийски залпа, официален банкет и други специално организирани за целта събития.Самият Тръмп разказа как би действал при стрелбата в училището във Флорида. Той обяви, че би връхлетял дори и невъоръжен в училището \"Марджъри Стоунмен Дъглас\" във Флорида, където 17 души бяха убити по-рано този месец, стига да предотврати трагедията. \"Наистина вярвам, че бих влязъл там дори и да нямах оръжие\", увери Тръмп групата от щатски губернатори, които бяха поканени на среща в Белия дом, но по-късно добави, че \"не се знае (какво би станало), докато не се наложи\". Изявлението на Тръмп бе свързано с критиките му срещу въоръжения охранител на учебното заведение, когото той нарече \"страхливец\", задето не се е намесил и не е спрял масовата стрелба в Паркленд. По неговите думи действията на подчинените на шерифа на Брауърд Каунти също са били \"откровено отвратителни\". \"Начинът, по който действаха е позорен\", коментира още Тръмп. В рамките на срещата Тръмп допълни, че по-рано се е срещнал с ръководителите на Националната оръжейна асоциация и им е напомнил необходимостта от проверка на потенциалните купувачи. \"Ако се натъкнем на психо, не искам той да има оръжие\", категоричен бе Тръмп, но и заяви категорично, че \"няма по-голям привърженик на Втората поправка от него и по-голям фен на Националната оръжейна асоциация\". \n\n\n                    ", "date": "2018.02.27", "title": "Макрон отива при Тръмп на 24 април"}
{"url": "http://www.monitor.bg/a/view/55450-23-%D1%85%D0%B8%D0%BB%D1%8F%D0%B4%D0%B8-%D0%B3%D0%BB%D0%B5%D0%B4%D0%B0%D1%85%D0%B0-%D0%9F%D1%80%D0%B8%D0%B2%D0%BB%D0%B8%D1%87%D0%B0%D0%BD%D0%B5/", "text": "\n                    Българското премиерно заглавие „Привличане“ събра близо 23 хиляди зрители по време на първия си уикенд на голям екран. Лентата, проследяваща подвизите на Яна Маринова на дансинга и в класната стая, генерира печалби в размер на 199 573 лв. Среброто от родния боксофис очаквано отива при „Черната пантера“ - най-новото попълнение във филмографията на Marvel. След две седмици по българските кина лентата 56 хиляди киномани в салоните и събра 636 хиляди лв от продажба на билети. Третото място в класацията се полага на анимацията „Гномчета вкъщи“. От 16 февруари, когато стартира разпространението й по кината у нас, тя е привлякла 18 153 зрители пред големия екран.В топ 10 на най-гледаните филми през последния уикенд в България влизат още „Петдесет нюанса освободени“, „Нощни игри“, „Принцесата на покера“, „Лили рибката“, „Три билборда извън града“, „Бикът Фердинанд“ и „Лабиринтът: Последният кандидат“.\n\n\n                    ", "date": "2018.02.27", "title": "23 хиляди гледаха „Привличане“ "}
{"url": "http://www.monitor.bg/a/view/61162-%D0%9C%D0%B0%D1%80%D0%B8%D0%B0%D0%BD%D0%B0-%D0%9F%D0%BE%D0%BF%D0%BE%D0%B2%D0%B0-%D0%BA%D0%B0%D0%B7%D0%B0-%D0%B4%D0%B0-%D0%BD%D0%B0-%D0%92%D0%B5%D1%81%D0%B5%D0%BB%D0%B8%D0%BD-%D0%9F%D0%BB%D0%B0%D1%87%D0%BA%D0%BE%D0%B2/", "text": "Певицата обмисля да напусне музикалната сцена след сватбата\n                    Със задачата да намери перфектната сватбена рокля и да строи приятелките си за шаферки ще се заеме Мариана Попова. Поп певицата и любимият й – актьорът Веселин Плачков, се сгодиха и ще се разходят до олтара до края на годината. Щастливата новина изпълнителката на „Аз съм любов“в профила си във Фейсбук. „Когато има смисъл! Тя каза най-истинското ДА в живота си!“, гласят думите й към кадъра. Феновете на звездната двойка са повече от доволни, че любимците им ще създадат семейство и не пропуснаха да отправят пожеланията си в социалната мрежа. „Марианка, пълнят ми се очите от щастие за теб! Това е истинската любов! Радвам се, че я изпита най-накрая, заслужаваше го с цялата си душа“ и „Пазете любовта си завинаги!“, са само част от коментарите.Познанството на Попова и Плачков датира от преди две години, когато се срещат на откриването на пешеходна пътека край язовир „Кърджали“. Първоначално отношенията им са само приятелски, а Весо е благодарен на Мариана, че му помага в тежък период. Двамата са категорични, че искрата между тях пламва едва след като чаровната брюнетка се е разделила с дългогодишния си партньор Ханес, а звездата от \"Дамасцена\" е сложил край на своя брак. От него Плачков има дъщеричка Андрея, а за Попова най-скъпото нещо от отношенията й с италианския сомелиер остана 7-годишната Мария-Магдалена.че бъдещите младоженци са в очакване на общ наследник, но засега нито един от двамата не е потвърдил спекулацията.Певицата не изключва опцията да слезе от музикалната сцена скоро, за да се отдаде на семейния живот. „Изведнъж аз започнах да живея. Наистина. И това ми е толкова достатъчно, че някой ден може и да спра да пея\", сподели неотдавна пред bTV тя. В интервю за \"Търси се\" Плачков определи Мариана като най-близкия си човек и уточи, че е труден характер и да се живее с нея е истинско предизвикателство. Любимата му обаче е категорична, че не би променила абсолютно нищо в него и е повече от щастлива. \n\n\n                    ", "date": "2018.02.27", "title": "Мариана Попова каза „да“ на Веселин Плачков"}
{"url": "http://www.monitor.bg/a/view/87677-%D0%93%D1%80%D0%B8%D0%B3%D0%BE%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%9C%D0%B0%D0%BB%D0%B5%D0%BA-%D0%94%D0%B6%D0%B0%D0%B7%D0%B8%D1%80%D0%B8-%D0%BF%D1%80%D1%8F%D0%BA%D0%BE-%D0%BF%D0%BE-mtel-sport-1/", "text": "\n                    Григор Димитров започва участието си на ATP 500 турнира в Дубай с мач от първия кръг срещу тунизиеца Малек Джазири. Двубоят е с начален час 17.00 на Централния корт на комплекса в Емирството и ще бъде предаван пряко по Mtel Sport 1 и на ppv.mtel.bg.\n\nДимитров и Джазири досега не са се срещали помежду си. Българинът, който е поставен под №1 в схемата, е фаворит на букмейкърите не само срещу тунизиеца, но и за спечелването на турнира. Малек Джазири е на 34 години и в момента е №116 в световната ранглиста, а върховото му класиране е №47 от февруари миналата година. По-рано през сезона той беше и в София, като още на старта на турнира отстъпи на Максимилиан Мартерер. Африканецът за последно игра на Чалънджър във Франция, където във втория кръг загуби от №235 Тобиас Камке.\n\nАко се справи със съпротивата на Джазири, Димитров ще се изправи в сряда срещу холандеца Робин Хаасе, който победи доста трудно на старта квалификанта Куентин Халис. Потенциален противник на четвъртфинала за Димитров е германецът Филип Колшрайбер, а в половината на българина са още Роберто Баутиста Агут, Борна Чорич и Ришар Гаске.\n\nDubai Duty Free Tennis Championships е един от най-престижните ATP 500 турнири през сезона с награден фонд от 2 623 485 долара. Любопитен факт е, че след отказването от участие на Федерер в надпреварата, за първи път от 2001 година нито един от „голямата четворка” (Федерер, Рафаел Надал, Новак Джокович и Анди Мъри) няма да спори за титлата в емирството.\n\nВсички най-интересни двубои от ATP 500 турнира в Дубай можете да следите пряко по Mtel Sport 1, а двубоите на Григор Димитров ще се излъчват и онлайн като pay-per-view на ppv.mtel.bg.\n                    ", "date": "2018.02.27", "title": "Григор Димитров - Малек Джазири пряко по Mtel Sport 1"}
{"url": "http://www.monitor.bg/a/view/88804-%D0%9D%D0%B0%D0%B9%D1%81%D0%BA%D1%8A%D0%BF%D0%B8%D1%8F%D1%82-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-%D0%B2-%D1%81%D0%B2%D0%B5%D1%82%D0%B0-%D1%81%D1%8A%D1%81-%D1%81%D1%87%D1%83%D0%BF%D0%B5%D0%BD-%D0%BA%D1%80%D0%B0%D0%BA/", "text": "Маркиньос също под въпрос за реванша с „Реал“ (М)\n                    „Пари Сен Жермен“ потвърди новината, която циркулира от няколко дни из френските медии. Най-скъпият футболист в света Неймар е със счупване на пета метатарзална кост на ходилото и изкълчен глезен. Неприятната вест бе съобщена официално от клуба след последните медицински прегледи на бразилеца.До тежката травма се стигна, след като Неймар стъпи накриво и изкълчи десния си глезен при победата с 3:0 над „Олимпик“ (Марсилия) в неделя. Той напусна принудително игра, като беше изнесен на носилка четвърт час преди края. Още в минутите след края на двубоя стана ясно, че контузията е тежка, но парижани разчитаха, че най-лошото може да се размине. От „Пари Сен Жермен“ не коментираха очаквания срок за възстановяване, като на този етап е сигурно, че Неймар със сигурност ще пропусне четвъртфинала от турнира за купата на Франция срещу „Олимпик“ (Марсилия) в сряда, както и двубоя от първенството срещу „Троа“ в събота.По всяка вероятност звездата ще е извън сметките и за реванша от осминафиналите в Шампионска лига срещу „Реал“ (Мадрид) другата седмица, макар че медиите във Франция опитват да запазят напрежението в редиците на съперника, публикувайки версии, че все още има възможност Неймар да се възстанови. В следващите дни бразилецът ще носи специална шина на крака и ще бъде под постоянен лекарски надзор.По-късно се разбра, че нападателят се е съгласил да се подложи на операция, която ще го извади от терените за около два месеца.Бившият футболист на „Барселона“ прави много силен сезон във Франция, като до момента има на сметката си 29 гола и 17 асистенции в 29 официални мача за „Пари Сен Жермен“.От клуба съобщиха още, че халфът Маркиньос е с частично скъсан мускул на лявото бедро, а това е много лоша новина за треньора Унай Емери. От парижкия клуб се опасяват, че неговата травма може да се окаже по-сериозна от тази на Неймар и той да отсъства от терените около месец.Това ще обърка сериозно сметките на треньорския щаб на парижани, който много разчита на бразилеца. Маркиньос е твърд титуляр за лидера в Лига 1, като започна от първата минута срещу кралския клуб при гостуването в Мадрид. \n\n\n                    ", "date": "2018.02.27", "title": "Най-скъпият футболист в света със счупен крак"}
{"url": "http://www.monitor.bg/a/view/4248-%D0%91%D0%BE%D0%BB%D1%82-%D0%BF%D0%BE%D0%B4%D0%BF%D0%B8%D1%81%D0%B0-%D1%81-%D0%B1%D0%B8%D0%B2%D1%88-%D0%BE%D1%82%D0%B1%D0%BE%D1%80-%D0%BD%D0%B0-%D0%A1%D1%82%D0%BE%D0%B8%D1%87%D0%BA%D0%BE%D0%B2/", "text": "\n                    Стана ясен футболният отбор, с който голямата звезда на леката атлетика Юсейн Болт е подписал договор. Любопитното е, че това е бившият клуб на Христо Стоичков „Мамелъди Съндаунс“.Новината бе потвърдена от южноафриканците, като „Мълнията“ от Ямайка бе официално представен днес.31-годишният световен рекордьор на 100 и 200 метра отдавна афишираше своите мераци да се пробва на футболния терен и в крайна сметка това стана факт. През годините той многократно се предлагаше на любимите си „Манчестър Юнайтед“, а на няколко пъти заяви своята готовност да играе в „Борусия“ (Дортмунд), където дори изкара пробен период.През януари Юсейн Болт се включи и в една от тренировките на „Мамелъди“, а ръководството на клуба остана впечатлено от ентусиазма и уменията на атлета. Новината обиколи бързо света на спорта, като специалисти коментираха, че това е перфектен маркетинг ход от страна на южноафриканския тим.\"Футболът никога няма да бъде същият\", написаха от „Мамелъди Съндаунс“ в “Туитър”, публикувайки снимка на Юсейн Болт с екипа на отбора.\n\n\n                    ", "date": "2018.02.27", "title": "Болт подписа с бивш отбор на Стоичков"}
{"url": "http://www.monitor.bg/a/view/17087-%D0%A0%D0%B5%D0%B0%D0%BB-%D0%B8-%D0%91%D0%B0%D1%80%D1%81%D0%B0-%D0%B2-%D0%B1%D0%B8%D1%82%D0%BA%D0%B0-%D0%B7%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0%D1%82%D0%B0/", "text": "\n                    Надпреварата между „Реал“ (Мадрид) и „Барселона“ в испанското първенство се прехвърли и по редовете на статистиката. От създаването на Ла Лига през 1929 г. досега “белите” имат рекордните 33 титли, а съперникът им от Каталуня е с 24. В момента обаче двата тима са абсолютно изравнени по един показател, което едва ли някога пак ще се случи.Досега „Реал“ и „Барса“ не само че са изиграли общо по 2787 двубоя в първенството, но и головите им разлики са абсолютно еднакви - плюс 2842 попадения. Столичани са реализирали 6009 гола и са допуснали 3167, докато “каталунците” са реализирали 5968 и са инкасирали 3126.Двата клуба никога не са изпадали от елита, а помежду си имат 178 сблъсъка в първенството.Статистическото реми ще остане реалност до гостуването на мадридчани на „Еспаньол“ тази вечер от 26-ия кръг на първенството. Големият липсващ за „Реал“ (Мадрид) ще бъде португалецът Кристиано Роналдо, който остана извън групата за мача. Новината предизвика известни дискусии в Испания, но повечето медии съзряха в действията на Зинедин Зидан добре разчертани сметки с оглед на реванша на \"кралете\" с ПСЖ от 1/8-финалите на Шампионска лига на 6 март.\n\n\n                    ", "date": "2018.02.27", "title": "„Реал“ и „Барса“ в битка за статистиката"}
{"url": "http://www.monitor.bg/a/view/58451-%D0%96%D0%B5%D1%80%D0%B0%D1%80-%D0%9F%D0%B8%D0%BA%D0%B5-%D1%89%D0%B5-%D0%BF%D1%80%D0%B0%D0%B2%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%BE-%D0%BF%D0%BE-%D1%82%D0%B5%D0%BD%D0%B8%D1%81/", "text": "Преобразуват Купа „Дейвис“ в следващите 25 г.\n                    Звездата на „Барселона\" и на испанския национален отбор по футбол Жерар Пике и Международната федерация по тенис (ITF) започват 25-годишно партньорство на стойност 3 милиарда долара. Въпросните инвестиции идват от финансовата група „Космос“, чийто основател и ръководител в момента е именно известният футболист.Целта е да бъдат генерирани значителни приходи за глобалното развитие на тениса. Бордът на директорите на ITF одобри единодушно план за превръщането на Купа „Дейвис“ в световно първенство по тенис, което да се провежда в продължение на седмица в края на сезона с участието на 18 страни.Световното ще има групова фаза, след която ще следват 1/4-финални сблъсъци на директна елиминация. Всеки двубой ще представлява два сингъл мача и един на двойки във формат 2 от 3 сета. 16 от 18 държави участници автоматично ще се класират, докато останалите две ще се избират.Вече няколко града са кандидати за домакинството на първото издание на новия турнир. Няма да има промяна във формата на сблъсъците от Група 1 и Група 2. Решението за революционната промяна беше взето през уикенда на заседание на Борда на директорите на ITF, част от който е президентът на българската федерация Стефан Цветков. Плановете ще бъдат представени на годишното общо събрание на ITF, което ще се проведе през август в Орландо, Флорида.Инвестицията от „Космос“ ще включва значително увеличение на наградните фондове за тенисистите и държавите-членки на ITF, както и финансирането на проекти на местно ниво и други програми за развитие на тениса. Освен Пике в групата инвеститори е Хироши Микитани, изпълнителен директор на „Ракутен“, компания за електронна търговия, базирана в Токио.\"Това е голяма промяна за ITF и тениса\", заяви президентът на световния тенис Дейвид Хагърти.\"Искаме да превърнем Купа „Дейвис“ във фестивал на тениса и забавлението, на което да участват най-добрите играчи в света, разкри от своя страна Жерар Пике. - Новото партньорство не просто ще създаде световно по тенис, но ще отключи рекордни инвестиции за бъдещите играчи“, допълни той. \n\n\n                    ", "date": "2018.02.27", "title": "Жерар Пике ще прави световно по тенис"}
{"url": "http://www.monitor.bg/a/view/88201-%D0%A0%D0%B8%D0%BB%D1%81%D0%BA%D0%B8-%D1%81%D0%BF%D0%BE%D1%80%D1%82%D0%B8%D1%81%D1%82-%D1%81%D0%BA%D0%BE%D1%87%D0%B8-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D0%B1%D0%B0%D1%81%D0%BA%D0%B5%D1%82%D0%B1%D0%BE%D0%BB%D0%B0/", "text": "\n                    Ръководството на баскетболния „Рилски спортист“ (Самоков) скочи на президента на федерацията Георги Глушков и свали доверието си от него. На специална пресконференция в София президентът на клуба инж. Петър Георгиев, старши треньорът Людмил Хаджисотиров и секретарят Борислав Чилингиров възнегодуваха от избора на Велико Търново за домакин на финалната среща в турнира за Купата на България. В спор за трофея навръх националния празник 3 март „Рилски“ ще срещне новосформирания „Левски Лукойл“.Самият Георгиев участва в заседанието на УС на БФБ, на което бе избран неутралния терен в старопрестолния град.„Аз дори им предложих да е в зала „Универсиада“ (бел.ред. - залата на съперника), но понеже Папазов и Стойков бяха за Велико Търново, затова го избраха“, обяви Георгиев.От „Рилски“ добавиха, че клубът ще организира пътуване за феновете на тима. И двамата клуба ще разполагат с по 600 билета за мача, а още 400 пропуска ще бъдат пуснати в свободна продажба за привържениците на баскетбола в Търново.\n\n\n                    ", "date": "2018.02.27", "title": "„Рилски спортист“ скочи на президента на баскетбола"}
{"url": "http://www.monitor.bg/a/view/43729-%D0%90%D0%BB%D0%B1%D0%B5%D1%80%D1%82-%D0%9F%D0%BE%D0%BF%D0%BE%D0%B2-%D1%81-%D0%B4%D0%BE%D0%B1%D1%80%D0%BE-%D0%BA%D0%BB%D0%B0%D1%81%D0%B8%D1%80%D0%B0%D0%BD%D0%B5-%D0%B2-%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F/", "text": "\n                    Националът в алпийските ски Алберт Попов затвърди силната си форма в гигантския слалом, като зае 22-ро място за Европейската купа в Санкт Мориц (Швейц). 20-годишният ни състезател остана на 2,30 сек. от победителя Томас Тюмлер от Швейцария. Втори, на 0,05 сек. зад победителя финишира друг представител на домакините - Марко Одермат, а трети, на 0,22 сек. е италианецът Джовани Боска.Състезанието се проведе при много студено време. Температурата в курорта достигна до -26 градуса по Целзии. Ден по-рано в първия гигантски слалом в Санкт Мориц Попов зае 33-о място, но стартира буквално часове, след като си прибра от олимпиадата. На игрите в Пьончан Алберт зае престижното 28-о място в гигантския слалом, което е най-доброто ни представяне в тази дисциплина на олимпийски игри от времето на легендата Петър Попангелов.\n\n\n                    ", "date": "2018.02.27", "title": "Алберт Попов с добро класиране в Швейцария"}
{"url": "http://www.monitor.bg/a/view/77230-%D0%91%D0%BE%D0%BA%D1%81%D1%8C%D0%BE%D1%80%D0%B8%D1%82%D0%B5-%D0%BF%D1%80%D0%B0%D1%89%D0%B0%D1%82-%D0%BF%D0%B8%D1%81%D0%BC%D0%BE-%D0%B4%D0%BE-%D0%A2%D0%BE%D0%BC%D0%B0%D1%81-%D0%91%D0%B0%D1%85/", "text": "\n                    Българската федерация по бокс се обърна с официално писмо до президента на Международния олимпийски комитет Томас Бах в подкрепа на оставането на бокса в олимпийската програма.Както е ясно, на 4 февруари 2018 г. Изпълнителното бюро на МОК взе решение да преразгледа оставането на бокса в олимпийското движение, както и изваждането му от младежките олимпийски игри Буенос Айрес 2018 и летните олимпийски игри Токио 2020.В писмото до Бах БФБ обръща внимание, че боксът е един от 6-те спорта, основатели на съвременното олимпийско движение и участник в игрите от 1904 година насам. Посочва се, че в България това е един от най-успешните спортове, донесъл на страната ни 18 медала от летни олимпийски игри, от които 4 златни. Особено внимание се отделя и на социалната роля на бокса, тъй като у нас с бокс се занимават стотици деца в неравностойно положение, за които „ръкавиците и боксовият ринг са единственото средство за спасение от пороците на времето, а достигането до олимпийския медал е голямата им възможност за реализация в живота“.Подкрепа вече оказаха олимпийските шампиони по бокс Георги Костадинов и Петър Лесов, световният шампион по бокс Детелин Далаклиев, всички национални състезатели и треньори, легендата в борбата Александър Томов, Йордан Йовчев, ректорът на НСА проф. Пенчо Гешев и много други.Писмото до Томас Бах е част от кампанията, която БФБ започна още по време на финалите на 69-ия международен боксов турнир „Странджа“ в зала „София“ през уикенда. Тогава всички наши медалисти бяха облечени със специални фланелки с надпис #boxinginolympics.\n\n\n                    ", "date": "2018.02.27", "title": "Боксьорите пращат писмо до Томас Бах"}
{"url": "http://www.monitor.bg/a/view/3583-%D0%91%D0%BE%D1%82%D0%B0%D1%81-%D0%BD%D0%B0%D0%B9%D0%B1%D1%8A%D1%80%D0%B7-%D0%B2%D1%8A%D0%B2-%D0%B2%D1%82%D0%BE%D1%80%D0%B8%D1%8F-%D0%B4%D0%B5%D0%BD-%D0%BD%D0%B0-%D0%9A%D0%B0%D1%82%D0%B0%D0%BB%D1%83%D0%BD%D1%8F/", "text": "\n                    Валтери Ботас с болида на \"Мерцедес\" даде най-добро време в първата сесия от втория ден на предсезонните тестове на Формула 1 на пистата \"Каталуня\" край Барселона. Финландецът записа 1:20,270 мин. при най-добрата си обиколка, като кара с гумите \"софт\" в студеното време с температури малко над нула градуса. В тима на шампионите промениха програмата си, като решиха да не смеят пилотите в този ден. В първия Люис Хамилтън завъртя 25 тура при лошо време с валежи. \"При такива условия гумите просто не работят\", коментира шампионът. През нощта превяла малко сняг, после и дъжд, което забави сутринта изпитанията, докато поизсъхне трасето.\n\nСлед Ботас се нареди Щофел Валдоорн с \"Макларън\" с 1:20,325 мин., който обаче избра гуми \"хиперсофт\" от новата гама на \"Пирели\". Себастиян Фетел с \"Ферари\" зае третата позиция с 1:21,341 мин. Макс Верстапен с \"Ред Бул\" не записа предварително време и остана последен.\n\nЗаради очакваното разваляне на времето в сряда тестовете минаха без обедна почивка и пилотите караха с един час повече.\n\nТимовете обсъдиха възможността изпитанията на \"Каталуня\" тази седмица да бъдат продължени до петък. Очаква се тогава условията да се подобрят. Проблемът е обаче, че от \"Уилямс\" за запазили пистата за провеждане на фотосесия. От \"Ферари\" пък са подали заявка за същата цел за събота.\n                    ", "date": "2018.02.27", "title": "Ботас най-бърз във втория ден на \"Каталуня\""}
{"url": "http://www.monitor.bg/a/view/84235-%D0%A1%D0%BD%D0%B5%D0%B3%D1%8A%D1%82-%D0%B8%D0%B7%D0%BC%D0%B5%D1%81%D1%82%D0%B8-%D1%81%D0%B1%D0%BB%D1%8A%D1%81%D1%8A%D0%BA%D0%B0-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%9B%D0%B5%D0%B2%D1%81%D0%BA%D0%B8-%D0%B7%D0%B0-%D0%B0%D0%BF%D1%80%D0%B8%D0%BB/", "text": "САС взе решение за емблемата на „червените“\n                    Очакваният с най-голям интерес дерби сблъсък между ЦСКА-София и „Левски“ от полуфиналите за Купата на България през месец март няма да се състои. Той бе преместен за април заради лошите атмосферни условия, които наложиха промени в програмата и на Първа лига.Първият полуфинал за Купата, който трябваше да се играе на 14 март, ще бъде почти месец по-късно на 10 или 11 април. Реваншите пък са насрочени за 24 или 25 април.Заради влошената обстановка и обилните снеговалежи в цялата страна програмата на Първа лига претърпя редица промени.Първо в понеделник междинният 23-и кръг беше отменен, а вчера СТК взе решение мачовете от него да се пренасрочат за уикенда, когато трябваше да се проведат двубоите от редовния кръг. Така мачовете, които бяха по програма за уикенда се изместиха за следващата седмица - на 6, 7 и 8 март.След много перипетии пък мачът между „Ботев\" (Пловдив) и „Лудогорец“ от 23-ия кръг все пак ще се играе тази вечер, след като домакините изчистиха терена в Коматево, а двете ръководства се съгласиха на това заради сгъстената програма до края на първенството.При настъпилите промени стана ясно, че през март ще има само едно издание на мача ЦСКА-София - „Левски“. \"Червените\" и \"сините\" ще спорят на 18 март в срещата от 26-ия кръг.Докато очакват сблъсъка с „Левски“ на „Армията“ получиха новини от Софийския апелативен съд. САС взе решение за активите и емблемата на ПФК ЦСКА АД, според което плащането се отлага за неопределен период от време. Съдът е отхвърлил абсолютно всички възражения, но е направил изключение и дава право единствено на Атанас Борносузов да обжалва във ВКС, въпреки че и неговата молба е отхвърлена.Определението подлежи на обжалване в едноседмичен срок от връчването му. До тук на апелативния съд му отне три месеца, за да стигне до това решение, като все още не е ясно кога най-високата инстанция в лицето на ВКС ще се произнесе.През месец май 2017 година човек на ЦСКА-София спечели търга за емблемата на фалиралия ПФК ЦСКА АД с най-високата оферта, която възлизаше на 8 милиона лева. Предложението тогава бе отправено от Иван Велчев-Кюстендилеца от фенската организация \"Ред Енимълс\".\n\n\n                    ", "date": "2018.02.27", "title": "Снегът измести сблъсъка ЦСКА-София - „Левски“ за април"}
{"url": "http://www.monitor.bg/a/view/11631-%D0%9D%D0%BE%D0%B2-%D0%BD%D0%B0-%D0%93%D0%B5%D1%80%D0%B5%D0%BD%D0%B0-%D0%A0%D0%B8%D0%B2%D0%B0%D0%BB%D0%B4%D0%B8%D0%BD%D1%8C%D0%BE-%D0%BC%D0%B5-%D1%83%D0%B1%D0%B5%D0%B4%D0%B8-%D0%B4%D0%B0-%D0%B4%D0%BE%D0%B9%D0%B4%D0%B0/", "text": "„Сините“ зарадваха деца в Благоевград\n                    Едно от седемте зимни попълнения на „Левски“ - Паулиньо, разкри какво е помогнало за привличането му от страна на „сините“. Бразилецът пристигна на „Герена“ след една година в украинския „Зоря“ (Луганск), като взе участие и в двата мача на тима си след подновяването на шампионата. Техничарят направи добро впечатление с изявите си, като не спря да хвали своите съотборници. „Много съм щастлив в „Левски“. Опитвам се да преодолея всички бариери и да се адаптирам напълно. Ривалдиньо, Афонсо Фигейредо и Насименто говорят добре английски и ми помагат много. Не знаех много за България, но когато дойдох тук, се запознах в детайли и с историята на клуба. Всъщност, Ривалдиньо ми препоръча да дойда. Каза, че всичко е прекрасно, а клубът е отличен“, заяви Паулиньо в интервю за „Блиц“.От пристигането си в София той не спира да хвали и привържениците на „сините“, които са му направили много силно впечатление.„Още на първия ни мач ме спечелиха. Невероятни са. Много ми харесаха. Надявам се да ги радвам със своите изяви и ще опитам да помогна на отбора да постигне целите си“, сподели бразилецът, който след пет месеца очаква да стане баща на дъщеричка.Междувременно сънародникът му Ривалдиньо и съотборниците му Станислав Костов и Николай Кръстев зарадваха децата, участници в петия детски турнир по футбол \"Васил Левски\" в Благоевград. В състезанието премериха сили 10 училища, а организацията бе дело на клуба на привържениците на „Левски“ в града, като турнирът бе посветен на 145-ата годишнина от гибелта на Апостола на свободата.Ривалдиньо, Костов и Кръстев участваха в награждаването на малките футболисти и им раздадоха различни подаръци, пожелавайки им да продължават да усъвършенстват своите качества и да се наслаждават на играта.Утре от 11:30 часа на Централните софийски гробища пък левскарите ще се сбогуват с легендарния Цветан Веселинов.\n\n\n                    ", "date": "2018.02.27", "title": "Нов на „Герена“: Ривалдиньо ме убеди да дойда"}
{"url": "http://www.monitor.bg/a/view/14524-%D0%94%D0%B8%D1%81%D1%86%D0%B8%D0%BF%D1%8A%D1%82-%D0%BD%D0%B0%D0%BB%D0%BE%D0%B6%D0%B8-%D1%81%D0%BA%D1%80%D0%BE%D0%BC%D0%BD%D0%B8-%D0%B3%D0%BB%D0%BE%D0%B1%D0%B8/", "text": "\n                    Дисциплинарната комисия на БФС наложи традиционните си наказания след изминалия 22-ри кръг в Първа лига. Този път глобите са доста по-скромни по размер и общият им размер не достига 5000 лв., на фона на над 16 000 наложени при предното заседание.Общо санкциите, постановени от централата, са за 4050 лв., като в тази сума се включват и паричните глоби за наказаните за натрупани картони. Те са общо петима след този кръг, като ще вкарат в касата на БФС общо 1150 лв.За натрупани картони Янко Сандански е наказан за два мача, а съотборникът му в „Септември“ Яя Меледже ще отсъства от една среща. Георги Андонов от „Верея“ също изгаря за един мач, както и Румен Сандев от „Пирин“ и Муса Мохамед от „Локомотив“ (Пловдив).Глобите по клубове са на обща стойност 2900 лв. От тях 1300 лв. са наложени на ЦСКА-София за използване на факли и за нецензурни скандирания по време на мача с „Черно море“. С 1000 лв. за обидни скандирания е наказан и „Левски“.По 300 лв. ще трябва да платят „Етър“ и „Дунав“, като техните санкции са наложени за използване на пиротехнически средства от страна на техните привърженици. \n\n\n                    ", "date": "2018.02.27", "title": "Дисципът наложи скромни глоби"}
{"url": "http://www.monitor.bg/a/view/6142-%D0%9A%D1%80%D0%B5%D0%B4%D0%B8%D1%82-%D0%BD%D0%B0-%D0%B4%D0%BE%D0%B2%D0%B5%D1%80%D0%B8%D0%B5-%D0%B7%D0%B0-%D0%90%D0%BA%D1%80%D0%B0%D0%BF%D0%BE%D0%B2%D0%B8%D1%87/", "text": "\n                    Спортният директор на „Локомотив“ (Пловдив) Чавдар Цветков се изказа ласкаво за старши треньора на “черно-белите” Бруно Акрапович. Цветков изрази задоволството си от проведената в Турция подготовка, като се надява, че през пролетта тимът ще постигне добри резултати в Първа лига.По думите му Акрапович е ангажиран сериозно с „Локомотив“ и иска да постигне добри резултати. В подкрепа на босненския специалист се обяви и почетният президент на “смърфовете” Христо Бонев.„Искам да поздравя Акрапович и всички футболисти. Представянето на отбора срещу „Славия“ беше на неочаквано за мен добро ниво. Tимът върви в правилната посока”, категоричен бе Зума.В същото време ръководството на „Локо“ излезе с позиция, в която осъди остро насилието, упражнено над техни привърженици след мача със „Славия“ и го определиха като опит за убийство. „Призоваваме полиция, прокуратура и съд да вземат необходимите мерки и действия и да приложат цялата строгост на закона върху извършителите на това престъпление. Преди предстоящото пловдивско дерби в неделя желаем да припомним, че дълг и на двата клуба и техните фенове е да превърнат дербито на Пловдив в един празник за града ни!\", написаха от „Локомотив“.\n\n\n                    ", "date": "2018.02.27", "title": "Кредит на доверие за Акрапович"}
{"url": "http://www.monitor.bg/a/view/28183-%D0%A5%D0%B8%D0%BB%D0%B4%D0%B0-%D0%9A%D0%B0%D0%B7%D0%B0%D1%81%D1%8F%D0%BD-%D0%BF%D0%B5%D0%B5-%D0%A1-%D1%83%D1%81%D0%BC%D0%B8%D0%B2%D0%BA%D0%B0-%D0%B7%D0%B0-%D0%95%D0%BB%D0%B0-%D0%A4%D0%B8%D1%86%D0%B4%D0%B6%D0%B5%D1%80%D0%B0%D0%BB%D0%B4/", "text": "\n                    Певицата със златна усмивка Хилда Казасян потегля на национално турне. Обиколката ще бъде посветена на една от легендите в джаз музиката и ще премине под надслова „С усмивка за Ела Фицджералд“. Освен някои от най-популярните песни на световната звезда, аранжирани специално за случая от Христо Йоцов и Живко Петров, Хилда ще представи и новия си албум, по който работи в момента.\n\nПървата дата от турнето е на 25 април. Тогава изпълнителката на „Различна“ ще даде тон за песен в столичния Sofia Live Club. Следват Пловдив (12 май, Дом на културата \"Борис Христов\"), Стара Загора (13 май, Държавна опера Стара Загора), Добрич (16 май, Дом на културата Добрич), Варна (18 май, Драматичен театър „Стоян Бъчваров\") и Русе (19 май, Доходно здание). По традиция гърба на Казасян на сцената ще пазят Христо Йоцов, Живко Петров, Димитър Карамфилов и Михаил Йосифов. Билети за турнето можете да намерите на цени между 15 и 30 лв. в мрежата на TicketPro.\n\nТова не е първият път, в който Хилда посвещава концертите си на Ела Фицджералд. Миналата есен певицата откри Пловдив Джаз Фест, като посвети изпълненията си на 100-годишнината от рождението на джаз звездата.\n                    ", "date": "2018.02.27", "title": "Хилда Казасян пее „С усмивка за Ела Фицджералд“"}
{"url": "http://www.monitor.bg/a/view/36187-%D0%9C%D0%B8%D1%81-%D0%A1%D0%B2%D1%8F%D1%82%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B1%D0%BB%D0%B5%D1%81%D0%BD%D0%B0-%D0%BD%D0%B0-%D0%A1%D0%B5%D0%B4%D0%BC%D0%B8%D1%86%D0%B0%D1%82%D0%B0-%D0%BD%D0%B0-%D0%BC%D0%BE%D0%B4%D0%B0%D1%82%D0%B0-%D0%B2-%D0%9C%D0%B8%D0%BB%D0%B0%D0%BD%D0%BE/", "text": "\n                    Вероника Стефанова, която представи страната ни на последното издание на Мис Свят, се включи в Седмицата на модата в Милано. Красавицата дефилира на шест ревюта в рамките на форума, като откри шоуто на украинската дизайнерка Юлия Федетска. Българското момиче бе сред гвоздеите на събитието и на Кармен Клементе. Сред останалите брандове, в чиито дрехи Вероника се разходи по модния подиум в Милано, бяха Fedra Couture, Ferdinand, Luciana Adulari и Mia Stilo. „На терен заснех и две фотосесии. Цялото преживяване беше разкошно, а благодарение на участието си в седмицата на модата, получих куп други предложения и комплименти от специалистите в Милано. Много съм щастлива. Сега ми предстои и ревю в Истанбул, получих предложения да стана лице и на две от марките, но все още преговаряме“, разкри Стефанова пред „Монитор“ часове, след като се прибра от Италия.\n\nТова не е първият пробив на чаровната блондинка в Милано. Дебюта си на модна седмица там тя направи само преди броени месеци, а доброто й представяне тогава доведе и до настоящата покана.\n\nПрипомняме, че въпреки че не се класира на финала на Мис Свят миналия ноември, тя успя да привлече за сътрудник председателката на конкурса Джулия Морли към благотворителната си кауза - изграждането на международен дом за страдащите от хранителни разстройства у нас. Трескавата организация по основаването на центъра за борба с анорексията Вероника съчетава и със снимките към новия български сериал „Онези“, чийто първи епизод ще можем да изгледаме онлайн през април.\n                    ", "date": "2018.02.27", "title": "Мис Свят-България блесна на Седмицата на модата в Милано"}
{"url": "http://www.monitor.bg/a/view/9012-%D0%91%D0%B8%D0%BE%D0%BD%D1%81%D0%B5-%D0%B8-%D0%A2%D0%B5%D0%B9%D0%BB%D1%8A%D1%80-%D0%A1%D1%83%D0%B8%D1%84%D1%82-%D1%81%D0%B5-%D0%B1%D0%BE%D1%80%D1%8F%D1%82-%D0%B7%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D0%BD%D0%B0-%D0%B4%D0%B5%D1%86%D0%B0%D1%82%D0%B0/", "text": "\n                    В дуел за признание на наградите „Изборът на децата“ една срещу друга се изправят Бионсе и Тейлър Суифт. Двете звезди са фаворити в категорията за любима певица на събитието, организирано от детския телевизионен канал „Никълодион“, а заедно с тях за приза ще се борят Деми Ловато, Кейти Пери, Селена Гомес и Пинк. При мъжете съревнованието е между Бруно Марс, диджей Калед, Ед Шийран, Луис Фонси, Кендрик Ламар и Шон Мендес. Най-малките ще избират любима песен между ремикса на Despacito на Луис Фонси и Деди Янки с участието на Джъстин Бийбър, Humble на Кендрик Ламар, I'm The One на диджей Калед, It Ain't Me на Селена Гомес и Кайго, Look What You Made Me Do на Тейлър Суифт, Shape Of You\"на Ед Шийран и That's What I Like на Бруно Марс.Отличничките в категорията за любима актриса са Ана Кендрик, Дейзи Ридли, Ема Уотсън, Гал Гадот, Зендая и Зоуи Салдана. Представителите на силния пол в киноиндустрията, които ще се борят за приз, са Бен Афлек, Крис Хемсуърт, Крис Прат, Дуейн Джонсън-Скалата, Кевин Харт и Уил Феръл. За най-обичан филм от децата ще се състезават \"Красавицата и Звяра\", ''Пазители на галактиката 2\", \"Джуманджи: Добре дошли в джунглата\", \"Перфектният ритъм 3\", \"Спайдърмен: Завръщане у дома\", \"Междузвездни войни: Последните джедаи\", \"Най-великият шоумен\" и \"Жената чудо\". При телевизионните продукции сред номинираните са \"Странни неща\", \"Пълна къща\" и \"Теория за Големия взрив\".Лауреатите се определят с гласуване на публиката, а наградите „Изборът на децата“ ще бъдат връчени на 24 март в зала „Форум“ в Ингълуд, Калифорния. Водещ на церемонията за втора поредна година ще бъде кечистът Джон Сина. \n\n\n                    ", "date": "2018.02.27", "title": "Бионсе и Тейлър Суифт се борят за любовта на децата"}
{"url": "http://www.monitor.bg/a/view/55183-%D0%9F%D0%9E%D0%A2%D0%92%D0%AA%D0%A0%D0%94%D0%95%D0%9D%D0%9E-%D0%A0%D0%B0%D0%BB%D0%B8%D1%86%D0%B0-%D0%9F%D0%B0%D1%81%D0%BA%D0%B0%D0%BB%D0%B5%D0%B2%D0%B0-%D0%B5-%D0%B1%D1%80%D0%B5%D0%BC%D0%B5%D0%BD%D0%BD%D0%B0/", "text": "Актрисата и волейболистът Теодор Салпаров ще стават родители през лятото\n                    Така че не бяхме изненадани, а напротив – даже го очаквахме и искахме да е така”, сподели Ралица Паскалева.Тя обаче ще продължи да се появява на малкия екран, като най-вероятно ролята й в хитовия сериал на Нова телевизия ще бъде адаптирана към събитията в личния й живот. „Хората ще могат да следят физическото ми развитие“, усмихна се звездата. Припомняме, че в края на миналия сезон героинята й получи предложение за брак, а в предстоящия явно зрителите ще виждат Паскалева с наедряло коремче, което трябва да се впише в сюжета. \"Има линия, която се следва, но получаваме сценария за три епизода напред, защото снимаме три по три. Винаги може да се променя сюжетът в движение според зрителския интерес\", разкри актрисата.Новият сезон на „Откраднат живот“, който носи името „Критична точка“, стартира снощи в 20 часа.\n\n\n                    ", "date": "2018.02.27", "title": " Ралица Паскалева е бременна"}
{"url": "http://www.monitor.bg/a/view/84746-%D0%A3%D1%87%D0%B8%D1%82%D0%B5%D0%BB%D0%B8-%D0%B8-%D1%83%D1%87%D0%B5%D0%BD%D0%B8%D1%86%D0%B8-%D0%B2-%D0%B8%D0%B7%D0%BE%D0%B1%D1%80%D0%B0%D0%B7%D0%B8%D1%82%D0%B5%D0%BB%D0%BD%D0%BE%D1%82%D0%BE-%D0%B8%D0%B7%D0%BA%D1%83%D1%81%D1%82%D0%B2%D0%BE/", "text": "\n                    Известните български художници Емил Попов, Вихрони Попнеделев, Андрей Даниел, Николай Майсторов и техни възпитаници са участници в проекта „Учители и ученици в изобразителното изкуство“, иницииран от фондация „Въпреки“. В рамките на няколко изложби в София, Варна и Кюстендил ще бъдат показани техни творби, при вход свободен ще има срещи и дискусии между участниците и тяхната публика с цел да се подчертае и укрепи връзката между поколенията в изкуството.\n\nКакво иска да изгради у своите ученици един преподавател? Какво ученикът приема или отхвърля от своя ментор? Ако се еманципира, какво остава в неговото творчество от обучението? Докъде трябва да е провокацията за изграждане на собствен стил и позиция? Полезна ли е претенцията на учителя за моделиране на ученика по свой образ и подобие? Какво учителят приема от своите ученици? Има ли нещо, което трябва да се промени в образователната система, за да се изградят силни творци, а не епигони? Важно ли е съществуването на творчески ателиета? Това са някои от въпросите, които ще бъдат обсъдени в рамките на инициативата.\n\nПроф. Вихрони Попнеделев и учениците му ще бъдат в галерия „Арт алея“ в София на 1 март: дискусия и среща – 16.00 ч., откриване на изложбата в 18.00 ч. Проф. Андрей Даниел и неговите възпитаници ще са в Градската художествена галерия – Варна, на 17 април: дискусия и среща – 11.00 ч., откриване на изложба в 18.00 ч., в галерия „София прес“ и галерия „Стубел“ в София – на 21 май от 17.00 и 18.30 ч. Проф. Николай Майсторов и учениците му ще се срещнат със своята публика в „Квадрат 500“ на Националната галерия, зала 19, на 10 май, съответно от 16.00 и 18 ч. Проф. Емил Попов пък вече показа творбите на последователите си миналата седмица в Кюстендил.\n\nПроектът се реализира с финансовата подкрепа на Министерството на културата, Програма „Култура” на Столична община и др. Той е включен в културния календар на София.\n                    ", "date": "2018.02.27", "title": "Учители и ученици в изобразителното изкуство"}
{"url": "http://www.monitor.bg/a/view/20677-%D0%9C%D0%B0%D1%80%D0%B8%D0%B0%D0%BD-%D0%91%D0%B0%D1%87%D0%B5%D0%B2-%D1%81%D1%8A%D0%B2%D0%B5%D1%82%D0%B2%D0%B0-%D0%9B%D0%B0%D1%84%D0%B0%D0%B7%D0%B0%D0%BD%D0%BE%D0%B2-%D0%B2-%D0%94%D0%B0-%D0%B3%D0%BD-%D0%BF%D1%80%D0%B5%D0%BC%D0%B8%D0%B5%D1%80/", "text": "Британски политически фарс разкрива мръсните игри на властта\n                    Как британски министър-председател се моли на „началника“ (онзи на небесата), как (не) подава оставка и какъв коз ще извади от ръкава си, за да спаси оттеглянето си от благия пост заедно с доверените си съветници? Това ще узнае зрителят от новия спектакъл в афиша на Сатиричния театър „Да, г-н премиер!“ - интелигентен политически фарс от сър Антъни Джей и Джонатан Лин, поставен у нас от режисьора Борис Панкин. Пиесата на знаменития английски тандем се базира наи предшественика му „Да, г-н министър“, но е създадена през 2009 г., затова е взряна в политическите пороци и проблеми на днешния ден.Опитът за спасяване на банкрутираща Европа с петролна инжекция от порочен диктатор от бивша съветска република, двойният морал на западните демокрации към емигрантите, жените и секс аферите на недосегаемите, манипулациите на общественото мнение и заиграването с може би несъществуващи заплахи като глобалното затопляне – всичко това е забъркано в актуален сатиричен коктейл в изпълнение на майстори в жанра като Мариан Бачев, Кръстю Лафазанов, Светослав Пеев и младите Рада Кайрякова, Тони Минасян и Константин Икономов.Лафазанов е малко флегматичният, привидно невеж премиер Джим Хакър, с моментни проблясъци на здрав консервативен морал, който обаче е склонен да направи компромис с демократичните ценности, за да „спаси Европа“ и най-вече креслото си. За сметка на него шеметният Мариан Бачев е хиперактивен като шефа на неговия кабинет сър Хъмфри – опитен политически въжеиграч, чието „Да“ в крайна сметка не означава готовност да изпълни дълга си, а да се „жертва“ за повече подмолна власт и финикийски знаци. Ключова роля в интригата има специалната съветничка на премиера Клер Сътън в отличното изпълнения на Рада Кайрякова: изопната в делови костюм, тази желязна млада лейди май ще се окаже най-цинична от цялата компания... На ниво са Тони Минасян като Уоли – личния секретар на Хакър, който все още е малко романтик в занаята и жонглира с латински сентенции; шефът на БиБиСи в лицето на Славчо Пеев, който в крайна сметка също ще бъде изпързалян в мръсната игра на властта; Константин Икономов като посланик на въображаемата страна Кумранистан, къдетоявно не е скандален и незаконен... За повече политическа коректност британската дипломация ще го нарече „евроакт“ - с подходяща „евроактивистка“.Кабинетната сценография на спектакъла, който изважда на показ пороците на силните на деня, е дело на художника Петър Митев. Щом старите демокрации не са решили проблемите си с корупционните практики, какво ли се случва пък в по-неукрепналите, ще се замисли българският зрител...\n\n\n                    ", "date": "2018.02.27", "title": "Мариан Бачев съветва Лафазанов в „Да, г-н премиер!“"}
{"url": "http://www.monitor.bg/a/view/89335-%D0%A3%D1%87%D0%B5%D0%BD%D0%B8%D1%87%D0%BA%D0%B0-%D0%BD%D0%B0-%D0%90%D0%B7%D0%B0%D1%80%D1%8F%D0%BD-%D1%81-%D0%BC%D0%BE%D0%BD%D0%BE%D1%81%D0%BF%D0%B5%D0%BA%D1%82%D0%B0%D0%BA%D1%8A%D0%BB-%D0%B7%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D0%BC%D1%83-%D0%B4%D0%B5%D0%BD/", "text": "\n                    НДК и Фондация „Проф. Крикор Азарян“ отбелязват рождения ден на големия режисьор с авторски моноспектакъл на една от най-талантливите му ученички. „Приятно ми е, Ива” на актрисата Ива Тодорова ще гостува на сцената на едноименния театър на 15 март специално заради честването на годишнината на ментора на поколения артисти.Ива Тодорова завършва НАТФИЗ в класа на проф. Азарян и както се случва с всички негови възпитаници, това оставя дълбока следа у нея и всичко, с което се занимава. Дълги години Ива е живяла в Италия, затова за някои зрители спектакълът й, който по принцип е в афиша на Театър 199, ще бъде първа среща с оригиналния й комедиен талант.„Правим ли това, което обичаме? Обичаме ли това, което правим? Какво е да си пораснал? А също и каква е връзката между популацията на лешоядите и всекидневието на рекламния директор? А между любовен монолог и изгоряла крушка?”, пита авторката на „Приятно ми е, Ива“ и със смях до сълзи представя своята гледна точка, вдъхновена и от досега й с проф. Азарян.„Всеки час по актьорско беше повод за експеримент и радост. И някак неусетно започнах и да чета много, да гледам непрекъснато филми и представления. Коко така разказваше за автори, художници, филми, че веднага ти се приискваше да си част от знанието“, споделя Ива.През 2015 г., точно на рождения ден на Крикор Азарян, зала 2 в НДК се превръща в театър, носещ неговото име. Оттогава на тази дата НДК отбелязва годишнината на знаменития режисьор със специално събитие, дело на някой от учениците му.\n\n\n                    ", "date": "2018.02.27", "title": "Ученичка на Азарян с моноспектакъл за рождения му ден"}
{"url": "http://www.monitor.bg/a/view/11941-%D0%95%D0%B9%D0%B1%D1%8A%D0%BB-%D0%A4%D0%B5%D1%80%D0%B0%D1%80%D0%B0-%D1%81-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D1%86%D1%8F%D0%BB%D0%BE%D1%81%D1%82%D0%BD%D0%BE-%D1%82%D0%B2%D0%BE%D1%80%D1%87%D0%B5%D1%81%D1%82%D0%B2%D0%BE-%D0%BE%D1%82-%D0%A1%D0%A4%D0%A4/", "text": "Прочутият режисьор ще получи отличието на гала вечер в кино „Люмиер“ на 17 март\n                    С отличие за цялостен принос към изкуството на киното – така организаторите на 22-рото издание на София Филм Фест ще посрещнат легендарния американски режисьор Ейбъл Ферара. Авторът на кинозаглавия от ранга на „Разкази за стриптизьорки“ и „Лошият лейтенант“ ще акостира на роден терен на 17 март. Същата вечер на гала церемония в кино „Люмиер“ прочутият като един от доайените на независимото кино в САЩ ще получи и своя приз - Наградата на София. Броени минути след това любителите на седмото изкуство ще имат възможността да изгледат и лентата „Кралят на нощта“, чиято емоционална натовареност провокира дори съпругата на Ферара да напусне салона в деня на премиерата през 1990 г.Визитата на режисьора у нас е своеобразният подарък към феновете на фестивала от страна на Jameson Irish Whiskey, които този март ще отбележат 15-ата си годишнина в партньорство със СФФ. Освен „Кралят на нощта“, в програмата с филми на Ферара влизат още заглавията „Разкази за стриптизьорки“, „Пазолини“ и документалните „Ейбъл Ферара: Alive In France” и „Пиаца Виторио“.По време на престоя си у нас американецът ще проведе и два майсторски класа. Те ще се състоят на 18 и 19 март в Дома на киното.Тази година СФФ ще стартира следващата сряда с  чиято световна премиера се проведе преди дни на Берлинале. Общо 12 филма ще се борят за голямото отличие в международната програма на феста. Това са носителят на „Златен леопард“ от Локарно „3/4“ на режисьора Илиян Метев, „Адам“ на Мария Солрум, “Йева“ (Анахид Абад), „Блокаж“ (Мохсен Гараи), „В един друг живот“ (Джейсън Уингард), „Срещу вятъра“ (Меричел Колел), „Генезис“ (Арпад Богдан), „На крачка зад Серафима“ (Даниел Санду), „Радиограмофон“ (Рузие Хасанова), „Тиха нощ“ (Пьотр Домалевски) и „Червената крава“ (Цивия Баркай). Начело на журито ще застане унгарката Илдико Енеди, която ще кацне у нас веднага след церемонията по раздаването на наградите „Оскар“, където проектът й „За тялото и душата“ ще се бори за статуетка в категорията за чуждоезични филми. „Тя триумфира със Златната мечка на Берлинале миналата година, така че мисля, че ще е добра традиция, ако за следващото издание на София Филм Фест доведем като председател на журито и  Тя е авторката на „Не ме докосвай“, в който филм можем да се гордеем и със солидно българско участие“, разкри пред медии създателят на СФФ Стефан Китанов. Румънката тази година ще представи лично филма си у нас. Сред оценяващите в международната програма има и българско присъствие – това е Ралица Петрова, чийто „Безбог“ грабна топ приза в Локарно през 2016 г. Церемонията по награждаването на големия победител в международния конкурс ще се състои на 16 март.След като пристигна в София като специален гост на „СинеЛибри“, италианската сценаристка с български корени Дориана Леондев отново ще се завърне у нас, за да представи проекта си „Невидими цветове“. „Връзката ми с България е много стара. Когато за пръв път дойдох, бях на 2 години: с майка, баба ми и дядо ми по майчина линия направихме едно дълго пътуване с влак от Бари – града, където съм родена до Станке Димитров (сега Дупница), където живееха родителите на баща ми. Той не можеше да се върне, защото беше загубил българско гражданство, а нямаше още италиански паспорт“, разкри пред „Монитор“ при предишната си визита в България Леондев.Билетите за СФФ се котират на цени между 7 и 9 лв., а програмата на форума, заедно с традиционните издания в Бургас, Пловдив и Варна, ще продължи до 29 март.\n\n\n                    ", "date": "2018.02.27", "title": "Ейбъл Ферара с награда за цялостно творчество от СФФ"}
{"url": "http://www.monitor.bg/a/view/41851-%D0%A2%D1%80%D0%B8-%D0%B4%D0%BD%D0%B8-%D0%A1%D0%B0%D0%BB%D0%BE%D0%BD-%D0%BD%D0%B0-%D0%BC%D1%83%D0%B7%D0%B5%D0%B8%D1%82%D0%B5-%D0%B2-%D0%9D%D0%94%D0%9A/", "text": "\n                    Над 40 регионални, национални музеи и няколко галерии от цяла България се представят в първия по рода си Салон на музеите. Инициативата е на НДК, а проектът е част от официалната национална културна програма на българското председателство на Съвета на ЕС. Целта му е да спомогне за популяризиране на богатото културно-историческо наследството на страната ни, като покаже чрез оригинали и реплики важни щрихи от експозициите, характерни за различни региони у нас. От 3 до 5 март софиянци и гости на столицата ще могат да ги разгледат при вход свободен, като влизането и излизането от сградата ще става през вход А4.Салонът е разположен на площ от повече от 500 кв. м във фоайето на 3-тия етаж и ще е отворен за посетители от 10.00 до 17.00 ч. Сред участниците са археологически, етнографски, исторически, регионални и къщи-музеи от София, Пловдив, Русе, Благоевград, Смолян, Перник, Враца, Карлово, Сопот, Силистра, Исперих, Асеновград, Велинград, Свиленград. Свои произведения показват и Националната галерия, Градската художествена галерия \"Борис Георгиев\" във Варна, Художествената галерия в Русе.С мултимедия и 3D възстановки са представени част от експонатите в Салона. Сред акцентите, които любознателните ще могат да видят в продължение на трите почивни дни (от събота – националния празник 3 март, до понеделник включително), е експозицията „Пътят на розата в Карловската розова долина“, която илюстрира популярното в цял свят българско розопроизводство с оригинални съдове за добиване и съхранение на розовото масло.Националният антропологичен музей в София ще участва с реконструкции на глави въз основа на черепите на тракийската принцеса от Могиланската могила във Враца и на царя жрец от гроб №43 на Варненския халколитен некропол. Регионалният исторически музей в Русе ще покаже макет на космат мамут в реални размери и макет на моруна – най-голямата сладководна риба в света. Ще бъде изложен и макет на плаваща воденица (караджейка) от колекцията на музея в Тутракан.Специално място в Салона ще бъде отредено на уникалния археологически резерват Сборяново край Исперих, чиито обекти са разположени сред живописни карстови образувания и редки растения. Най-известната тамошна забележителност – тракийската царска гробница с кариатиди от с. Свещари от първата половина на ІІІ в. пр. Хр., е сред най-забележителните открития на българската археология и е включена в списъка на световното културно и природно наследство на ЮНЕСКО.Борислав Велков – председател на борда на директорите на НДК увери, че инициативата няма да остане единичен акт, а ще се утвърди сред добрите традиции в Двореца, защото социализацията на културното наследство е от най-големите предизвикателства пред всички, които имат отношение към този процес.Салонът на музеите е разположен на 3-ти етаж в НДК и от 3 до 5 март. \n\n\n                    ", "date": "2018.02.27", "title": "Три дни Салон на музеите в НДК"}
{"url": "http://www.monitor.bg/a/view/69725-%D0%91%D0%B8%D0%B2%D1%88%D0%B8%D1%8F%D1%82-%D0%BD%D0%B0-%D0%B8%D1%81%D0%BF%D0%B0%D0%BD%D1%81%D0%BA%D0%B0%D1%82%D0%B0-%D0%BA%D1%80%D0%B0%D0%BB%D0%B8%D1%86%D0%B0-%D0%BF%D1%83%D1%81%D0%BA%D0%B0-%D0%BC%D0%B5%D0%BC%D0%BE%D0%B0%D1%80%D0%B8/", "text": "\n                    Бившият съпруг на испанската кралица Летисия Алонсо Гереро Перес анонсира издаването на автобиографичния си роман. Както се посочва от прессъобщението на издателството му Беренисе, книгата ще носи заглавието „Любовта на Пени Робинсън“, а сюжетът й ще се концентрира върху „трансформацията на един обикновен човек в медиен персонаж, когото жълтата преса е готова да разкъса на парченца, само защото някога е бил женен за онази, която е била предопределена да стане кралица на Испания“. Както често се случва, човек, който преживява драма, може да стане писател.Издателството отбелязва, че романът е фантастика, която може да стане реалност, но също така и реалност, която е фантастична и същевременно достоверна. Рядко сме свидетели на нахлуване в необяснима магия, често трагична, която променя живота на избраните случайно. Според автора, подобна съдба може да споходи всекиго.Първоначално тиражът е 3000 копия, но се очаква да бъде увеличен при интерес. Очаква се мемоарите да се появят на пазара на на 12 март. Роденият през 1962 г. Алонсо Гереро Перес е писател и преподавател по литература в средното училище „Рамиро де Маесто“ в Мадрид, където учи Летисия. Те се срещат в продължение на 10 години, но встъпват в брак едва през 1998 г. Година по-късно двойката се развежда. Досега Перес никога не е говорил за съвместния си живот с кралицата, която понастоящем е щастливо женена за краля на страната Фелипе VI. Алонсо Гереро е женен днес за Мария дел Кармен Астеро.Летисия Ортис е родена е през 1972 г. в семейство на журналист и медицинска сестра. Красивата Летисия е най-голямото дете в семейството, има още две сестри. Има дългогодишен опит като журналист.През 2003 г. официално обявяват годежа между нея и днешния крал Фелипе. През 2004 г. двамата сключват брак. Сватбата се превръща в събитие на годината за Испания. Двамата имат две дъщери - Леонор и София.Летисия е смятана за модната икона на Испания. При всяка своя поява прави впечатление със стилното си облекло и се превръща в жена за подражание не само в страната си, но и в цяла Европа.\n\n \n                    ", "date": "2018.02.27", "title": "Бившият на испанската кралица пуска мемоари"}
{"url": "http://www.monitor.bg/a/view/66008-%D0%91%D1%8A%D0%BB%D0%B3%D0%B0%D1%80%D0%B8-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8-%D0%B2-%D0%A2%D0%B8%D0%BC%D0%B8%D1%88%D0%BE%D0%B0%D1%80%D0%B0/", "text": "\n                    Българи са блокирани на румънското летище в Тимишоара. Самолетът им от Лондон вместо в Пловдив се е приземил в Румъния снощи заради лошото време.\n\nСред пътниците има деца и бременни жени. Сънародниците ни твърдят, че авиокомпанията ги е изоставила на произвола на съдбата. Те не са били настанени в хотел, въпреки обещанията на превозвача.\n\nОт посолството ни в Румъния заявиха, че на българите са предложени автобуси, от които са се възползвали близо 50 души, съобщи Нова тв. Според пътничката Величка Божерикова автобусите са били в окаяно състояние и вече никой не им вдига телефона в посолството в Букурещ, информира БНТ.\n\nКонсулът в българското посолство Мирчо Иванов поясни, че преговарят с представители на авиокомпанията и заяви, че се надява проблемът да се реши до края на деня.\n\n \n                    ", "date": "2018.02.27", "title": "Българи блокирани в Тимишоара"}
{"url": "http://www.monitor.bg/a/view/38877-%D0%A1%D0%BA%D0%BE%D1%82%D0%BB%D0%B0%D0%BD%D0%B4-%D0%AF%D1%80%D0%B4-%D0%98%D0%BC%D0%B0-%D0%BD%D0%BE%D0%B2%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%BE%D1%82-%D0%B4%D0%B5%D1%81%D0%B5%D0%BD-%D0%B5%D0%BA%D1%81%D1%82%D1%80%D0%B5%D0%BC%D0%B8%D0%B7%D1%8A%D0%BC/", "text": "\n                    Великобритания е изправена пред нова и значителна заплаха от организиран крайнодесен тероризъм, предупреди Марк Роули.\nРоули е командващ звеното за борба с тероризма към Скотланд ярд, съобщава агенция Ройтерс. Той разкри, че полицията е осуетила миналата година четири заговора на крайнодесни екстремисти. \nМиналата година във Великобритания бяха извършени пет смъртоносни нападения, като при едно от тях мъж връхлетя с ван върху хора, излизащи от джамия в Лондон. Той бил развил омраза към мюсюлманите от крайнодесни публикации в интернет. \nПредишната година почитател на нацизма уби депутатката Джо Кокс една седмица преди референдума за Брекзит. След това Великобритания забрани за първи път от 1940-те години неонацистката организация \"Национално действие\" и още две групи. \n\"От 18 месеца в Обединеното кралство имаме местна, неонацистка терористична организация, вярваща в превъзходството на бялата раса, която има същите цели, като всяка друга терористична организация, ангажирана с насилие\", каза Роули. \"Това трябва да тревожи всички нас\", допълни той. След първите нападения през март 2017 г. \nМарк Роули каза, че полицията е осуетила 10 ислямистки конспирации и четири заговора на крайнодесни екстремисти. За да покаже мащаба на заплахата, пред която е изправена Великобритания, той разкри, че в момента се водят 600 разследвания за тероризъм с над 3000 заподозрени. \nПрез последните три години арестите за тероризъм са се удвоили, а в същия период около 2000 души са били включени в правителствената програма за противодействие на радикализацията. По думите му една трета от тях са били крайнодесни. Марк Роули, който следващия месец ще се оттегли от поста в Скотланд Ярд, който заема от 2014 г., каза, че ислямистките и крайнодесните екстремисти са токсична комбинация, която се подхранва взаимно и преследва едни и същи цели за разделение, страх и омраза. \nТой каза, че е важно Великобритания да сключи споразумение с ЕС, когато напусне блока през 2019 г., за да не пострадат отношенията с европейските колеги. \"Каквото и да е споразумението, ние се нуждаем от нещо, което да осигурява поне добрата платформа за сътрудничество, която имаме днес\", коментира служителят на Скотланд Ярд.\n\n\n                    ", "date": "2018.02.27", "title": "Скотланд Ярд: Има нова заплаха от десен екстремизъм"}
{"url": "http://www.monitor.bg/a/view/28580-%D0%90%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%BF%D0%B0%D1%80%D0%BA%D0%B8%D1%80%D0%B0-%D0%B2-%D0%B4%D0%BD%D0%B5%D0%B2%D0%BD%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%BA%D0%B0/", "text": "\n                    Германка преживя шок снощи, когато автомобил срути стената на дневната й, докато тя гледала телевизия, предаде ДПА, като се позова на местната полиция.\nШофьорът изгубил контрол над колата на завой в края на улица със стръмен склон в град Лангенхан, провинция Райнланд-Пфалц, и връхлетял върху къщата.\nЖената не е пострадала при инцидента, но дневната й е разрушена, а автомобилът - смачкан. Щетите се оценяват на около 11 000 евро.\n                    ", "date": "2018.02.27", "title": "Автомобил паркира в дневната на германка"}
{"url": "http://www.monitor.bg/a/view/76520-%D0%A0%D1%83%D1%81%D0%BA%D0%B8-%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80-%D0%B2%D1%8A%D1%80%D1%82%D1%8F%D0%BB-%D1%81%D0%B5%D0%BA%D1%80%D0%B5%D1%82%D0%B5%D0%BD-vip-%D1%85%D0%BE%D1%82%D0%B5%D0%BB/", "text": "\n                    „Секретен“ хотелски комплекс за VIP гости откриха в Тюменска област сътрудниците на щаба на руския опозиционер Алексей Навални, пише НТВ. Разследването е пуснато в YouTube, като според авторите му базата се финансирал с държавни пари и се намирал под контрола на губернатора на областта Владимир Якушев.\n\n          Регионалното издание Park72 съобщава, че прокуратурата се е заинтересувала от обнародвания видеоматериал, но все още няма яснота дали ще разследва многомилионните разходи на резиденцията или пък самата публикация за клевета. В нея съратниците на Навали разказват за държавното учреждение „Представителен комплекс на правителството на Тюменска област“, чието имущество възлизало на стойност от 800 млн. рубли или около 11,6 млн. евро. Сред обектите на учреждението опозиционерите открили и елитен жилищен комплекс, разположен на закрита територия в центъра на град Тоболск, посочва Newsru.com. Според хората на Навални там е разположен секретният хотел на губернатора Якушев, който се охранявал от Руската гвардия и се издържал с бюджетни средства. От щаба на опозиционера били възмутени и от наличието на три извънградски резиденции, предназначени за приема на официални делегации. Това са имение на брега на река Тура, ловната база „Вайвали“ и почивната база \"Лебяжия поляна\". Сътрудниците на Навални твърдят, че в две от тях има две вертолетни площадки. В разследването се посочва, че издръжката на целия комплекс за последните 4 години е струвала на държавната хазна 130 млн. рубли /близо 2 млн. евро/.\n                    ", "date": "2018.02.27", "title": "Руски губернатор въртял секретен VIP хотел  "}
{"url": "http://www.monitor.bg/a/view/61046-%D0%9E%D0%B1%D0%B2%D0%B8%D0%BD%D1%8F%D0%B2%D0%B0%D1%82-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%9F%D1%83%D1%82%D0%B8%D0%BD-%D1%87%D0%B5-%D0%BF%D0%B5%D1%80%D0%B5-%D0%BF%D0%B0%D1%80%D0%B8-%D0%B2-%D0%B1%D0%B0%D0%BD%D0%BA%D0%B0-%D0%B2-%D0%95%D1%81%D1%82%D0%BE%D0%BD%D0%B8%D1%8F/", "text": "\n                    Датската банка \"Данске банк\" е закрила 20 сметки на руски клиенти след разкрития, че естонското й подразделение може да е въвлечено в незаконна дейност, съобщи британският в. „Гардиън“ и датският в. „Берлингске“. Това става ясно от доклад на проекта за разследване на организираната престъпност и корупцията (Organised Crime and Corruption Reporting Project – OCRRP). През 2013 г. информатор предупредил ръководството на най-голямата банка в Дания, че членове на семейството на руския президент Владимир Путин и руска разузнавателна агенция ФСБ използват естонския клон на банката за пране на пари.Според изтекла информация от вътрешен доклад ръководството на \"Данске банк\" е знаело, че нещата са много по-сериозни, отколкото било обявено първоначално, посочва всекидневникът \"Берлингске\".През миналата година същият клон на банката се опитал да направи операции за близо 3 милиарда долара, дошли от азербайджански компании.Повече фирми са били, които стоят зад операциите, са били регистрирани в Лондон, включително Lantana Trade LLP, която е регистрирала \"фиктивни сметки\". Британският вестник твърди, че крайните собственици на Lantana и свързаните партньорства са били руснаци, но \"техните самоличности са били скрити зад редица офшорни фирми със седалище в Маршаловите и Сейшелските острови\".Данните за тези машинации били огласени пред разследващи журналисти, отбелязва „Гардиън“, но не става ясно как те са свързали членове на семейството на Путин и руската Федерална служба за сигурност (ФСБ) с транзакциите.От Данске банк\" са заявили пред \"Асошиейтед прес\", че са извършили \"задълбочено разследване, за да стигнем до дъното на събитията по това време в нашия естонски клон\", добавяйки, че няма да коментират \"докато не приключи разследването\".От естонския клон на банката са отказали да коментират кои са специфичните им клиенти, но са потвърдили, че е ставало дума за чужденци.„Гардиън“ обаче пише, че сега естонския клон на банката получавал бакшиши от руснаци, а Lantana се оказва тясно свързана с руската Промсбербанк, от Подолск, в Подмосковието. Един от членовете на борда на директорите на тази банка е Игор Путин, - братовчет на руския президент, а най-големият акционер в банката е банкерът Александър Григориев, който имал връзки с ФСБ. Друг акционер бил Алексей Куликов, арестуван през 2016 г. за финансови измами. Банката Промсбербанк фалира през 2016 г. и около 38 милиона паунда бяха изчезнали безследно.Бивш служител на Данске банк\" коментира също, че високопоставени служители от Промсбербанк стоят зад Lantana.Балтийските страни са основната точка за вливането на руските пари кеш в западната финансова система, отбелязва в. „Гардиън“. Преди седмица САЩ обвиниха третата по големина банка на Латвия, че е институционализирала прането на пари, а ден по-късно шефът на централната й банка Илмар Римшевич бе задържан с обвинение за поискан подкуп. Той прекара две денонощия в ареста и бе освободен под гаранция от 100 хил. евро. Латвия разследва твърденията на Norvik banka, че високопоставено лице от финансовия сектор е искало подкуп от най-големия акционер в банката, информира Delfi. Това според агенцията е британският гражданин от руски произход Григорий Гуселников. Чрез посредници Римшевич периодично от 2015 г. насам е искал подкупи, като е заплашвал със санкции Norvik bankа, казва Григорий Гуселников. Ръководителят на Комисията за финансов и капиталов пазар на Латвия Петер Путнинш отрече пред Латвийската телевизия Римшевич да се е домогвал до подкупи или Комисията да е имала съмнителни действия, каквито са обвиненията на Григорий Гуселников. Ръководителят на Комисията призовава обществото и медиите да се отнасят критично към твърденията на Гуселников.  \n\n\n                    ", "date": "2018.02.27", "title": "Обвиняват семейството на Путин, че пере пари в банка в Естония "}
{"url": "http://www.monitor.bg/a/view/37388-%D0%91%D0%BE%D1%80%D0%B8%D1%81-%D0%94%D0%B6%D0%BE%D0%BD%D1%81%D1%8A%D0%BD-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%89%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%A1%D0%90%D0%A9-%D0%B0%D0%BA%D0%BE-%D1%81%D0%B5-%D0%B4%D0%BE%D0%BA%D0%B0%D0%B6%D0%B5-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0-%D0%B0%D1%82%D0%B0%D0%BA%D0%B0-%D0%B2-%D0%A1%D0%B8%D1%80%D0%B8%D1%8F/", "text": "\n                    Великобритания може да се присъедини към Съединените щати за въздушни удари срещу сирийското правителство, в случай че бъде доказано, че неговите сили са използвали химически оръжия срещу цивилни, обяви днес министърът на външните работи Борис Джонсън, цитиран от Ройтерс.\n\"Ако знаем, че това се е случило, и можем да го докажем, и има предложение за действия, при които Великобритания може да е полезна, тогава аз мисля, че ние трябва да го обмислим сериозно\", каза Джонсън пред Би Би Си.\nВчера сирийски опозиционни активисти казаха, че едно дете е загинало и 13 човека са получили проблеми с дишането вследствие на атака с хлор от страна на правителствените сили в Източна Гута. Предполагаемото химическо нападение в последния бастион на сирийските бунтовници близо до столицата Дамаск е било извършено в неделя - ден след като Съветът за сигурност на ООН прие единодушно резолюция за незабавно 30-дневно прекратяване на огъня в Сирия по хуманитарни причини.\nРуският министър на външните работи Сергей Лавров осъди тези твърдения като провокация.\nНеотдавна въпросът за предполагаемата употреба на химическо оръжие от режима в Дамаск предизвика гневни международни реакции. Франция заплаши Сирия с въздушни удари, а по-рано представител на правителството на САЩ отправи предупреждение в същия дух.\nСирийската опозиция междувременно определи руската инициатива за ежедневни петчасови прекратявания на огъня в Източна Гута като изопачаване на резолюцията на Съвета за сигурност на ООН за примирие в Сирия, предаде ДПА.\n\"Т. нар. хуманитарно прекратяване на огъня е преврат срещу оригиналната резолюция на ООН, която бе приета в събота. Русия никога не е искала прекратяване на огъня в Източна Гута и това бе показано ясно\", каза Ахмед Рамадан, говорител на Сирийската национална коалиция, пред ДПА.\nРамадан обвини Русия, че е \"излязла с тази идея за прекратяване на огъня, за да изиграе международната общност, която оказва натиск върху (нея) и заплашва да прибегне до други средства\", за да наложи примирие в цяла Сирия. Русия не оказва какъвто и да било натиск върху режима в Дамаск, който е неин основен съюзник, да спре убийствата в Източна Гута, подчерта той.\nДнес започна първото петчасово всекидневно хуманитарно примирие в Източна Гута по инициатива на Русия, съобщи Сирийският център за наблюдение на правата на човека, цитиран от световните агенции.\nПо-рано руското министерство на отбраната обяви, че всеки ден в бунтовническия анклав ще има прекратяване на огъня между 9 и 14 ч. (и българско време). Ще бъде създаден хуманитарен коридор, който да позволи на цивилните да напуснат района.\nНаблюдателният център - неправителствена мониторингова организация, която е базирана във Великобритания и разполага с широка мрежа от информатори в Сирия - съобщи, че нощта в Източна Гута като цяло е преминала спокойно.\nВ събота Съветът за сигурност на ООН прие резолюция, настояваща за незабавно 30-дневно хуманитарно примирие в Сирия. То обаче не важи за терористични групировки като бившия клон на Ал Каида Джебхат ан Нусра (Фронт на победата) и \"Ислямска държава\".\nСпоред интерпретацията на Русия и Иран, основните съюзници на сирийския президент Башар ал Асад, примирието не се отнася и за водещите бунтовнически фракции в Източна Гута. Това са ислямистките групировки Джаиш ал Ислам (Армия на исляма) и Файлак ар Рахман (Легион на Всемилостивия).\n                    ", "date": "2018.02.27", "title": "Борис Джонсън: Великобритания ще подкрепи САЩ, ако се докаже химическа атака в Сирия"}
{"url": "http://www.monitor.bg/a/view/38387-%D0%9F%D0%BE%D1%87%D0%B8%D0%BD%D0%B0-102%D0%B3%D0%BE%D0%B4%D0%B8%D1%88%D0%BD%D0%B0-%D1%80%D1%83%D1%81%D0%BA%D0%B0-%D0%B0%D0%BA%D1%82%D1%80%D0%B8%D1%81%D0%B0/", "text": "\n                    На 102-годишна възраст почина народната актриса на СССР Татяна Карпова, предаде РИА Новости. Повече от 70 години Карпова е играла на сцената на Московския академически театър „Маяковски“. През 1947 година става лауреат на Сталинска премие Първа степен. Актрисата е известна с ролите си във филмите „Ходене по мъките“, „Следствието водят експертите“, „Тъща“ и др. Актрисата играе на сцената до 95-годишна възраст, но след падане започва да изпитва сериозни проблеми със здравето, припомнят агенциите. Близки на Карпова разказаха, че през последния месец от живота си тя е била прикована към леглото.\n                    ", "date": "2018.02.27", "title": "Почина 102-годишна руска актриса "}
{"url": "http://www.monitor.bg/a/view/29660-%D0%9F%D1%80%D0%B8%D0%BD%D1%86-%D1%81%D0%BA%D0%BE%D1%87%D0%B8-%D0%BE%D1%82-21-%D0%B5%D1%82%D0%B0%D0%B6-%D0%B7%D0%B0%D1%80%D0%B0%D0%B4%D0%B8-%D0%B4%D0%B0%D0%BB%D0%B0%D0%B2%D0%B5%D1%80%D0%B8/", "text": "\n                    39-годишният принц Карлос Патрик Годхард от династията Хохенцолерн загина след падане от 21-вия етаж от покрива на хотел в германския град Франкфурт на Майн, съобщиха местни медии. Аристократът сложи край на живота си в петък, но информацията за смъртта му се появи по-късно.\n\nПринцът се е самоубил по време на отпуск от затвора в западния град Екскирхен. Той излежаваше четиригодишна присъда за финансови измами в размер на 9 млн. евро и трябваше да излезе на свобода през тази година. Принцът, който бе част от династията, управлявала Германия от 1870 до 1918 г., бе смятан за мултимилионер. Той наследи от баща си огромно състояние и богата колекция от произведения на изкуството.\n \n\n.\n\n \n                    ", "date": "2018.02.27", "title": "Принц скочи от 21 етаж заради далавери"}
{"url": "http://www.monitor.bg/a/view/30330-%D0%9C%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D0%93%D1%8A%D1%80%D1%86%D0%B8%D1%8F-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%D0%B4%D0%B0%D0%BB%D0%B0%D0%B2%D0%B5%D1%80%D0%B8/", "text": "\n                    Двама гръцки министри напуснаха кабинета заради далавери. Гръцкият министър на икономиката Димитрис Пападимитриу подаде оставка, след като неговата съпруга Рания Андонопулу, втори министър на труда, социалното осигуряване и социалната солидарност, се оттегли от кабинета на премиера Алексис Ципрас след разкрития, че е получила 23 хиляди евро държавна субсидия за наем на апартамент в луксозния квартал Колонаки в Атина.\n\nГръцката държавна телевизия ЕРТ обяви, че Пападимитриу е подал оставка от поста министър на икономиката заради съчувствие към съпругата си. Вестници разкриха още че Андонопулу, която от 2015 г.\n\n\n\nе получавала субсидия, предназначена да помогне на членове на правителството да си плащат наема, ако не са от Атина. Според изданията тя получавала от държавата по 1000 евро месечно за наем на жилището.\n\nМедиите твърдят, че според декларацията си за доходите Рания Андонопулу и нейният съпруг, министърът на икономиката Димитрис Пападимитриу през 2015 г. и притежават почти половин милион евро в банкови депозити, както и имоти в Гърция и чужбина.\n\nРания Андонопулу притежава също акции в борси на стойност 340 хиляди щатски долара и влогове в размер на 11 400 евро в гръцки банки. Двамата министри пък имат общи влогове в банки в чужбина на стойност 480 154 щатски долари. Те притежават още апартамент от 110 кв.м. в САЩ, вила на площ от 300 кв. м. на остров Сирос, спомагателни помещения на парцел от 4950 кв. м. и басейн на площ от 80 кв. м.\n\nПравителственият говорител Димитрис Дзанакопулос заяви, че премиерът Алексис Ципрас е говорил с Андонопулу и й е казал, че \"не е правилно\" тя да се възползва от подобна субсидия.\n\nПо-късно Андонопулу заяви, че не е искала да злоупотребява, но е ползвала субсидията, защото е имала право, като за две години е получила 23 000 евро. Тя каза, че ще върне парите на държавата.\n\nСъпружеската двойка се оттегли от правителството, тъй като\n\n\n\nслед като в печата бяха направени всички тези разкрития.\n\nСпоред медиите Андонопулу и Пападимитриу се смятат за едни от най-богатите в лявото правителство на премиера Алексис Ципрас.\n\nПремиерът Алексис Ципрас в четвъртък ще обяви промените в своя кабинет.\n\nВима\" писа, че се клатят столовете на министрите на мореплаването, на културата, на миграционната политика, на двама заместник-министри на външните работи, на министъра на вътрешните работи, а също на министъра на образованието и може би на още двама-трима заместник-министри.\n                    ", "date": "2018.02.27", "title": "Министърът на икономиката на Гърция подаде оставка заради далавери"}
{"url": "http://www.monitor.bg/a/view/25614-%D0%A0%D1%83%D0%BC%D1%8A%D0%BD%D1%81%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%81%D0%B5-%D0%BE%D0%BF%D0%BB%D0%B0%D0%BA%D0%B2%D0%B0%D1%82-%D1%87%D0%B5-%D0%B8%D0%BC-%D0%B4%D1%83%D1%85%D0%B0/", "text": "\n                    Румънски народни представители официално се оплакаха, че им духа, предаде Romania Insider. Става дума за депутатите от Националната либерална партия, които е трябвало да проведат срещата на изпълнителния си съвет при минус 16 градуса по Целзий. На депутатите им се е наложило да стоят вътре с палта и да се отопляват с вентилаторни печки. Председателят на управляващата Националната либерална партия Ливиу Драгня заяви, че до тази ситуация се е стигнало заради лошото състояние на изолацията по прозорците на парламента.\n\n„Край всеки прозорец се усеща студено течение и при минусови температури навън е почти невъзможно да се заседава вътре“, оплака се Драгня. Той допълни, че парламентът няма достатъчно средства, за да замени дограмата.\n\nВ момента термометрите в Румъния отчитат -22 градуса по Целзий, като синоптиците прогнозират студ до края на седмицата.\n                    ", "date": "2018.02.27", "title": "Румънски депутати се оплакват, че им духа"}
{"url": "http://www.monitor.bg/a/view/44716-%D0%93%D0%BB%D0%B0%D0%B2%D0%BD%D0%B8%D1%8F%D1%82-%D0%B3%D0%BE%D1%82%D0%B2%D0%B0%D1%87-%D0%BD%D0%B0-%D0%92%D0%BB%D0%B0%D0%B4%D0%B8%D0%BC%D0%B8%D1%80-%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87-%D1%81-%D1%84%D0%B0%D0%B1%D1%80%D0%B8%D0%BA%D0%B0-%D0%B7%D0%B0-%D1%82%D1%80%D0%BE%D0%BB%D0%BE%D0%B2%D0%B5/", "text": "\n                    Руският мултимилионер Евгений Пригожин, с прозвището \"Главния готвач на Путин\", ръководи обширна руска медийна империя, писа АП. Според разследване на агенцията, ресторантьорът от Санкт Петербург контролира над 10 новинарски портала в Русия, които привличат десетки милиони посетители и служат като важен инструмент на държавната пропаганда, в момент, когато руският президент Владимир Путин се кандидатира за преизбиране на 18 март.\n\nПригожин е обвинен в САЩ за намеса в президентските избори през 2016 г. чрез армия от тролове, а наемници от частната му военна компания са се подвизавали из бойните полета в Украйна и Сирия.\n\nФабриката за тролове, носеща \"невинното\" име Агенция за интернет изследвания, първоначално е работела под един покрив с Федералната новинарска агенция (Федеральное агентство новостей - ФАН) и други медии, за които се смята, че принадлежат на Пригожин, но по-късно са се разделили и са се преместили в отделни сгради в северната част на Санкт Петербург. \"РБК\" съобщи, че Михаил Бурчик, един от обвинените служители на фабриката за тролове, е играел и ключова роля в медийните холдинги на Пригожин. Само три години след създаването си през 2014 г., Федералната новинарска агенция и 15 други новинарски портали, за които се смята, че са контролирани от Пригожин, имаха над 30 милиона посетители месечно, надминавайки водещите държавни новинарски агенции. Те покриват широк спектър от теми от външната политика до икономиката и известните личности. И макар че профилите им са различни, редакционната политика е идентична - хвалебствия за Путин и язвителна критика срещу Запада.\n\n \n                    ", "date": "2018.02.27", "title": "АП: \"Главният готвач на Путин\" с фабрика за тролове "}
{"url": "http://www.monitor.bg/a/view/74729-%D0%9C%D0%B5%D1%80%D0%BA%D0%B5%D0%BB-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%92%D1%83%D1%87%D0%B8%D1%87-%D0%B7%D0%B0-%D0%95%D0%A1/", "text": "\n                    Германия подкрепя пътя на Сърбия към Европейския съюз, заяви днес германският канцлер Ангела Меркел след разговор със сръбския президент Александър Вучич в Берлин, предаде Танюг.\n\n\"Впечатлени сме от начина, по който Сърбия напредва в борбата с корупцията, и я насърчаваме да продължи напред\", каза Меркел на съвместна пресконференция с Вучич.\n\nТя добави, че преговорите за членство на Сърбия в ЕС може да бъдат успешни, ако тя продължи реформите в областта на правовата държава. Що се отнася до отношенията на Белград с Косово, Меркел каза, че на срещата с Вучич са разговаряли как може да се стигне до някаква правна рамка, \"договорно решение\" за Косово.\n\nМеркел посочи, че трябва да се решат и редица проблеми в региона, като подчерта, че Берлин оценява приноса на президента Вучич за сътрудничеството в Западните Балкани.\n                    ", "date": "2018.02.27", "title": "Меркел подкрепи Вучич за ЕС "}
{"url": "http://www.monitor.bg/a/view/51846-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%9D%D0%B8%D0%BA%D0%BE%D0%B9-%D0%BD%D0%B5-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%9F%D1%80%D0%B0%D0%BB%D1%8F%D0%BA/", "text": "\n                    Разследването на съда в Хага за самоубийството на босненския хърватски генерал Слободан Праляк в съдебната зала на Международния трибунал е приключило и не е доказало някакъв пропуск на службите за сигурност и на протокола на съда, съобщи адвокатката на Праляк Ника Пинтер за хърватския в. \"Ютарни лист\".\nТова означава, че никой няма да носи съдебна отговорност за внасяне на цианид, с който се отрови Праляк, но не отговаря на въпроса как отровата е стигнала до съдебната зала, посочва изданието.\nПинтер каза, че холандската полиция води свое разследване по случая и ще уведоми за резултата хърватското дипломатическо представителство.\nВестникът припомня, че след смъртта на Слободан Праляк в стаята му бе намерен плик с името на Ника, в който имаше друг плик с писмо до неговата съпруга.\nСлободан Праляк се самоуби в края на ноември в съдебната зала на Международния трибунал, докато съдът произнасяше присъдата му за военни престъпления.\n                    ", "date": "2018.02.27", "title": "Разследването: Никой не е виновен за смъртта на Праляк "}
{"url": "http://www.monitor.bg/a/view/24421-%D0%A5%D0%BE%D0%BB%D0%B0%D0%BD%D0%B4%D1%81%D0%BA%D0%B8%D1%82%D0%B5-%D0%BA%D0%B0%D0%BD%D0%B0%D0%BB%D0%B8-%D1%81%D1%82%D0%B0%D0%BD%D0%B0%D1%85%D0%B0-%D0%BB%D0%B5%D0%B4%D0%B5%D0%BD%D0%B8-%D0%BF%D1%8A%D1%80%D0%B7%D0%B0%D0%BB%D0%BA%D0%B8/", "text": "\n                    Холандските власти забраниха плаването по прочутите амстердамски канали, за да ги превърнат в достъпни за жителите ледени пързалки, предаде Асошиейтед прес.\nСковаващият студ, обхванал голяма част от Европа, не пощади и холандската столица, където за последен път хората караха кънки по замръзналите канали през 2012 г.\nВластите наредиха да се затворят шлюзовете, за да се образува лед, като се забави движението на водата.\nМакар още да няма достатъчно лед, а метеоролозите да прогнозират затопляне през уикенда, представител на властите каза, че се прави всичко възможно жителите и гостите на Амстердам да покарат зимни кънки по каналите.\nОт Балтика до Средиземноморието Европа остава в плен на мразовитото време, дошло от Сибир и взело 20 жертви за четири дни, посочва Франс прес.\nСтудената вълна, която британските медии нарекоха \"Звяра от Изтока\", в Холандия кръстиха \"Сибирската мечка\", в Швеция - \"Снежното оръдие\", а във Франция - \"Москва-Париж\", буди опасения за здравето на най-уязвимите, бездомниците или възрастните хора, и причинява проблеми в транспорта.\nОт петък досега в резултат на студовете са починали най-малко 19 души: деветима в Полша, трима във Франция, четирима в Литва, двама в Румъния и един човек в Италия.\nОт единия до другия край на Европа живакът в термометрите спада. В Рим падна сняг за първи път от шест години, а на по-малко от 100 км от Венеция (в Долина Камполуцо, на 1768 м надморска височина) в нощта срещу неделя беше регистрирана температура от минус 40 градуса по Целзий. В шведска Лапландия вчера бяха измерени минус 39,6 градуса, а в австрийския ски курорт Флатниц - 25,4 градуса под нулата, което е рекорд за февруари.\nНа връх Цугшпице - най-високият в Германия, с височина 2962 м, - през изминалата нощ температурата е паднала до минус 30,5 градуса, рекорд за последните над 100 години в този период от годината.\n                    ", "date": "2018.02.27", "title": "Холандските канали станаха ледени пързалки "}
{"url": "http://www.monitor.bg/a/view/49361-%D0%9E%D0%BA%D0%BE%D0%BB%D0%BE-5-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0%D0%B4%D0%B8%D0%B3%D0%BD%D0%B0%D1%82%D0%B8-%D0%BF%D1%80%D0%B8-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%B8-%D0%BF%D1%80%D0%B5%D0%B7-2017%D1%82%D0%B0/", "text": "\n                    Около 5 млн. лева са били откраднати при телефонни измами през миналата година, съобщи зам.-министърът на вътрешните работи Стефан Балабанов. През 2017 г. е имало 1283 такива престъпления, а 198 са били разкрити. Има лек спад при броя им, а разкриваемостта се е увеличила. \"Анализът ни показа, че най-много от този вид престъпления страдат пенсионерите, затова обсъдихме с електроразпределителните дружества, на сметките за ток да има надпис които предупреждава срещу измами, посочи Балабанов. Той обясни, че възрастните преглеждали по няколко пъти сметките си за ток, обсъждали ги в пенсионерските си клубове и се надява мярката да даде ефект. \n                    ", "date": "2018.02.27", "title": "Около 5 млн. лева задигнати при телефонни измами през 2017-та"}
{"url": "http://www.monitor.bg/a/view/16027-%D0%9F%D0%B8%D1%82%D0%B1%D1%83%D0%BB%D0%B8-%D0%BD%D0%B0%D1%85%D0%B0%D0%BF%D0%B0%D1%85%D0%B0-47%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B5/", "text": "\n                    47-годишна жена от казанлъшкото село Ръжена е в болница, след като е била нахапана от два питбула. Кучетата са били пуснати без повод и каишка.\nПо думите на кмета на общината Апостол Терзиев собствениците на питбулите са ги пуснали \"да си поиграят\" в двора на къщата. Малко след това жената е била нападната от двете кучета. Нахапаната жена е майката на собственика, която се опитала да разтърве кучетата.\nСъседи твърдят пред bTV, че жената сериозно е пострадала.\n                    ", "date": "2018.02.27", "title": "Питбули нахапаха 47-годишна жена, в болница е"}
{"url": "http://www.monitor.bg/a/view/24883-%D0%90%D0%95%D0%A6-%D0%91%D0%B5%D0%BB%D0%B5%D0%BD%D0%B5-%D1%89%D0%B5-%D0%BE%D1%81%D0%B8%D0%B3%D1%83%D1%80%D0%B8-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BD%D0%B0-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8/", "text": "\n                    Реализацията на проекта за изграждане на вотиря български АЕЦ в Белене ще позволи на страните от Западните Балкани да постигнат независимост по отношение на електроенергия. Това заяви посланикът на Република Македония у нас Мариян Гьорчев по време на конференция за стратегическа инфраструктура и инвестиции в София.Вчера премиерът Бойко Борисов представи идея проектът за втора атомна централа у нас АЕЦ \"Белене\" да се реализира като балкански. На форум за Западните Балкани в Лондон Борисов коментира, че електропреносните системи на страните от региона биха могли да се свържат, като припомни, че реакторите за атомната централа са у нас, но не се използват.„Идеята на българския министър-председател Бойко Борисов за съвместно изграждане на АЕЦ \"Белене\" ще позволи на страните от Западните Балкани, които нямат достатъчно електроенергия, да разполагат десетилетия напред със собствен източник на електроенергия”, коментира македонският посланик. По думите му това ще се случи в „приятелска и съседна страна като България”. Според посланик Гьорчев влезлият в сила договор за добросъседство и сътрудничество е добра основа за реализация на проекта.Гьорчев коментира и евентуалната реализация на Коридор 8, с която ще се постигне пренос на газ, интернет и електроенергия до Македония \"В момента нито една страните от Западните Балкани не е газифицирана. Коридор 8 ще подпомогне индустрията, търговията, транспорта, услугите и туризма, които имат все по-значимо участие в БВП на Балканите и на Европа“, смята посланикът. По последни данни Македония внася електроенергия за 1 млрд. евро, и то предимно от България.\n\n\n                    ", "date": "2018.02.27", "title": "АЕЦ „Белене” ще осигури независимост на Западните Балкани "}
{"url": "http://www.monitor.bg/a/view/61037-%D0%98%D0%B4%D0%B5%D1%8F-%D1%80%D0%B0%D0%B7%D0%BB%D0%B8%D1%87%D0%BD%D0%B8-%D0%BF%D1%8A%D1%82%D0%BD%D0%B8-%D1%82%D0%B0%D0%BA%D1%81%D0%B8-%D0%BF%D1%80%D0%B5%D0%B7-%D1%83%D0%B8%D0%BA%D0%B5%D0%BD%D0%B4%D0%B0-%D0%B8-%D1%80%D0%B0%D0%B1%D0%BE%D1%82%D0%BD%D0%B8%D1%82%D0%B5-%D0%B4%D0%BD%D0%B8/", "text": "Новото таксуване ще заработи до една година, твърди шефът на „Капш”\n                    Чрез въвеждането на тол система у нас ще може да се таксуват пътните превозни средства в зависимост по коя част на денонощието преминават по пътищата ни. Това коментира Михаел Вебер, директор на „Капш телематик технолоджис България” по време на форум за инфраструктура в София. Фирмата спечели поръчката за изграждане на тол системата у нас. Различна такса ще може да се събира от пътуващите според това дали ползват мрежата през работните дни или уикендите.\n\n„Работим упорито с Агенция „Пътна инфраструктура”, смятаме да завършим проекта за една година”, обяви шефът на австрийската фирма като представи предимствата на сателитната тол система, която ще бъде въведена в България. По думите му особеното в България, е че новото таксуване ще обхване всички превозни средства всички пътища, за разлика от родината му Австрия, където се таксуват пътуващите само по магистралите. „Технологията за позициониране със сателити е известна още от 70-те години, а много от вас я ползват и сега в колите си чрез вградени или закупени GPS устройства”, допълни Вебел.\n\nТой коментира  и осигуряването на средства за проекта: „Таксите от тол системата може да заместят европейските средства като финансов инструмент за поддръжката на пътищата. Няма как да се закупят радари и камери с европейски средства, защото тол системата генерира средства, а ЕС не финансира подобни дейности”. Според него страната ни трябва да се възползва от стратегическото си местоположение на транзитна държава. Изграждането на инфраструктура за функционирането на системата ще бъде ограничено до поставянето на метални естакади с камери по пътищата. „В бъдеще ще се използват все по-малко дразнещи шофьорите съоражения. Сателитната тол система е по-икономически изгодна и от гледна точка на строителство”, смята Вебер.\n\nПо думите му в бъдеще операторите на тол услуги ще предлагат много повече и различни услуги, като застраховки. Също така системите за таксуване ще трябва да се унифицират и работят помежду си. Ето защо изборът на сателитната технология е най-подходящ, защото е гъвкава, може да се подобрява и модифицира лесно, смята шефът на \"Капш\".\n\nВебер смята, че освен технологията е важен и контрола. Той даде за пример Естония, където \"мислеха, че са по-умни от всички останали, инсталираха камери, но без система за събиране на такси\". Така една 20 на сто от пътуващите са плащали таксите, което е принудило властите да прекратят проекта за тол система.\n                    ", "date": "2018.02.27", "title": "Идея: различни пътни такси през уикенда и работните дни"}
{"url": "http://www.monitor.bg/a/view/86446-%D0%A2%D0%BE%D0%BA%D1%8A%D1%82-%D0%B1%D0%B5%D0%B7-%D0%BF%D1%80%D0%BE%D0%BC%D1%8F%D0%BD%D0%B0-%D1%81%D0%BB%D0%B5%D0%B4-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D0%A7%D0%95%D0%97/", "text": "КЕВР няма пълномощия да проверява договора за продажба на ерепето\n                    Сделката за ЧЕЗ на \"Инерком България\" не би трябвало да повлияе на цената на електроенергията. Това заяви днес председателят на Комисията за енергийно и водно регулиране (КЕВР) Иван Иванов на специално свикан брифинг. Той обясни, че по закон разходите за вноските за изплащане на заема за придобиването на ерепето, обслужващо Западна България, както и лихвите по него не могат да бъдат включвани в определянето на стойността на електроенергията, предлагана от дружеството на клиентите.\n\nТой съобщи още, че в края на тази година изтича 3-годишния регулаторен период на електроенергийните компании. „Специално за ЧЕЗ ще бъде направена оценка на изпълнението на бизнес плана и на инвестициите, заложени за изтичащия регулаторен период. Предложение за цени и бизнесплан за следващия тригодишен регулаторен период трябва да бъде внесен до 31 март тази година“, обясни Иванов на въпрос дали \"Инерком България\" ще има задължение да изпълни заложените за ЧЕЗ инвестиции. Той уточни, че към момента ЧЕЗ са изпълнили 60-70% от предвидените инвестициите. Освен това за 2018 г. КЕВР е заложила планова проверка на дейността на дружеството.\n\nИванов обясни още, че КЕВР няма правомощия да проверява сделката по продажбата на активите на ЧЕЗ в България. „В правомощията на КЕВР да взема отношение по процедури за покупка-продажба са две. Едната касае сделки по продажби на обособени части от компания лицензиант. Другата възможност за намеса на КЕВР е при залагане на активи, необходими за изпълнение на лицензионната дейност, което също не е налице. Поради тази причина КЕВР не може да се намеси в процедурата“, посочи още той.\n\nПо думите едва, ако сделката бъде финализирана, тогава КЕВР има много ясно разписани правомощия за текущ и превантивен контрол с цел осигуряване качеството и сигурност на доставките. Иванов припомни, че КЕВР има право да налага финансови санкции, ако компаниите не изпълняват условията по лицензиите си.\n                    ", "date": "2018.02.27", "title": "Токът без промяна след сделката с ЧЕЗ"}
{"url": "http://www.monitor.bg/a/view/11610-%D0%9B%D0%B8%D0%B4%D0%BB-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%BF%D1%8A%D1%80%D0%B2%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D0%98%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80-%D0%B2-%D0%BE%D0%BA%D0%BE%D0%BB%D0%BD%D0%B0%D1%82%D0%B0-%D1%81%D1%80%D0%B5%D0%B4%D0%B0/", "text": "Компанията бе отличена и с второ място в категорията „Инвеститор в обществото“ за най-голямата си социално отговорна инициатива „Ти и Lidl за по-добър живот“\n                    Лидл България получи поредните признания за социално отговорната си политика и грижата си за обществото и околната среда.\n\nКомпанията получи първа награда в категорията „Инвеститор в околната среда“ на Годишните награди за отговорен бизнес, организирани от Българския форум на бизнес лидерите. Компанията бе отличена заради дългогодишните си инициативи „Дай шанс на Балканката“ и Зелена линия Витоша. Отличието именно в тази категория осигурява на Лидл България възможността да представи страната ни на Бизнес наградите за околна среда на Европейската комисия – едно от най-престижните бизнес отличия в Европа.\n\nЛидл България получи признание и в още една категория – „Инвеститор в обществото“, където взе втора награда за най-голямата си социално отговорна инициатива „Ти и Lidl за по-добър живот“. Благодарение на нейното първо издание, провело се през 2017 г., компанията събра фонд в размер на 252 741 лева. С него тя финансира 31 социално значими проекти в цялата страна, чиято основна цел е да допринесат за по-пълноценния и качествен живот на хората от различните региони.\n\n „Изключително сме щастливи за тези две награди. За нас те са резултат от дългогодишния ангажимент на Лидл България да развива своя бизнес по отговорен и устойчив начин, с грижа за хората и околната среда. Вярваме, че бизнесът трябва да бъде отговорен, затова с дейността си и всичките си инициативи винаги се стремим да допринасяме за едно по-добро утре.“, коментира Милена Драгийска, главен изпълнителен директор на Лидл България.\n\n„Дай шанс на Балканката“ и Зелена линия Витоша са едни от най-дългогодишните и утвърдени инициативи на компанията. През изминалата година се проведе четвъртото издание на „Дай шанс на Балканката“, чиято цел е да допринася за запазване на биологичното разнообразие в българските реки и да защити един от най-бързо изчезващите видове в Европа – балканската пъстърва, като зарибява българските водоеми с млади рибки. В рамките на тези 4 години (2013-2017) близо 300 000 балкански пъстърви са пуснати в над 50 водоема. Това превръща Лидл България в един от най-големите инвеститори в запазване на биоразнообразието и популацията на балканската пъстърва у нас.\n\nВече 7 години се провежда и другата социално отговорна инициатива на Лидл България - Зелена линия Витоша, която си поставя за цел да намали вредните емисии от ползване на лични автомобили, както и да улесни гражданите и да ги насърчи да прекарват повече време в планината. През всички тези години - от 2010 до 2017 - над 47 000 души са се възползвали от безплатните автобусни линии на инициативата - доказателство за нейния успех и високия интерес от страна на хората.\n                    ", "date": "2018.02.27", "title": "Лидл България с първа награда за „Инвеститор в околната среда“"}
{"url": "http://www.monitor.bg/a/view/36158-%D0%9A%D0%97%D0%9F-%D0%BF%D1%83%D1%81%D0%BA%D0%B0-%D0%B3%D0%BE%D1%80%D0%B5%D1%89-%D1%82%D0%B5%D0%BB%D0%B5%D1%84%D0%BE%D0%BD-%D0%B8-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D1%86%D0%B8%D1%82%D0%B5/", "text": "Заедно с него ще тръгне и виртуален помощник за бизнеса\n                    Комисията за защита на потребителите (КЗП) ще пусне горещ телефон и за търговците, на който всяко юридическо лице ще може да отправи своите въпроси към ведомството. Това е нов проект на ведомството, който цели да обогати познанията на търговците за това какви са техните задължения и на какви условия трябва да отговарят, за да спазват на 100% родното законодателство. Инициативата е по Оперативна програма „Иновации и конкурентоспособност 2014-2020 г.”, съфинансирана от Европейския фонд за регионално развитие”\n\nДругата инициатива пък е да се направи виртуален хелп деск. По този начин фирмата ще има достъп до съвети и опростени закони. „Т.е. когато влезнеш в този виртуален хелп деск ще можеш\n\n\n\nв която се занимаваш“, разясни членът на КЗП Константин Арабаджиев. Например, ако се занимавате с онлайн търговия, то избирате съответната сфера и ще можете да научите за всички изисквания, на които трябва да отговаря вашия бизнес по отношение правата на потребителите. Заедно с тази платформа ще има и горещ телефон. За съжаление обаче компаниите няма да могат да се оплакват от нелоялни клиенти, тъй като това е извън правомощията на комисията.\n\nКато пример за лоши клиенти Арабаджиев посочи, че има лица, които нарочно изчакват да мине законовата гаранция на електроуреда и един месец преди да изтече гаранцията пускат жалбата към комисията, че уреда не работи. „В края на краищата се разбира, че потребителят иска да си подмени електроуреда с нов, което е некоректна хитринка“, каза още Арабаджиев.\n\nИ двете помощни средства предстоят да бъдат пуснати тази есен, поясни експертът от контролния орган. В рамките на проекта ще има и 21 еднодневни обучения в цялата страна, насочени изцяло към търговците. Така всички малки фирми ще имат възможност да научат какво трябва да правят и какво не.\n\n„Целият проект е насочен към малките и средните предприятия, защото осъзнахме, че превенцията при икономическите оператори ще доведе индиректна ползва и за потребителите“, каза Арабаджиев. По думите му голяма част от фирмите\n\n\n\nВ рамките на проекта ще бъдат създадени мобилни групи, които ще обикалят обектите и ще изчистват нередностите. Така освен да следят дали се спазва закона ще подпомагат съответния търговец и в неговата ежедневна работа.\n\nМеждувременно стана ясно, че едва 16% от българския бизнес продава през интернет. Това става ясно от проучване на „ЕСТАТ“ поръчано от КЗП. В същото време близо 97 на сто от фирмите разчитат на директните продажби. Основните пречки пред търговците са, че има поколенчески различия в обществото, некоректните клиенти, страха от непознатото и не на последно място нуждата от допълнителни ресурси.\n\nОказва се, че родните търговци\n\n\n\nкато само малка част се осмеляват да продават и зад граница. Традиционно най-предпочитаните дестинации за търговия са в рамките на Европейския съюз (ЕС) – 6,5% продават артикулите си в рамките на ЕС. Основно това са Германия, Франция и Гърция. Извън Общността пък родните предприемачи развиват дейността си в Турция, Македония и Русия, като само 2,9 на сто се осмеляват да предприемат тази крачка.\n\nПричините за отсъствие от международния пазар пък са различни. Компаниите у нас се спират заради организационни и комуникационни проблеми. Голямата конкуренция и различното законодателство също спъват търговците.\n\nАнализът показва, че 74% от собствениците на малък и среден бизнес знаят от къде да получат информация за българското законодателство, но поради честата промяна на законите много често се получават недоразумения. „Бизнесът има нужда от опростено тълкуване на законодателството и приведени конкретни примери за нарушения“, категорични са експертите.\n                    ", "date": "2018.02.27", "title": "КЗП пуска горещ телефон и за търговците"}
{"url": "http://www.monitor.bg/a/view/15170-50-%D0%BE%D1%82-%D0%BF%D0%BB%D0%B0%D1%82%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B7-%D0%BD%D0%B5%D1%82%D0%B0-%D0%B1%D0%B8%D1%82%D0%BE%D0%B2%D0%B8-%D1%81%D0%BC%D0%B5%D1%82%D0%BA%D0%B8-%D1%81%D0%B0-%D0%B7%D0%B0-%D1%82%D0%BE%D0%BA/", "text": "Растат и Е-харчовете ни за стари дрехи и хазарт\n                    Близо половината от всички платени през интернет битови сметки у нас са за електроенергия. Това сочат данни на един от големите сайтове за плащания през мрежата, изнесени днес по време на представяне на резултатите на FinTech сектора в България.\n\nГеорги Маринов, изпълнителен директор на фирмата обясни, че 9 от 10 битови плащания, които за цялата минала година са били около 5,5 милиона, направени от физически лица в сайта са за издължаване на битови сметки. След това се нареждат сметките за мобилните телефони, водата и накрая е парното. По думите му, задълженията си към топлоснабдителните дружества през мрежата основно плащат софиянци, защото в провинцията в много градове няма парно. „Водата се по-рядко, като се издължават по няколко сметки наведнъж“, добави той.\n\nМаринов обясни още, че след битовите сметки по обем на плащанията се нарежда пазаруването от сайтове на различни стоки. „С голям обем са порталите за колективно пазаруване. Дрехи се купуват много. Нова тенденция в последно време е ръстът на покупките на дрехи на старо. Някои сайтове ги продават буквално на кило. Не очаквах, е точно в Интернет ще има такъв оборот на стари дрехи. Причината са пренебрежително ниските цени. Доста се пазарува и електроника“, добави Маринов. Той представи и новите платформи на сайта, даващи по-големи възможности за финансови услуги през нета.\n\nДруги плащания през ePay, които в последно време бележат чувствителен ръст са тези за хазартните залагания. Причината според Маринов е изчистената регулацията и има много сървъри за залагания, които са се легализирали у нас.\n\nОт Paysera България се похвалиха, че с по-ниски цени на преводите на пари през миналата година са спестили на потребителите си над 1,2 млн. лв. от такси. Управителят на фирмата Мартин Богданов, съобщи, че ще въвеждат услуги като MainIBAN, позволяващи директно плащане към телефонен номер.\n\nИвайло Иванов, изпълнителен директор на Iuvo Group, каза, че хората у нас не ползват много продуктите на финтех компаниите или от непознаване или от недоверие. От финансово-технологичния стартъп Klear пък се похвалиха, че през 2017-та , средното ГПР, на отпусканите кредити от тях е било с 14% по-ниско от банковите.\n                    ", "date": "2018.02.27", "title": "50% от платените през нета битови сметки са за ток"}
{"url": "http://www.monitor.bg/a/view/15072-6-%D0%BE%D0%B1%D0%BB%D0%B0%D1%81%D1%82%D0%B8-%D0%B2-%D0%BD%D0%B0%D0%B9%D1%82%D0%B5%D0%B6%D0%BA%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D1%81%D0%BD%D0%B5%D0%B3%D0%B0-%D0%B8-%D0%B2%D1%8F%D1%82%D1%8A%D1%80%D0%B0/", "text": "\n                    Най-тежка е ситуацията в областите Русе, Силистра, Разград, Добрич, Варна и Бургас. Това заяви шефът на Агенция \"Пътна инфраструктура\" Дончо Атанасов по време на пресконференция във връзка с усложнената пътна обстановка в страната.\nСпоред Атанасов ситуацията се нормализира. В страната няма бедстващи хора, няма пострадали. Към 7 часа вече е възстановено движението по АМ \"Тракия\" между Карнобат и Бургас. Към 8 часа е възстановено и движението по АМ \"Хемус\" между Шумен и Варна.\nПо магистралите в страната няма ограничения за тежкотоварни автомобили. Главните пътища също са достъпни за камиони. Изключенията са в област Русе и Добрия - към момента се оправя пътя към Кардам, а главния път Русе - Бяла е отворен само за МПС под 3.5 тона. По думите на Атанасов до 2 часа пътят Русе - Бяла ще бъде отворен за тежкотоварни автомобили.Времето в страната - снеговалежът в областите Кърджали и Смолян продължава. Там автомобилите трябва да се движат само с вериги. При намаляването на снеговалежа, ще се премахне и ограничението за движение с вериги. В областите Добрич, Силистра и Русе положението е най-сериозно, но там по-големият проблем са силните ветрове и снегонавяванията. В областите има затворени второкласни и третокласни пътища. \"Усилията ни са насочено главно към първокласната пътна мрежа, след това ще преминем към второкласните и третокласните пътища\", обясни Атанасов. Температурите в страната са между -5 и -15 градуса.През последните 24 часа на територията на страната са станали 27 тежки катастрофи, при които са пострадали 34 души. При инцидентите няма загинали хора. През последното денонощие в столицата тежките катастрофи са 3, а леките произшествия - 101. Ранени са 3 души.АПИ призовава водачите да не пътуват, ако не се налага. Ако пътуването е наложително - шофьорите трябва да са готови за каране в зимни условия. Водачите трябва и да са търпеливи, вероятни са задръствания и изчаквания. Водачите да карат със съобразена скорост - при тези тежки условия са възможни резки промени на пътната обстановка - видимостта може за секунди рязко да спадне, което изисква време за реакцията.\n\n\n                    ", "date": "2018.02.27", "title": "6 области в най-тежко положение заради снега и вятъра"}
{"url": "http://www.monitor.bg/a/view/39699-%D0%91%D0%B5%D0%B7-%D1%81%D0%B8%D0%BD%D1%8F-%D0%B8-%D0%B7%D0%B5%D0%BB%D0%B5%D0%BD%D0%B0-%D0%B7%D0%BE%D0%BD%D0%B0-%D0%B2-%D0%A1%D0%BE%D1%84%D0%B8%D1%8F-%D0%B8-%D0%B4%D0%BD%D0%B5%D1%81/", "text": "\n                    \"Синя\" и \"зелена\" зона в София се затварят и днес, заради тежките метеорологични условия, съобщават от Центъра за градска мобилност /ЦГМ/. ЦГМ ще почиства с приоритет паркингите пред училища, детски градини и обществени сгради. Системата за СМС паркиране няма да приема съобщенията за плащане, а талоните няма да се проверяват. От Центъра призовават гражданите да се съобразят с условията и да не използват личните си автомобили.\n                    ", "date": "2018.02.27", "title": "Без \"синя\" и \"зелена\" зона в София и днес"}
{"url": "http://www.monitor.bg/a/view/59657-9-%D1%83%D1%87%D0%B8%D0%BB%D0%B8%D1%89%D0%B0-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE-%D0%B2%D1%8A%D0%B2-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%83%D0%B4%D0%B0-%D0%B8-%D1%81%D0%BD%D0%B5%D0%B3%D0%B0/", "text": "\n                    Заради усложнената снежна обстановка и студеното време общо 9 училища в пазарджишко няма да провеждат учебни занятия днес и утре, съобщиха от Регионалното управление на образованието в града. Със заповеди на кметовете на община Велинград и община Лесичово е преустановен учебният процес  за дните 27 и 28 февруари 2018 г. в следните училища от областта: в о – три училища в селата – шест училища в селата \n\n \n                    ", "date": "2018.02.27", "title": "9 училища в пазарджишко във ваканция заради студа и снега"}
{"url": "http://www.monitor.bg/a/view/66616-%D0%91%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B5%D0%B4-%D1%88%D0%B5%D1%84%D0%B0-%D0%BD%D0%B0-%D0%A1%D0%A2%D0%9E-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D0%BF%D0%B0%D0%B7%D0%B2%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0-%D0%B8-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D1%81%D1%82%D0%B0%D0%B1%D0%B8%D0%BB%D0%BD%D0%BE%D1%81%D1%82/", "text": "През 2017-та износът ни скочил с 11,8 %\n                    България продължава да запазва икономическа и финансова стабилност. Това заявил премиера Бойко Борисов пред шефа на Световната търговска организация (СТО) Роберто Азеведо, съобщиха от пресслужбата на кабинета. Премиерът подчертал, че страната ни предприема активно мерки за постигане на висок икономически растеж.Борисов запознал Азеведо и с резултатите от административната реформа, която кабинета провежда и с мерките за подобряването на обслужването на бизнеса и гражданите. По думите на премиера ускореното въвеждане на електронното управление е и превенция на корупцията.Наред с това по врене на срещата е било отбелязано и зачителният ръст на българския износ. От януари до ноември 2017 година той се е увеличил с 11.8% спрямо същия период на 2016 година.Борисов посочил още, че един от приоритети на БГ председателството е да работи за укрепването на доверието в СТО. Именно в рамките на председателството България ще инициира дискусия за перспективите пред търговската система и начините за по-ефективно функциониране на механизмите за уреждане на спорове.Борисов се надявал още че на заседанието днес на търговските министри от ЕС в София ще бъде обсъден конструктивен подход за продължаване на диалога с останалите страни-членки на СТО, за да се намери начин за излизане от кризата, в която се намира организацията.\n\n\n                    ", "date": "2018.02.27", "title": "Борисов пред шефа на СТО: България запазва икономическа и финансова стабилност"}
{"url": "http://www.monitor.bg/a/view/29999-%D0%A1%D0%BF%D0%B5%D1%86%D1%81%D1%8A%D0%B4%D1%8A%D1%82-%D0%B4%D0%B0%D0%B4%D0%B5-%D1%85%D0%BE%D0%B4-%D0%BD%D0%B0-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%B8%D0%B7%D1%82%D0%BE%D1%87%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%9A%D0%A2%D0%91/", "text": "\n                    Спецсъдът даде ход на делото за източването на КТБ при четвъртия опит делото да тръгне. По него подсъдими са 18 души, съобщи бТВ.\nДва часа бяха нужни на съдът да изслуша противоположните мнения на обвинението и на защитата на 18-те подсъдими.\nСъдът трябваше да взема решение и дали Цветан Василев е призован според действащите закони и дали делото може да започне без него. В Сърбия има дело срещу Цветан Василев за екстрадиция и той не може да напуска страната.\n                    ", "date": "2018.02.27", "title": "Спецсъдът даде ход на делото за източването на КТБ"}
{"url": "http://www.monitor.bg/a/view/28979-%D0%A1%D0%BF%D0%B5%D1%88%D0%BD%D0%B0-%D0%BF%D0%BE%D0%BC%D0%BE%D1%89-%D0%B7%D0%B0%D0%BA%D1%8A%D1%81%D0%B0-%D0%B2-%D0%BF%D1%80%D0%B5%D1%81%D0%BF%D0%B8%D1%82%D0%B5-%D0%BD%D0%B0-%D0%BF%D1%8A%D1%82-%D0%B7%D0%B0-%D1%80%D0%BE%D0%B4%D0%B8%D0%BB%D0%BA%D0%B0/", "text": "\n                    \n\n\n                    ", "date": "2018.02.27", "title": "Родилки, ученици и пътници блокирани в преспите (ОБЗОР)"}
{"url": "http://www.monitor.bg/a/view/40876-242-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BC%D0%B5%D1%81%D0%B5%D1%87%D0%BD%D0%BE-%D1%81%D0%B5-%D0%BA%D0%BE%D0%BD%D1%82%D1%83%D0%B7%D0%B2%D0%B0%D1%82-%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%BE%D1%82%D0%BE-%D0%BC%D1%8F%D1%81%D1%82%D0%BE/", "text": "\n                    2911 трудови злополуки са регистрирани през миналата година у нас, показват данни на Националния осигурителен институт (НОИ). Това означава, че средно по 242 работници всеки месец се контузват, докато изпълняват служебните си задължения. Статистиката отчита ръст на инцидентите на работното място през миналата година спрямо 2016 г., когато трудовите злополуки са били 2848 или с 63 повече. През 2017 г. 94 от инцидентите са завършили с фатален край, което е с 6 повече спрямо тези през 2016 г. Най-много трудови инциденти през миналата година са регистрирани в секторите „Преработващата промишленост“ - 575, „Транспорт, складиране и пощи” - 368, „Търговия, ремонт на автомобили и мотоциклети“ - 241 и „Строителство“ - 175. Според закона за трудов инцидент се приема и времето, в което служителите пътуват за и от офиса. Така, ако в рамките на час след края на работни ден служителят счупи крак, то инцидентът се приема за трудов. От всички 94 злополуки, завършили със смърт на служителя, 79 са станали на работното място, а 10 при отиване или връщане от работа. Най-много са трагичните случаи в сектор „Строителство” 18, следван оъ „Транспорт, складиране и пощи” 17.\n\n\n                    ", "date": "2018.02.27", "title": "242 служители месечно се  контузват на работното място"}
{"url": "http://www.monitor.bg/a/view/59000-%D0%91%D0%B5%D0%B7-%D0%BF%D0%B0%D1%80%D0%B8-%D0%B7%D0%B0-%D1%84%D0%B8%D1%80%D0%BC%D0%B0%D1%82%D0%B0-%D0%BF%D0%BE%D1%87%D0%B8%D1%81%D1%82%D0%B2%D0%B0%D1%89%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D1%80%D0%B0%D0%B9%D0%BE%D0%BD-%D0%9B%D1%8E%D0%BB%D0%B8%D0%BD/", "text": "\n                    На фирмата почистваща снега в най-големия столичен район „Люлин“, няма да бъде платено. Това съобщи кметът на София Йорданка Фандъкова, която специално е поискала да не се заплаща. Причината е зле свършена работа в понеделник. Тя призова шофьорите и пешеходците да бъдат много внимателни, защото обилни снеговалежи се очакват и довечера. И през днешния ден зоните за платено паркиране не работят.\n\nКъм 7 часа сутринта проблеми с градския транспорт не са установени. От столичната община съобщиха, че от сутринта 170 снегопочистващи машини са на терен. Обработват със смеси против заледяване бул. „Цариградско шосе“ и бул. „Брюксел“. Приоритетно се почистват улици, по които се движи градският транспорт, и основни улици в кварталите, както и улици на които има болници, детски градини и училища. Снегорините работят и по почистване на част от вътрешно-кварталните улици. В момента се почистват вътрешно-квартални улици във районите „Възраждане“, Кремиковци“, „Панчарево“, „Младост“, „Красно село“ и „Подуяне“.\n                    ", "date": "2018.02.27", "title": "Без пари за фирмата почистваща столичния район „Люлин“"}
{"url": "http://www.monitor.bg/a/view/47550-%D0%97%D0%B8%D0%BC%D0%B0%D1%82%D0%B0-%D0%B7%D0%B0%D1%82%D0%B2%D0%BE%D1%80%D0%B8-961-%D1%83%D1%87%D0%B8%D0%BB%D0%B8%D1%89%D0%B0/", "text": "\n                    Поради влошените метеорологични условия и пътна обстановка в страната, към 12 часа днес, не се провеждат учебни занятия в 961 училища.\n\nНай-много – 73 училища, са затворени в област Кърджали. В област Плевен и област Русе – по 71 училища, а в област Сливен – 68.\n\nВ област Ловеч няма да се провеждат учебни занятия в 3 училища, а в област Ямбол - в 2. В община Ивайловград, Хасковска област няма да се учи в 4 училища.\n\nПо области:\n\nОбласт Благоевград, община Петрич – 18 училища.\n\nОбщина Бургас – 26 училища.\n\nОбласт Варна – 98 училища.\n\nОбласт Велико Търново – 17 училища.\n\nОбласт Видин – 12 училища.\n\nОбласт Враца – 44 училища.\n\nОбласт Добрич – 46 училища.\n\nОбласт Кърджали – 73 училища.\n\nОбласт Ловеч – 3 училища.\n\nОбласт Монтана – 17 училища.\n\nОбласт Плевен – 71 училища.\n\nОбласт Пловдив – 29 училища.\n\nОбласт Разград – 59 училища.\n\nОбласт Русе – 71 училища.\n\nОбласт Силистра – 45 училища.\n\nОбласт Сливен – 68 училища.\n\nОбласт Смолян – 56 училища.\n\nОбласт Стара Загора – 58 училища.\n\nОбласт Търговище – 51 училище.\n\nОбласт Хасково, община Ивайловград – 4 училища.\n\nОбласт Шумен – 65 училища.\n\nОбласт Ямбол – 2 – училищата в с. Войника и с. Гранитово.\n                    ", "date": "2018.02.27", "title": "Зимата затвори 961 училища "}
{"url": "http://www.monitor.bg/a/view/55985-%D0%9B%D0%B5%D0%BB%D0%BA%D0%B8-%D0%BA%D1%80%D0%B0%D0%B4%D0%B0%D1%82-%D0%BC%D0%B5%D1%81%D0%BE-%D0%B8-%D0%BA%D0%BE%D1%80%D0%BD%D1%84%D0%BB%D0%B5%D0%B9%D0%BA%D1%81-%D0%BE%D1%82-%D0%B4%D0%B5%D1%86%D0%B0-%D0%B2-%D0%B7%D0%B0%D0%B1%D0%B0%D0%B2%D0%B0%D1%87%D0%BD%D0%B8%D1%86%D0%B0/", "text": "Директорката ги подозирала, но нямала доказателства, пипнала ги да изнасят 15 кг телешко и 2 кг риба в черен чувал\n                    Две лелки в детска градина „Вяра” в пловдивския район „Южен” са били пипнати миналата седмица да изнасят в черни чували храна от забавачницата. Временно изпълняващата длъжността „Директор” Диляна Иванова ги подозирала от няколко месеца, но нямала доказателства, признала тя самата пред кмета на район „Южен” Борислав Инчев. Когато на 22 февруари т.г. видяла натоварените с чували жени, ги попитала какво носят, а те й отговорили, че това е развалено месо и е за боклука.\n\nИванова се усъмнила и проверила в кофата за смет дали наистина храната е развалена. Когато отворила черните чували, видяла вътре около 10 килограма телешко месо и към 2 килограма риба. В същия ден Иванова отишла при Инчев и му разказала какво е видяла, а той я посъветвал веднага да се обърне към полицията. Така на 22 февруари временната директорка на детска градина „Вяра” подала сигнал в Първо районно управление на полицията, откъдето стартирали разследване. Хвърленото в кофите за смет месо било иззето и се оказало, че не е 10 килограма месо, а с 5 килограма повече, пише trafficnws.\n\n„В петък ние започнахме да правим инвентаризация на помещенията, която продължи и вчера. В резултат на тази инвентаризация започнаха да излизат наяве доста други неща. В склада към кухнята, в друго помощно помещение и в трето помещение – съблекалня, бяха намерени доста други продукти: сирене, кисели краставици, доматено пюре, гъби, оцет, нишесте, банани, мандарини и други продукти”, разказа Инчев. По думите му за всеки скрит продукт бил направен опис и че оттук нататък всичко е в ръцете на разследващите органи. Едно от подозренията е, че хранителните продукти били изнасяни от градината не за лична консумация, а евентуално за продажба.\n\nДомакинът на детската градина била моментално уволнена, потвърди за Агенция Монитор директорката на градината Диляна Иванова. Двете лелки, пипнати с черния чувал, са в процедура по освобождаване, която ще приключи на 1 март, каза тя. Междувременно този понеделник кметът на район „Южен” Борислав Инчев е свикал оперативка с директорите на всички забавачници в района и ги е предупредил да бъдат внимателни. „Това е големият проблем, че те са взимали от залъка на децата. И всеки, който по някакъв начин е бил обвързан с този процес, трябва да си понесе отговорността. Първата стъпка е освобождаване от работа. Втората стъпка е разследването на полицията”, обясни районният кмет.\n                    ", "date": "2018.02.27", "title": "Лелки крадат месо и корнфлейкс от деца в забавачница"}
{"url": "http://www.monitor.bg/a/view/28665-%D0%92%D0%90%D0%A1-%D0%B2%D1%8A%D1%80%D0%BD%D0%B0-%D0%9B%D0%B0%D0%B7%D0%B0%D1%80-%D0%92%D0%BB%D0%B0%D0%B9%D0%BA%D0%BE%D0%B2-%D0%BA%D0%B0%D1%82%D0%BE-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%B2-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    Върховният административен съд върна като общински съветник в Септември бившия шеф на ситипарламента в града Лазар Влайков. Така висшите магистрати потвърдиха решението на пазарджишкия Административен съд, който отмени решението на Общинската избирателна комисия в Септември за предсрочно прекратяване правомощията на Влайков заради отсъствия от 3 поредни заседания. Името на Влайков нашумя, след като с неговия законно притежаван пистолет „ Глок “ на 1 септември по време на детски рожден ден смъртоносно бе прострелян ресторантьора Наско Тонкев от септемврийското село Виноградец. Административните магистрати прецениха, че общинарят незаконосъобразно е отстранен от  Общинския съвет.В мотивите към решението си съдът посочва, че не се спори относно обстоятелството, че Влайков не е присъствал на три заседания на Общинския съвет, но за последното от тях той е уведомил, че не може да присъства, тъй като по същото време е призован като обвиняем по наказателно дело в Окръжен съд – Пазарджик. Тогава се гледаше мярката за неотклонение спрямо Влайков и според съда, това е уважителна причина, за която Лазар Влайков е уведомил писмено Общинския съвет в град Септември.От ОИК-Септември обжалваха пред ВАС съдебното решение. Върховните магистрати обаче  определят  касационната жалба като неоснователна и оставят в сила решението на Административен съд-Пазарджик. ОИК-Септември е осъдена да заплати на Лазар Влайков и разноските по делото в размер на 700лв. Решението е окончателно.\n                    ", "date": "2018.02.27", "title": "ВАС върна Лазар Влайков като общински съветник в Септември"}
{"url": "http://www.monitor.bg/a/view/48043-%D0%9E%D1%82%D0%BB%D0%B0%D0%B3%D0%B0%D1%82-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%A2%D0%B5%D0%BC%D0%B5%D0%BD%D1%83%D0%B6%D0%BA%D0%B0-%D0%9F%D0%B5%D1%82%D0%BA%D0%BE%D0%B2%D0%B0-%D0%B8%D0%B7%D1%81%D0%BB%D1%83%D1%88%D0%B2%D0%B0%D1%82-%D1%81%D0%BB%D1%83%D0%B6%D0%B1%D0%B8%D1%82%D0%B5-%D0%B7%D0%B0-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%A7%D0%95%D0%97/", "text": "\n                    Решението за оставката на енергийния министър Теменужка Петкова се отлага и ще остане за следващата седмица. Това стана ясно от думите на  шефа на ПГ на ГЕРБ Цветан Цветанов след заседанието на Коалиционният съвет в МС. \nОт думите на Цветанов се разбра, че тогава ще се реши дали оставката ще бъде приета или тя ще остане на поста. \nПреди това обаче този четвъртък ще има изслушване в НС на компетентните органи, които са натоварени с проверка на сделката с ЧЕЗ. Цветанов и Волен Сидеров ще предложат изслушване на общо заседание на комисията по енергетика и тази за контрол на службите. \nНа въпросното заседание ще бъде поканен и представител на администрацията на президента. \nПремиерът Бойко Борисов пък е провел телефонен разговор с чешкия министър-председател Андрей Бабиш с молба да бъде предоставена цялата информация за сделката, за да отпаднат всички спекулации, обясни Цветанов. \nКоалицията е стабилна, потвърдиха коалиционните партньори. \nЦветанов коментира, че днес не са обсъждали имена на министри и първо ще изчакат изслушването. \nНе са обсъждали изказването на депутата от ГЕРБ Делян Добрев, че патриотите могат да бъдат изместени от Воля в коалицията. Това бе причината преди ден Волен Сидеров да поиска оставката му. Днес обаче той обясни, че ще изчакат с решението си. \n \n                    ", "date": "2018.02.27", "title": "Отлагат решението за оставката на Теменужка Петкова, изслушват службите за сделката за ЧЕЗ "}
{"url": "http://www.monitor.bg/a/view/69679-%D0%9C%D0%BE%D1%80%D0%B5%D1%82%D0%BE-%D0%BF%D0%BE%D0%B3%D1%8A%D0%BB%D0%BD%D0%B0-%D0%BF%D0%BB%D0%B0%D0%B6%D0%BE%D0%B2%D0%B5%D1%82%D0%B5-%D0%B2-%D0%A1%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-%D0%B8-%D0%9D%D0%B5%D1%81%D0%B5%D0%B1%D1%8A%D1%80/", "text": "\n                    Свирепа морска буря погълна плажовете по южното черноморие. Най-драматично е положението в Слънче бряг и Несебър, където ивиците са буквално изядени от вълните. Повечето крайморски заведения са наводнени, а други са разрушени. Южният плаж в Несебър е тотално потопен под водата, от пясъка не се вижда дори и педя. Морето е заляло цялата ивица от край до край, а водата е стигнала до хотелите на първа линия, чиито приземни етажи са наводнени.  Водната стихия частично е разрушила три от летните заведения, които са с изкъртени стени и строшени прозорци. Изцяло разрушени са защитните диги, издигнати в края на сезона за да предпазват пясъчната ивица от вълните.\n\"Преди зимния сезон взехме всички необходими мерки за защита. От наша страна, каквото трябваше да се направи, сме го направили. Оформихме висока пясъчна стена по цялото протежение на плажа с цел спиране на морските вълни и запазване целостта на пясъчната ивица. Но бурята, която се разрази през миналата нощ беше много силна, дори и в момента вълните са с височина 4-5 метра. Водата е нахлула  в сушата и е отнесла крайбрежието. Залят е целият плаж. Към момента ситуацията е много тежка. Пораженията заради силния вятър и мощните вълни са огромни. Пясъкът буквално е \"засмукан\" от морето\", обясни наемателят на Южния плаж в Несебър Кирил Спасов. Той допълни, че отстраняването на щетите ще започне веднага, след като вятъра утихне и водата се отдръпне.\n\"Възстановяването на пясъка и заведенията ще ни коства много инвестиции и труд, но ще се справим и плажът ще бъде отново в изряден вид\", казаха от фирмата-наемател „Ауто фактор”.\nКритична  е ситуацията и на Северната ивица в Слънчев бряг, която също е погълната от вълните. Отнесен е почти половината от плажа по цялото му протежение. На места вълните са достигнали чак до крайбрежната алея. От природната стихия са изпотрошени четири заведения, разположени на ивицата, а много други са наводнени. Целият плаж е затрупан от купища отпадъци, сред които дървени греди, камъни и автомобилни гуми, изхвърлени от вълните. Свирепото природно бедствие се е разразило през нощта срещу вторник.\n\"Ситуацията беше много тежка, вятърът достигна скорост 20 м/с, а вълнението на морето 4-5 бала, поради което предпазните диги не издържаха на напора на вълните. Нанесените щети на ивицата и заведенията са много сериозни, но веднага сме готови да отделим финансов ресурс и ще инвестираме колкото средства са необходими, за да отстраним пораженията. Ще се наложи да издигнем отново предпазни диги, защото съществуващите буквално са сринати от бурните вълни. Отделно от това започваме работа и по отстраняване на изхвърлените от морето отпадъци\", заявиха от фирмата-наемател на Северния плаж.   \n Морската буря е ударила жестоко и крайбрежните ивици в останалите курорти. В Поморие и Равда рибарските лодки на местните са превърнати в трески, други са потопени на дъното. \nКорабът \"Кук\", който превозваше туристи до остров Света Анастасия също е потънал по време на среднощната морска буря. Плавателният съд е бил на пасажерското пристанище в Поморие и вероятно не е бил добре укрепен. \"От силния вятър и големите вълни, въжетата са се скъсали и борда на кораба се удря в пристанището. Вследствие на това корпуса на кораба се е разцепил и той е потънал\", обясниха рибари. \n \n\n\n                    ", "date": "2018.02.27", "title": " Морето погълна плажовете в Слънчев бряг и Несебър"}
{"url": "http://www.monitor.bg/a/view/50304-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA%D0%BB%D0%B8%D1%8F-%D0%BF%D0%BE%D0%B4%D0%BA%D0%B0%D1%80%D0%B0-%D1%88%D0%B5%D0%B9%D0%BD%D0%B0-%D1%81-%D0%BA%D1%83%D1%87%D0%B5%D1%88%D0%BA%D0%B8-%D0%B2%D0%BF%D1%80%D1%8F%D0%B3/", "text": "\n                    Видеоклип, на който се вижда нестандартен начин за придвижване по заснежените улици в Пазарджик, бе качен в социалната мрежа Фейсбук и бързо стана хит. Негов автор е потребител с име Жоро Гешев, който казва „ Това съм и моите две момчета“, визирайки кучетата, впрегнати в шейната. Четириногите теглят шейната по централния булевард“ България“ в понеделник вечерта, когато над града се разрази снежна буря и улиците бързо се превърнаха в пързалки, тъй като още не бяха минали снегорини, за да почистят заснежената асфалтова настилка.\n                    ", "date": "2018.02.27", "title": "Пазарджиклия подкара шейна с кучешки впряг"}
{"url": "http://www.monitor.bg/a/view/59758-%D0%9D%D0%BE%D0%B2%D0%B8%D1%8F%D1%82-%D0%BF%D0%BE%D0%B4%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D0%9D%D0%97%D0%9E%D0%9A-%D1%81%D1%8A%D0%B4%D0%B5%D0%BD%D0%B0-%D0%B7%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BD%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8/", "text": "\n                    Новият подуправител на Националната здравноосигурителна каса д-р Йорданка Пенкова, която беше назначена на поста в понеделник е осъждана през 2013 г. след сигнал за конфликт на интереси, съобщиха от Пациентските организации „Заедно с теб“. Пенкова, която до сега беше директор в продължение на пет мандата на Районната здравноосигурителна каса в Шумен, трябва да поеме и работата на управитела на НЗОК проф. Камзен Плочев, докато той е в болнични.От организацията припомниха, че Шуменският районен съд през 2013 г. е осъдил д-р Йорданка Пенкова на конфискация на получени при конфликт на интереси средства в размер на 200 000 лв и две глоби от по 5 000 и 7 000 лева.Пенкова е била уличена след сигнал на шуменски адвокат до Комисията за предотвратяване и установяване на конфликт на интереси и петчленен състав на Върховния съд е потвърдил, че шефката на шуменската здравна каса е била в конфликт на интереси, когато е подписала четири договора между каса и \"Частна психиатрична клиника 2000\", собственост на баща й и сестра й. Комисията е установила, че 97% от капитала в дружеството притежават баща й и сестра й.В периода от 2005 до 2012 г. д-р Пенкова в качеството си на директор на РЗОК-Шумен е изплатила на фирмата на баща си и сестра си сумата от общо 163 065 лева.Шуменският административен съд й наложи две глоби – 5000 лв. за това, че е сключила договори в частен интерес и 7000 лв., задето не ги е декларирала навреме. Освен това д-р Пенкова е трябвало да върне малко над 23 000 лева, които получила като възнаграждение и облага от роднинската услуга. Тя е обжалвала решението пред Върховния административен съд, но върховните магистрати са потвърдили санкциите.\n                    ", "date": "2018.02.27", "title": "Новият подуправител на НЗОК съдена за конфликт на интереси"}
{"url": "http://www.monitor.bg/a/view/31445-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%A7%D0%95%D0%97-%D0%9C%D0%BD%D0%BE%D0%B3%D0%BE-%D0%B4%D0%BE%D0%B1%D1%8A%D1%80-%D1%81%D1%86%D0%B5%D0%BD%D0%B0%D1%80%D0%B8%D0%B9-%D1%82%D0%BE%D0%B7%D0%B8-%D0%BF%D1%8A%D1%82-%D0%BE%D1%81%D1%82%D0%B0%D0%B2%D0%BA%D0%B8-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0/", "text": "Премиерът заподозря, че искат да свалят кабинета, както през 2013 г.\n                    Някой иска да повтори февруарските събития от 2013 г, само че по друг сценарий , но със същите изпълнители. Пак ЧЕЗ, пак ток. Това коментира премиерът Бойко Борисов в Народното събрание, след като входира в секретното деловодството на парламента цялата информация за сделката за ЧЕЗ, пратена му от чешкия премиер Андрей Бабиш. Той отрече да стоят зад сделката по покупката на ЧЕЗ и поясни, че нямат никакво влияние или отношения по нея.От документите, пратени му от Бабиш, се виждало руско-грузински офшорки, руски и български банки, част от които са имали проблеми и преди. Тези банки са пратили т.нар. „писма за потвърждение“, които Борисов определи като хвърчащи листа без никакво значение в правния мир.„Този път оставки няма да има и им обещавам на тези хора да ги разнищя докрай този път“, каза Борисов.Именно в тази връзка ще се подготвят и поправки в закона за енергетиката, които да бъдат подготвени в следващите един - два дни. От думите на Борисов обаче не стана ясно какви точно ще са промените. Въпросната госпожа ще има по-малко от 10 %, каза още Борисов по адрес на Гинка Върбакова, чиято фирма иска да купи ЧЕЗ. От думите му стана ясно, че не е съгласен с идеята на БСП да се изкупи ЧЕЗ и обясни, че имаме още два оператора. „Защо само едното дружество, а не и за трите?', попита реторично той.Толкова ювелирна и хубава операция ни спретнаха, каза Борисов, като се възмути, че опонентите му са използвали времето докато са в чужбина. Премиерът посъветва президента Румен Радев да се обади на чешкия си колега Милош Земан, както той на Бабиш. „Няма да дам да ни петнят репутацията.... Тези хора са ме сваляли един път от власт, този път по друг сценарий, Няма да стане“, бе категоричен Борисов. Той обясни, че е търсил шефа на БНБ, за да провери дали родните банки са пращали такива писма до Чехия, тъй като те отричали. „Нашият банков надзор да се намеси с всичка сила“, каза премиерът и препоръча цялата мощ на държавата да се впрегне.На свой ред шефът на ПГ на „Обединени патриоти“ Волен Сидеров даде да се разбере, че промените в закона за енергетиката ще предвиждат държавата да има блокираща квота от 34 %. Според него обаче трябва да обмисли и одържавяване на част от ЕРП-та по подобие на Франция.Борисов пък репликира, че е важно държавата да има блокираща квота, защото предишните 33 % не са били такива. „Дори и дивиденти не можеше да се събират. Тези 33 % струваха нула и без никакъв глас“, каза той.Борисов даде да се разбере, че ще изчакат изслушванията в четвъртък и едва тогава ще се вземе решение за оставката на Теменужка Петкова. ПО време на Коалиционният съвет днес в МС пък Красимир Каракачанов и Валери Симеонов дори му казали , че сега не е нужно да се бърза, докато случая не се изясни.„Това е доста добре скалъпен , много майсторски сценарий“, каза той по повод внушенията, че той или правителството стоят зад сделката. „Това е сценарият на тези гадове - да спрат тока, но този път няма да се дам. В четвъртък изслушваме всички. Господ ми е свидетел - нямам нищо общо!“, каза премиерът.Той и финансовият министър са се ангажирали да попитат БНБ какво е „писмо за комфорт“, защото „този комфорт на нас ни създаде огромен дискомфорт“.„Вкупом заговориха изведнъж срещу сделката, както направиха, преди да докарат Орешарски\", отсече Борисов.По думите му в момента държавата няма механизъм да спре сделката, но намекна, че това може да стане с „бързи интервенции“ през БНБ, КФН и поправки в закона. Той дори обясни, че финансовото разузнаване трябва да тръгне по следите на офшорките и да провери от къде идват парите. Борисов ще помисли коя от европейските служби може да ни помогне с казуса, тъй като може да се окажем в междудържавен скандал.Промените, които предвиждат управляващите е към член 21 от закона да се добави възможност за контрол от страна на КЕВР и по отношение на капитала на търговските дружества.\n\n\n                    ", "date": "2018.02.27", "title": "Борисов за ЧЕЗ: Много добър сценарий, този път оставки няма да има"}
{"url": "http://www.monitor.bg/a/view/89515-%D0%91%D0%B5%D0%B7-%D0%B4%D0%B0%D0%BD%D1%8A%D0%BA-%D1%81%D0%B3%D1%80%D0%B0%D0%B4%D0%B8-%D0%B7%D0%B0-%D0%BA%D1%8A%D1%89%D0%B8-%D0%BF%D0%B0%D0%BC%D0%B5%D1%82%D0%BD%D0%B8%D1%86%D0%B8-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0/", "text": "Общината иска аварийно засипване на останките от амфитеатъра на Сердика\n                    Собствениците на къщи със статут на паметници на културата да бъдат освободени от данък сгради, независимо за какво се ползват. Това е едно от измененията в подготвените промени в Закона за културното наследство, които Столична община и Министерството на културата ще внесат в Народното събрание. Сега това облекчение важи само за онези, които ги ползват за жилищни нужди, но не и за офиси, магазини и други цели. Обмислят се и още механизми за финансово стимулиране, предоставяне на рекламни площи и т.н., за да могат притежателите на такива обекти да се грижат по-добре за тях, стана ясно вчера.Столичната община щепоиска статут за паметници на културата за още 2 знакови обектав центъра на София, които досега не са имали такъв – стара къща на ул. „Хан Крум“, която сега се менажира като офис на „Софийска вода“, и т.нар. Царски конюшни на ъгъла на бул. „Левски“ и бул. „Дондуков“, които са с остатъци на аристократичен дух и висока степен на запазеност, разкри зам.-кметът доц. д-р Тодор Чобанов. Те трябва да са с най-висок статут – от национално значение. Някогашното съдържание на Царските конюшни – красиви каляски, файтони, шейни, се пази в Музея за история на София, а ако се постигне споразумение с 20-ината собственици на сградата, за което се водят преговори, артефактите ще могат да бъдат изложени там. По думите на министъра на културата Боил Банов процедурата е към края си, като вече са изпратени известия до собствениците.Сега 1400 обекта имат статут на паметници на културата, информацията за тях се дигитализира, но всички останали са в различна степен на риск, защото културно наследство без статут не е докрай защитено. Така че първата стъпка за опазването на обектите ще бъде да им се определи статутът или да бъде върнат статутът на паметници на културата на някои знакови сгради, на които той е бил отнет през годините.Общината ще поиска още имотът с амфитеатъра на Древна Сердикада се извади от активите на Българския енергиен холдинги да се предаде за стопанисване на МК или СО. Но тъй като това предполага сложна юридическа процедура, Чобанов поиска от министъра на културата да разпореди временно аварийно засипване на археологическите структури с консервационен насип, за да бъдат те съхранени.В момента за собственици, които не се грижат за притежаваните от тях паметници на културата, в закона има сериозни санкции. За юридически лица глобите достигат до 100 000 лв., но съдебното производство по събирането им е бавно и мъчително. На собствениците на рушащата се Захарна фабрика вече трикратно са налагани глоби по 100 000 лв., но са събрани едва 50 000, а сградата продължава да е в плачевно състояние, алармира главният архитект на София Здравко Здравков. Постигнато е споразумение със собственика на „Двойната къща“ на бул. „Левски“ 19 – бизнесмена Киро Киров (известен като Киро Японеца), да я възстанови във вида, в който е била. Това разкри министърът на културата Боил Банов.110-годишната сграда в центъра на София беше съборена, а проектът предвиждаше на нейно място да се появи паркинг.Задействали сме процедурата за връщане на статута на „Двойната къща“ като паметник на културата, каза вчера Банов. Той обясни, че процесът на връщане на статут е деликатен: собственикът купува имот без такъв статут, а след това държавата го въвежда в нови процедури. Но министерството няма избор, тъй като ценните сгради трябва да се съхранят.\n                    ", "date": "2018.02.27", "title": "Без данък сгради за къщи -  паметници на културата"}
{"url": "http://www.monitor.bg/a/view/48189-%D0%9A%D0%90%D0%A2-%D1%81%D0%BB%D0%B0%D0%B3%D0%B0-%D0%B4%D0%B2%D0%BE%D0%B9%D0%BD%D0%BE-%D0%BF%D0%BE%D0%B2%D0%B5%D1%87%D0%B5-%D1%81%D1%82%D0%B0%D1%86%D0%B8%D0%BE%D0%BD%D0%B0%D1%80%D0%BD%D0%B8-%D1%80%D0%B0%D0%B4%D0%B0%D1%80%D0%B8/", "text": "Нови 20 устройства за скорост ще монтира МВР по пътищата\n                    „Пътна полиция“ ще закупи нови 20 стационарни радари за скорост, които ще бъдат монтирани по шосетата в страната. Така техният брой ще нарасне почти двойно – до 43. В момента действащите радари са 23 и техните места постоянно се сменят. С новите бройкище бъдат обхванати всички основни артерии в България.Това става ясно от последното заседание на Държавно-обществената консултативна комисия по проблемите на безопасността на движението по пътищата.В точка трета от провелата се в понеделник среща е обсъдено закупуването на 20 броя стационарни камери за контрол на скоростните режими. Цената на едното устройство ще е 120 хил. лева. Общата ориентировъчна стойност на обществената поръчка ще е в размер на 2,4 млн. лева. Освен това е гласувано и вземането на 28 преносими камери, всяка от която ще струва по 65 хил. лева. Общата цена за тях ще е 1,820 млн. лева.„Пътна полиция“ ще се оборудва и с газхромотографи,чиято обща стойност ще е 1 236 млн. лева.С тях ще се измерва количеството изгорели газове, коиото изхвърлят автомобилите. При завишаване на стойностите колите, които бълват пушилки, ще бъдат спирани от движение.Нови технически попълнения в редиците на КАТ ще има и с т.нар. „стационарни дрегери“ или „доказателствени анализатори“. Те ще показват много по-точно употребеното количество алкохол или наркотици от водачите. Освен това данните от уредите ще важат и пред съда.Според последните промени ако водач откаже проверка с дрегер или полеви тест, не приема показанията от уреда, извършената проба от полицаите е некачествена или невалидна или физическото състояние на проверявания не позволява извършването й, тогава проверката за алкохол в кръвтаще се прави с доказателствен анализатор или с химическоизследване. За наркотични вещества или техни аналози ще се проверява с химико-токсикологично изследване.Едва когато при проверката на пътя техническото средство отчете над 1,2 промила, за което законът предвижда затвор, или при отказ от проверка с дрегер, катаджията трябва да съпроводи водача до медицинското заведение за изследване. Редът е същият и при установено наличие на наркотици или техни аналози.В случаите, когато пътни полицаи задължително посещават пътно-транспортно произшествие, те ще бъдат длъжни да тестват водачите за алкохол. Останалите участници в произшествието също могат да бъдат проверявани, ако има такава необходимост. Тестовете за наркотици ще стават по преценка на катаджиите. Тоест, както и досега – униформените ще преценяват на око. Както вече стана ясно, новата наредба узаконява използването на т.нар. доказателствен анализатор. Закупуването на новите 100 уреди ще струва на МВР 2 млн. лева.\n\n\n                    ", "date": "2018.02.27", "title": "КАТ слага двойно повече  стационарни радари"}
