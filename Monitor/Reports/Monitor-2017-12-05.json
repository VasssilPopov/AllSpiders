{"url": "http://www.monitor.bg/a/view/79385-65-%D0%BF%D0%B0%D1%82%D1%80%D1%83%D0%BB%D0%BA%D0%B8-%D1%81-%D0%BD%D0%BE%D1%89%D0%BD%D0%BE-%D0%B2%D0%B8%D0%B6%D0%B4%D0%B0%D0%BD%D0%B5-%D0%BD%D0%B8-%D0%B4%D0%B5%D0%B1%D0%BD%D0%B0%D1%82-%D0%BF%D0%BE-%D1%82%D1%8A%D0%BC%D0%BD%D0%BE/", "text": "Подготвят облекчения за шофьорите с изтекли книжки\n                    65 патрулки, оборудвани с камери за нощно виждане, ни дебнат по пътищата по тъмно. Това каза началникът на Пътна полиция комисар Бойко Рановски по време на семинар на тема „Високи компетенции по безопасност на движението по пътищата – качествена публична информираност”. По думите му колите са преоборудвани отскоро и вече са на терен, където следят за спазването на правила в тъмната част на денонощието. Както стана ясно в началото на годината, мобилните камери нямаха възможност да снимат, когато навън е тъмно. Това можеха единствено стационарните устройства.Патрулките вече са разпределени из всички областни дирекции в страната. С пълно оборудване за тестване на дрогирани шофьори са и всички коли на Пътна полиция, тъй като цифрата на употребилите опиати се увеличавала постоянно. От началото на годината са заловени близо 2600 дрогирани водачи, като най-много са на територията на Областната дирекция на МВР в Бургас - 379. Там цифрата скача основно през лятото заради близостта на големите крайморски курорти и многото туристи. Очаквало се съвсем скоро, при наличието на достатъчно средства, да бъдат закупени още тестове за наркотици. С последната въведена промяна пък водачите, за които се установи, че са употребили дрога или алкохол, сами ще заплащат кръвното си изследване в болницата. При отрицателен резултат таксата ще е за сметка на Пътна полиция. Комисар Рановски обясни още, че в сряда се очаква на транспортна комисия в парламента да бъде гласувана още една промяна в закона, касаещ шофьорите, и по-конкретно тези с изтекли книжки. Към момента законодателят не разглежда по различен начин тези, които никога не са имали, и тези, чиито документи са с изтекъл срок на валидност. Според тълкуванието всички те са неправоспособни и при проверка на пътя следва да им бъдат свалени табелите на автомобила. Така с номерата на колите си са се разделили 8795 шофьори. „Има силни настроения и е твърде вероятно да бъде гласувана отмяна на разпоредбата в Закона за движение по пътищата, която регламентира свалянето на номерата на автомобила на шофьор с изтекла книжка”, изрази очакване Рановски. По думите му се очаква депутатите да отменят мярката, въпреки че има достатъчно становища на прокуратурата и решения на съда, които приравняват шофьорите с изтекла книжка с тези без книжка. Работи се и по въвеждане на плащане през ПОС терминал на всички гишета на Пътна полиция до Коледа, съобщи още Рановски. В последния брой на „Държавен вестник“ са обнародвани поредните промени в Закона за движение по пътищата, които регламентират свързване на информационните системи на МВР и ДАИ. От автомобилната инспекция ще бъдат задължени да подават информация към КАТ за автомобилите, които не са успели да преминат годишен технически преглед, а Пътната полиция ще ги спира временно от движение. Срокът за въвеждането на новото правило, което е разписано в евродиректива, е 20 май догодина.\n\n\n                    ", "date": "2017.12.05", "title": "65 патрулки с нощно виждане ни дебнат по тъмно"}
{"url": "http://www.monitor.bg/a/view/20165-%D0%9C%D0%BE%D0%BD%D0%B0%D1%81%D0%B8-%D0%BE%D1%82-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BF%D0%BE-100-%D0%BA%D0%B3-%D1%80%D0%B8%D0%B1%D0%B0-%D0%BD%D0%B0-%D0%B4%D0%B5%D0%BD/", "text": "Търсят продукцията им в цялата страна\n                    Монасите от манастира „Благовещение“ край кюстендилското село Копиловци продават по 100 кг риба на ден за Никулден, като клиентите им са предимно от столицата и от различни заведения в страната. „Предлагаме предимно пъстърва, която ловим през късния следобяд от развъдника в Трекляно. През нощта я почистваме и измиваме, а след това направо я продаваме. 1 кг. върви по 12 лв., като заявките получаваме предимно по интернет“, коментираха монасите от кюстендилския манастир.\n\nНа работливите братя им се налага да ловят по около 100 кг. риба дневно, която благославят преди да бъде продадена на клиентите. „В нашата риба, както и в цялото ни земеделие няма грам химия. Не напразно ни търсят от цялата страна“, разказват още от „Благовещение“.\n\nДни преди Никулден те едва смогвали на поръчките, но са изключително доволни. „Каквото и да продадем отива за доизграждането на храма, който е единствен по рода си не само в региона, но и в цялата страна“, хвалят се още мъжете в расо.\n\nМонасите от манастира „Благовещение“ бяха и сред първенците по производство на картофи тази година. Те отчетоха свръх производство с добив от над 5 тона от декар.\n\nИ тази година те предлагат продукцията си на тържища в Кюстендил и София. Хората вече познават мъжете и ги търсят всяка есен, за да си закупят от тях екологично чисти продукти.\n\nМанастир Благовещение – Игуменът на манастира „Благовещение“, отец Касиан разполага и с най-модерната техника\n                    ", "date": "2017.12.05", "title": "Монаси от Кюстендилско продават по 100 кг риба на ден"}
{"url": "http://www.monitor.bg/a/view/49408-%D0%93%D1%80%D0%B5%D0%B9%D0%BD%D0%B0%D1%85%D0%B0-%D0%B5%D0%BB%D1%85%D0%B8-%D0%B8-%D0%B2-%D1%80%D0%B0%D0%B9%D0%BE%D0%BD%D0%B8%D1%82%D0%B5-%D0%BD%D0%B0-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Красиво украсени елхи грейнаха и в шестте района на Пловдив. С тържествена церемония кметът на район „Северен” инж.Ральо Ралев и екипът му посрещнаха десетките пловдивчани, които присъстваха на запалването на светлините на коледната елха на района. Хлапета от ДГ „Захарно петле” поздравиха гостите с песни и стихове, а за доброто настроение и сгряване на присъстващите в зимната вечер организаторите от районната администрация бяха приготвили червено вино.Инж. Ралев отправи своите пожелания към всички пловдивчани за здраве, щастие и една по-успешна 2018-та година.Последва зрелищна заря, която освети небето над живото дръвче, което се намира на бул.”България”.За всички присъстващи организаторите бяха приготвили изненада – включването им в томбола с награди.И както повелява традицията тържеството приключи с право българско хоро.\n                    ", "date": "2017.12.05", "title": "Грейнаха елхи и в районите на Пловдив"}
{"url": "http://www.monitor.bg/a/view/602-%D0%94%D0%B5%D0%BB%D1%8F%D0%BD-%D0%9F%D0%B5%D0%B5%D0%B2%D1%81%D0%BA%D0%B8-%D0%BC%D0%B8%D1%88%D0%B5%D0%BD%D0%B0-1-%D0%BD%D0%B0-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8/", "text": "Издателят ни на топа на устата им заради разкритията за олигархията \n                    Публикувахме факти и доказателства за гигантския грабеж на държавни активи – фабрики и заводи, и природни богатства на България, извършени от задкулисно създадените паралелни държавни структури на мафията. През годините издадохме цяла поредица специални приложения „Телеграф Факт“, посветени на различни скандални събития, като например източването на КТБ, вторичния грабеж на активите на банката, задкулисния политически инженеринг в стенограмите „АРГО-гейт“ и др. За читателите на вестник „Телеграф“ предоставихме безплатно серия от 9 книги, в които са поместени нашите разследвания за българската олигархия, надлежно подкрепени с доказателства и документи.Нашата издателска група първа насочи публичното внимание към ширещата се тенденция на разпространяване на фалшиви новини по света и разсейките на този обществен тумор на българска територия. В началото на 2017 г. ние обявихме война на фалшивите новини в България и оттогава непрестанно разобличаваме лъжите на фабриката за манипулации, структурирана от медийните бухалки на олигархията у нас. Точно 244 публикации, съдържащи фалшиви новини, са разобличени само на страниците на „Телеграф“, а Агенция Монитор дори посвети специална рубрика, в която могат да се видят нагледно манипулативните статии, обективно и надлежно опровергани.На този фон никак не е учудващо, че основната жертва на фабриката за фалшиви новини, изградена от кръга „Капитал“ и присъдружните им медии, е именно човекът, чиито издания пречат на фалшивите новини да манипулират обществото – Делян Пеевски. Проверка в интернет търсачката „Гугъл“ показва, че сайтовете на фабриката за фалшиви новини са избълвали хиляди манипулативни статии, в които не само без доказателства, но и много често без логическа причина е замесено името на Пеевски. На практика количеството фалшиви новини е неизброимо, тъй като фабриката работи на принципа „взаимно споделяне“ и една и съща публикация умишлено се препечатва многократно от различните сайтове, като дори в някои случаи се публикува от една и съща медия по няколко пъти, за да създава пропаганден шум и усещането за масовост на информацията. Откакто стартира нашата кампания за борба с фалшивите новини обаче, анализът показва, че над 60% от проверените публикации са посветени именно на Делян Пеевски, което отговаря на 150 уникални фалшиви новини само за една година. В последните месеци разнородните проблеми с правосъдието и редицата публични инициативи на Делян Пеевски в посока битка с олигархията допълнително ожесточиха фабриката за фалшиви новини и пропагандната машина удвои норматива, като по задкулисно правило се произвеждат поне по две фалшиви новини на ден с марката „Пеевски“.Много важно правило на фабриката за фалшиви новини е да се спазват опорните точки, спуснати от задкулисните господари на тази медийна кохорта. Поради тази причина манипулациите по адрес на Пеевски в различни периоди се движеха в различни кръгове. Първоначално се приписваха бизнес интереси на нашия издател, естествено, чрез компании, в които - видно е от имуществените му декларации - той никога не е имал участие. Съответно винаги доказателството за тези манипулации се формулира като „фирма, свързана с Пеевски“, или „компания, зад която стои депутатът от ДПС“. Такъв беше случаят с обществените поръчки за строителство на пътна инфраструктура, и по-специално търга за отсечка от магистрала „Хемус“. Разкритие на „Телеграф“ по тази тема, свързано със съмнително проведен търг благодарение на ветроупорни фенери, накара фабриката за фалшиви новини да изпадне в началото на 2017 г. в абсолютен транс. Приписваната на Пеевски фирма - участник в търга, моментално бе „разжалвана“ от „Капитал“ и присъдружните им медии. В рамките на часове фабриката упорито търсеше на коя от другите компании да залепи щампата „близка до Пеевски“. Стигна се дотам за едно денонощие една и съща „сериозна медия“ да прави две противоречащи си „разкрития“ по адрес на нашия издател. Драмата им продължи и по повод на снегопочистването. После си измислиха, че Пеевски ремонтира жп линиите, Централна гара в София и още редица други обществени поръчки, в които са участвали компании, нямащи абсолютно никаква връзка с депутата и наш издател.В рамките на масираната кампания на олигархичната шайка да се сдобие с влияние в съдебната система, пак за целта на тяхната изгода, медийните им глашатаи периодично дъвчеха любимата си дъвка „Пеевски“. Когато близък на Прокопиев и компания магистрат, охранен и отгледан чрез грантове, имаше нужда да бъде инсталиран на важен пост, автоматично се пускаше опорната точка, че който и да е неговият конкурент, той е човек на Пеевски. Висшият съдебен съвет взема решение, което не отговаря на мераците на олигархията? Няма проблем, ще обвиним Пеевски! Ако прокуратурата започне разследване срещу някой от престъпната шайка, то тогава задължително се втълпява на обществото, че Делян Пеевски има някакво взаимоотношение с държавното обвинение. Въобще каквото и да се случи в държавата, ако то не е удобно за задкулисието, винаги за него се набеждава Пеевски. Всичко това става без посочване на каквито и да било доказателства, документи и прочее. „Наши източници“, „коментира се в тези среди“, „слухове в парламента“ - това са доказателствата, на които стъпват разследванията на „Капитал“, „Медиапул“, „Клуб Зет“ и др.Поредният етап от дезинформационната война, която „Капитал“ и компания водят в стил Гьобелс, беше по опорната точка, спусната лично от техния собственик Иво Прокопиев – че той и приближените му олигарси били прозападно настроени бизнесмени, които лошите власти у нас мачкат по поръчка на Русия. Естествено, в медиите на задкулисието Пеевски изведнъж се оказа руски шпионин. После пък се изведнъж беше написано, че руснаците са му вдигнали мерника. Въобще родиха се всевъзможни фалшиви новини с единствената цел да се намеси името на нашия издател в едно изречение със сакралната за соросоидите Русия макар руски връзки да изскачат не при него, а при Цветан Василев, който вече чрез няколко граждани на Федерацията се опитва да открадне активи, финансирани от КТБ. Естествено продължение на тази клеветническа кампания беше казусът по глобалния акт „Магнитски“, който Цветан Василев задвижи единствено и само за вдигане на пропаганден шум, също с основна мишена Пеевски.Особено тежка опорна точка на фабриката за фалшиви новини е намесването на Делян Пеевски в източването на Корпоративна търговска банка. При поставянето на КТБ под спецнадзора на БНБ публично бе представено удостоверение, че Делян Пеевски няма никакви кредити или влогове във фалирания от Василев трезор. А семейството му редовно си е погасявало задълженията и няма непогасени кредити. Няма и никакви активи, предмет на съдебни дела, свързани с несъстоятелността на банката. Това са публично известни и лесно доказуеми факти, с които са запознати дори и необичащите да боравят с истината медии като „Медиапул“ и „Фрогнюз“. Истината обаче никак не се вписва в поредицата от манипулации, изписани през годините, за това как Пеевски имал отношение към милиардите левове, откраднати от Цветан Василев. Измисляха се интереси в тютюневия бизнес, в телекомуникационните услуги, търговията с електроуреди, въобще във всичко, в което някога Цветан Василев е налял пари на вложителите и впоследствие по една или друга причина не е успял да придобие контрол. Стигна се дотам, че дори при вторичния грабеж на активи на фалиралия трезор, който Василев и подставените му лица извършват и към момента, да се калесва името на Пеевски. Във военната индустрия, където депутатът официално излезе с декларация, че няма абсолютно никакво отношение, медии и говорители, финансирани от Цветан Василев, в синхрон бълваха лъжи, че той се опитва да ги овладее. Причината беше повече от прозрачна - мустакатият аферист се опитваше да получи пълен контрол над фирми, купени с пари от КТБ, а държавата, в лицето на синдиците, се опитваше да ги задържи, за да може чрез тях да върне поне част от ограбените пари на вложителите в банката. За да се създаде пропаганден шум и да се защитят мустакатите попълзновения към военната индустрия, се измисли опорната точка, че не държавата, а Пеевски иска тези фирми. Доказателства ли? Не. Просто фантасмагорични писания от рода на това, че депутатът ходил в Африка да продава бомби и автомати на диктаторски режими.Безспорно най-големият шок, който разтресе олигархията, са законопроектите, изготвени от Делян Пеевски и колегите му депутати от ДПС Йордан Цонев и Хамид Хамид. Първият залп беше по повод измененията на Закона за банковата несъстоятелност, целящи прекратяването на вторичния грабеж на активите на КТБ. Калната атака на практика започна още преди поправките да бъдат внесени. Дори не се знаеше какви са по същество текстовете, а само Цонев бе анонсирал, че ще има такива предложения, когато глашатаите на олигархията се заеха да ги критикуват наизуст. Първо ченгетата от бившата Държавна сигурност и настоящи агенти на Цветан Василев като Илиян Василев и Огнян Стефанов се заеха да обясняват как Пеевски нямал право да се меси в каквото и да било по темата КТБ. Няма право само защото това би предизвикало избиването на студена пот по мустаците на техния спонсор, укриващ се в Белград.На помощ на притеснения от спирането на незаконните финансови потоци крадлив банкер моментално се притекоха Прокопиевите „Капитал“ и „Дневник“ с техните тежки анализи от анонимни правни експерти колко неефективни ще са тези поправки в закона. Всъщност първоначално фабриката за фалшиви новини се опита да прокара опорната точка, че депутатът предлагал да се промени законът, за да се докопа до активи, които не е успял прибере досега. После обаче се усетиха, че по този начин признават, че Цветан Василев и към момента задкулисно контролира фирми, купени с пари от КТБ. А това не бива да се признава на глас от медиите на Прокопиев, тъй като политиците на разградския бос по техни собствени признания, лъснали от стенограмите „АРГО-гейт“, разчитат на сиво финансиране от същите тези компании, източвани от същия този мустакат аферист.Ако според литературата вампир може да се убие със забиване на брезов кол в сърцето, то еквивалентът на това при олигархията се оказа ревизията на приватизационните сделки и промяната на конституцията по отношение на отпадане на давността за този тип престъпления. Предложението на Пеевски, Цонев и Хамид за отпадане на давността и заявката на управляващите, че биха подкрепили тази идея, разтресоха из основи цялата паралелна държавна структура, изградена от Фетхуллах Костов барабар с отгледаните от него олигарси, техните сламени политически лидери, напомпани с грантове НПО-та и, естествено, медийната фабрика за фалшиви новини. Именно това удвои норматива на манипулативните публикации по адрес на Пеевски. Започнаха да се сипят какви ли не небивалици по адрес на депутата. Изтръска се от нафталина старата и дълбоко невярна теза, че Пеевски имал монопол над медиите. Активираха се грантаджийските връзки в чужбина. Бойна група работници в медиите от фабриката, воглаве с дясната ръка на Прокопиев – Теодор Захов, лично акостираха в Брюксел, за да опръскат с фалшиви новини тамошните институции. Олигарсите, които първо станаха милионери чрез престъпни приватизационни сделки под крилото на Костов, а после с тези пари започнаха да си купуват влияние, включително и медийно, изведнъж се осъзнаха в амплоато си на издатели и започнаха да облъчват публичното пространство с лицемерните вопли, че институциите, Пеевски, държавата, Космосът и кой ли още не ги пристискали, понеже имали медии. Само че тези медии са техни, защото незаконно са се сдобили с едни пари. И ако парите им - дали придобити при престъпната приватизация, или откраднати от вложителите в източена от тях банка, бъдат отнети, тези медии няма как да продължат да съществуват. Защото тяхното съществуване не е благодарение на читателите и зрителите им – аудиторията им е бутикова. Те се издържат, защото бълват фалшиви новини по адрес на враговете на олигархията. И фалшивите новини ще продължат, докато олигархията съществува.\n\n\n                    ", "date": "2017.12.05", "title": "Делян Пеевски – мишена №1 на  фалшивите новини"}
{"url": "http://www.monitor.bg/a/view/79485-%D0%91%D1%8A%D0%BB%D0%B3%D0%B0%D1%80%D1%87%D0%B5%D1%82%D0%B0%D1%82%D0%B0-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8%D1%85%D0%B0-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D0%BE-%D1%87%D0%B5%D1%82%D0%B5%D0%BD%D0%B5/", "text": "5% от четвъртокласниците ни не разбират какво четат\n                    Българските четвъртокласници изпревариха връстниците си от Германия, Белгия, САЩ и други държави по четивна грамотност на международното изследване PIRLS. Постиженията им ги поставят на 14-то място от общо 50. Така България се нарежда в класацията преди САЩ, Германия, Белгия, Италия, Австрия, Чехия, Франция и други държави.\nНашите ученици са изкарали средно 552 точки, с което минават средното равнище от 500. Toва стана ясно при представянето на резултатите в Министерството на образованието и науката (МОН) вчера. Това е четвъртото поредно участие на нашите ученици в изследването и е най-успешното им представяне от 2001 година насам.\nНа върха на класацията е Русия със среден брой точки – 581, като в челната тройка влизат още Сингапур и Хонконг.\n5% от българчетата, участвали в изследването, не разбират какво четат. Такъв е делът на четвъртокласниците, които не са успели да покрият най-ниското равнище на изследването, което се равнява на 400 точки, обясни Неда Кръстанова от Центъра за оценяване в предучилищното и училищното образование. В същото време обаче 19% от нашите деца са попаднали в графата „напреднали“, като са изкарали – 625 точки. Според скалата на изследването пък високото равнище се постига при 550 т., което е покрито от 55% от българчетата. Традиционно момичетата са се представили по-добре от момчетата, като разликата в средния брой точки е 15, обясни още Неда Кръстанова. Основните фактори, които оказват влияние върху постиженията на учениците, са семейната среда, посещаването на детска градина и отношението към четенето на четвъртокласниците. Така например се счита, че образователните възможности в семейството са много добри, когато в дома има повече от 100 книги и родителите са с висше образование.\nЕдин от изводите на изследването е, че колкото повече време децата са посещавали детска градина, толкова по-високи са им постиженията. Фактор се оказва и използването на българския език в семейството. В изследването са участвали общо 4281 ученици, като средната им възраст при провеждането му е била 10,8 години. В изпитния формат на PIRLS са били включени художествени текстове под формата на кратки истории, както и научнопопулярни текстове като географски и биографични материали.\n\n\n                    ", "date": "2017.12.05", "title": "Българчетата бият германчетата по четене (ОБНОВЕНА)"}
{"url": "http://www.monitor.bg/a/view/34979-%D0%A1%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B8%D0%BC%D0%BE%D1%82%D0%B8-%D0%B8-%D0%9E%D0%B1%D1%89%D0%B8%D0%BD%D0%B0-%D0%9F%D0%BB%D0%BE%D0%B2%D0%B4%D0%B8%D0%B2-%D1%81-%D0%BE%D0%B1%D1%89-%D0%BF%D0%BB%D0%B0%D0%BD-%D0%B7%D0%B0-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%A2%D1%8E%D1%82%D1%8E%D0%BD%D0%B5%D0%B2%D0%B8%D1%8F-%D0%B3%D1%80%D0%B0%D0%B4/", "text": "\n                    Собствениците на имоти в Тютюневия град в Пловдив, представителите на местната власт и Асоциацията на Българските Архитекти обсъдиха цялостна концепция и проект за развитието на района, съобразени с изискванията на Министерството на културата и Националния институт за недвижимото културно наследство (НИНКН). Проектите включват идеи за развитието на Тютюневия град чрез запазване на облика му, уреждане на градската среда и създаване на нормативна база за извършване на строителство.Идеите бяха коментирани от кмета на Пловдив инж. Иван Тотев като първото градивно предложение за бъдещето на Тютюневия град, което ще доведе до цялостното съживяване на района и преобразяването на забравените градски пространства.В рамките на работната среща беше инициирано и създаване на сдружение с идеална цел „Тютюнев град – Пловдив“, което да съхрани идентичността на квартала, като същевременно се гарантира, че всички бъдещи проекти ще бъдат разглеждани в Министерство на културата и НИНКН с утвърдени ясни и точни законово определени норми, които да се прилагат по отношение на всички инвеститори по един и същ начин с цел бързина, прозрачност и не на последно място при спазване облика и идентичността на пространството.„В последните няколко години Пловдив все по-категорично се открои като център както за правене на бизнес, така и за изкуство и култура. Ето защо всяка компания, избрала да работи тук трябва да се ангажира с каквото може за запазването на уникалната му архитектура. Пловдив е един от най-старите и най-красиви градове в Европа, а този факт е известен на много малко западноевропейци. Номинирането на града за европейска столица на културата през 2019 година може да промени това. В момента Тютюневият град съществува само отчасти и за да го възродим отново ще са нужни усилията и на бизнеса, и на държавата, и на хората, които живеят тук. Ето защо днешната инициатива е от особено значение за възраждането на района и на тази уникална по облик и дух територия“, споделиха от Асоциацията на българските архитекти. \n                    ", "date": "2017.12.05", "title": "Собствениците на имоти и Община Пловдив с общ план за възстановяване на Тютюневия град"}
{"url": "http://www.monitor.bg/a/view/34591-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-195-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D0%B8-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D0%B1%D0%BE%D0%BB%D0%BD%D0%B8%D1%86%D0%B8-%D0%B7%D0%B0-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B8/", "text": "Парите от НЗОК потъвали във външни клиники и лаборатории\n                    Държавните и общинските болници у нас се източват през поне 200 договора с частници, които прибират парите, дадени от НЗОК за лечение и профилактика на пациенти. Това са първичните данни от съвестна специализирана акция между Министерството на здравеопазването, прокуратурата и МВР.Общи екипи на трите звена са влезли на масирани проверки във всички 195 общински и държавни болници у нас, съобщи здравният министър Кирил Ананиев на съвместен брифинг с главния прокурор Сотир Цацаров и вътрешния министър Валентин Радев. Ананиев поясни, че от 23 октомври до 16 ноември Икономическа полиция е проверила 195-те държавни и общински лечебни заведения. Търси се дали те не са източвали публични средства, каквито са плащанията от Националната здравноосигурителна каса, чрез неизгодни договори, сключени с частни клиники.Проверяваме наред, изключения няма да има, няма да се правят чадъри над този или онзи, категоричен беше Ананиев. Проверките трябва да приключат до 20 декември. От иззети документи на общинските и държавните болници се оказва, че те са сключили над 200 договора за съвместна дейност с частници.„Целта не е да закриваме болници или отделения, а да ги преструктурираме така че да работят ефективно“, увери Ананиев. От проверките до момента става ясно, че Многопрофилната болница „Христо Ботев“ във Враца и тази в Ловеч са с най-неизгодни договори. Вече има повдигнати обвинения на двама бивши директори за това, каза главният прокурор Сотир Цацаров. Данните сочат, че голяма част от тях имат по няколко договора с други лечебни заведения, каза главният прокурор Цацаров. Двете болници в Благоевград например имат 53 договора с частни структури, петте във Велико Търново са с 23, двете в Пазарджик са с 24, а двете в София-област – с 20.Не всички договори са незаконосъобразни обаче посочи обвинител №1 и припомни, че Законът за лечебните заведеания позволява такава практика, но само, ако дейностите на търговски дружества не се дублират с тези на държавните лечебници. По думите на главният прокурор Сотир Цацаров такова припокриване и неизгодни договори обаче има в Многопрофилната болница за активно лечение „Христо Ботев“ във Враца. Лечебното заведение е сключило договор с русенската частна „Медикор“ за отдаване под наем на 250 кв. м от своята площ за развиване на инвазивна кардиология. Същата дейност се осъществява и в държавната болница. Тежките случаи поема държавната болница, частната – по-леките, които обаче се заплащат добре от НЗОК. Вторият й договор е с частната „Вивамедика“ ООД, също за идентични дейности.Освен това МБАЛ „Христо Ботев“ е отдала на частна структура и аптеката си срещу годишен наем от 50 лева, като заплатите и осигуровките на фармацевтите в нея са за сметка на държавното лечебно заведение, разкри главният прокурор Сотир Цацаров.Министърът на вътрешните работи Валентин Радев каза, че се увеличават сигналите за нерегламентирано отклоняване на средства в здравеопазването, и призова за съдействие на всички нива, \"защото битката ще бъде жестока\".\n\n\n                    ", "date": "2017.12.05", "title": "Болниците източвани през 200 договора с частници (ОБНОВЕНА)"}
{"url": "http://www.monitor.bg/a/view/64839-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%A5%D0%BE%D1%80%D1%8A%D1%82-%D0%BD%D0%B0-%D0%B0%D0%B3%D0%B5%D0%BD%D1%82%D0%B8%D1%82%D0%B5-v-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                    \n\n\n\nВ квартета на Българския Мадоф, съставен от изпечени ченгета на ДС, особено място заема Вера Ахундова. Дамата от своеобразната адвокатска колегия е в авангарда на публичните защитници на банкера беглец. Основният патос на тези доносници на ДС, както вече прочетохте, минава през сайта „Фрогнюз“. Ахундова обаче се подвизава и като съпредседател на афиширащото се като независимо сдружение за общественополезна дейност „Ние, гражданите“, което е създадено с една-единствена цел – да брани банкера беглец Цветан Василев.\n\nАхундова е сред рекордьорите по обявявания от Комисията по досиетата. Осветена е осем пъти като агент Ана Хранова на Шесто управление (политическата полиция на режима) - първия път като началник на управление в Министерството на икономиката, енергетиката и туризма, пост, който заема от 8.2.1993 г. до 4.6.1996 г. Останалите седем са много по-интересни, защото от тях става ясно, че фамозната дама е кредитен милионер в качеството си на член на Съвета на директорите на фалиралата плевенска рафинерия „Плама“. По всичко личи, че агент Ана Хранова е успяла да омае серия банкери, а слабост са й банките и кредитно дело, защото е ужилила цели 7 трезора – Балканбанк, Минерабанк, ОББ – с четири кредита, ЦКБ, Биохим, Експрес и Елитбанк. Главницата по тези кредитни задължения възлиза на десетки милиони неденоминирани лева, без да се броят и лихвите, показват справките, приложени към решенията на Комисията по досиетата.\n\nВера Ахундова е съпруга на прокуриста на „Рила Стил“ Рауф Ахундов. „Рила Стил“ се хвали на сайта си, че името на предприятието е попаднало на първа страница в „Ню Йорк таймс“. Вярно е: в новина в щатския вестник за кризата в КТБ от 2 септември 2014 г. правоприемникът на бившото държавно предприятие от късния социализъм е описано като „семейна компания за производство на облекло“ с 2 млн. долара на депозит в КТБ.\n\nДосието на агент Ана Хранова е унищожено, става ясно от протокол, който се пази в Комисията по досиетата. От регистрационните й картони разбираме, че тя е вербувана от ДС с моминското си име Вера Христова Христова и е много ценен агент за борба с идеологическата диверсия и противодържавните прояви срещу тоталитарния режим. Много рядко агенти са картотекирани с две имена. Това се е правило с цел да се прикрие самоличността им, за да може те да са ползват в три битности – като агент Ана, Ана Хранова и Хранова. В картона е записано, че Ахундова знае четири езика – испански, френски, италиански и английски, била е преводач и използвана по линия на Българската телевизия и СМИ. После преминава на работа в сферата на външната търговия. Приела е сътрудничеството също на идейно-политическа основа, както впрочем и останалите агенти – глашатаи на Българския Мадоф.\n\nНа 8 септември 2017 г. след Цветан Василев и клакьорите му от т.нар. гражданска организация „Ние, гражданите“ също се наредиха на опашката за яхване на глобалния акт „Магнитски“. Месец след като американската кантора JWI, наета от Българския Мадоф с парите, откраднати от КТБ, подаде иск по закона от името на банкера беглец с мотива, че му били нарушени човешките права, същото обяви, че ще прави и марионетката му агент Ана Хранова. За водевилната акция се разбра от отворено писмо, разпространено от организацията и подписано от Ахундова. В него тя заявява, че НПО-то щяло да внесе жалба по „Магнитски“, защото през последните 3 години членове на организацията били подлагани на „тормоз от прокуратурата“, а също и на натиск и рекет. Доказателства за твърденията им, както може да се очаква, не са приложени. Ахундова заедно с афериста, подвизаващ се под две самоличности Божидар Томалевски и Дарио Томалети, основаха организацията още при избухването на аферата „КТБ“ с претенциите, че макар да се броят на пръстите на двете ръце, едва ли не представлявали интересите на вложителите във фалираната банка.\n\nВсъщност обаче оттогава досега обслужват само и единствено кампаниите на Василев. След като се провалиха в първоначалната цел, с която бяха създадени – да се конституират като заинтересована страна по делото за обявяването на КТБ в несъстоятелност, за да спъват колкото се може повече процеса, Ахундова и хората й започнаха да влизат в ролята на беквокали на тезисите на банкера беглец, разпространявайки опорните му точки по медиите от фабриката за фалшиви новини на задкулисието.\n\nВръзката между Българския Мадоф и „Ние, гражданите“ беше призната дори от самия банкер беглец в семейното му интервю пред BiT, излъчено през септември т.г.. В него Василев, говорейки в множествено число, обясни, че както той, така и от „Ние, гражданите“ са заривали през годините прокуратурата с жалби по повод КТБ, оплаквайки се, че те не били разглеждани.\n\nСледвайки същата матрица, сега от НПО-то отново подкрепят Василев в кампанията му да се изкара „мъченик“, депозирайки по подобие на него жалба. В наглостта си те дори посмяха да набъркат в игричките си дипломатическа мисия, като заявиха, че щели да „подадат иск-молба чрез посланика на САЩ в България“. Оказа се, че от посолството не само не са давали съгласие за намесването им, но и изобщо не са знаели за акцията.\n\nМеждувременно, както можеше да се очаква, фабриката за фалшиви новини веднага поде кампанията на „Ние, гражданите“, като за да са по-бързи, „Фрогнюз“ на агент Академик дори пусна едно към едно „възванието“.\n\nНа 6 януари 2017 г. се разбра, че клакьорите на Българския Мадоф от „Ние, гражданите“, предвождана от агент Ана Хранова, бавят разпределянето на събрани пари между вложителите в КТБ с негарантирани влогове. В началото на годината има събрани над половин милион лева, които Фондът за гарантиране на влоговете е в готовност да започне да разпределя между вложителите, но заради оспорвания в съда това не може да се случи, съобщиха синдиците на КТБ след запитване на „Телеграф“. Още в края на 2015 г. от \"Ние, гражданите\" съобщиха, че оспорват всички вземания на кредиторите. Сред тях са дори средствата на Фонда за гарантиране на влоговете в банките в размер на 3,7 млрд. лв., с които бяха покрити защитените депозити. Въпросната организация на агент Ана Хранова всячески се опитва да спъва процедурата по връщането на парите на вложителите, макар съдът да е отрязал голяма част от инициираните от нея жалби.\n\nПрегръдката на Българския Мадоф с бащицата му Иван Костов стана видна още през знойното лято на 2015 г., когато на митинг в подкрепа на провалилия се правосъден министър Христо Иванов една до друга застанаха видната протестърка и костовиската Антоанета Цонева , по-известна като Кака Цона, и агентът на ДС Ана Хранова.\n\nОтказът на временната комисия на парламента да приеме поправките в конституцията на 7 юли 2015 г. даде повод Иванов да се обърне към дружките си от „Протестна мрежа” и към НПО-то на бизнесдамата и приближена на Прокопиев Саша Безуханова. Брат й Станислав Константинов Безуханов се оказа офицер от ПГУ на ДС, разузнавач от УНТР. Разкритието е на Комисията по досиета, която посочи Безуханов като член на Надзорния съвет на МОБ „Свети Никола“ - „банката на първаците“ заради присъствието на офицери от ПГУ на ДС в ръководните й органи. Още ли вярвате, че има случайности.\n\nДа се върнем обаче на настойчивите призиви на Христо Иванов. Той поиска да се канализира „гражданската” енергия и спешно да се свика протест в негова защита. Протестът на 14 юли 2015 г. пред Съдебната палата беше всичко друго, но не и масов, нито „спонтанен”, а още по-малко автентично „граждански”. Заради това и на протеста имаше толкова малко хора - някои симпатизанти на бутиковата партия ДСБ, професионални грантови протестъри и младежи, които са намерили своята професионална реализация във високотехнологични компании за аутсорсинг услуги, в рекламни агенции, голяма част от които са собственост на близки до най-одиозния задкулисен кръг на българския преход – кръга „Капитал”.\n\nСтана обаче и нещо трогателно – верифициране на силната дружба между Цветан Василев и Иван Костов чрез техните марионетки. Та нали КТБ беше перла в короната на ДСБ, а Българския Мадоф „купува” трезора тъкмо по време на управлението на Командира. Рамо до рамо с бившата участничка в предизборните кампании на партията на Костов, виден протестър, ключов играч в партията на Агнешките главички и участник в „АРГО-гейт“ Антоанета Цонева беше и агент Ана Хранова. Компания на двете дами правеше Божидар Томалевски. Две години по-късно от полуконспиративните стенограми на кръга „АРГО-гейт“ изскочи мустакатият аферист Цветан Василев като главен спонсор на задкулисните проекти на Драгалевския лаборант. Олигархът и тартор на кръга „Капитал“ Иво Прокопиев дирижира това задкулисие в съдружие с фармацевтичния бос Огнян Донев, газовия барон Сашо Дончев и наместника на Българския Мадоф у нас – ловешкия бизнесмен Гриша Ганчев.\n\nКакто вече многократно разкрихме, Костов е инсталиран във властта от покойния Андрей Луканов. Любопитна подробност е, че през 1991 г. Луканов възлага именно на последния от хора на агентите на ДС Кольо Парамов да издири Емил Кюлев, за да го направи шеф на Туристспортбанк.\n                    ", "date": "2017.12.05", "title": "Българската олигархия: Хорът на агентите (V глава на книгата \"Капиталистите на ДС\")"}
{"url": "http://www.monitor.bg/a/view/52133-cocacola-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-%D0%B2-%D0%BD%D0%BE%D0%B2-%D0%98%D0%A2-%D1%86%D0%B5%D0%BD%D1%82%D1%8A%D1%80-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Заводът у нас ще бъде най-големият в Източна Европа\n                    Coca-Cola планира да инвестира в нов ИТ център в България, научи „Монитор”. Стойността на изнесения център за услуги е на стойност малко над 1.3 млн. лв. и ще разкрие 87 нови работни места.\n\nПроектът е поредният на компанията в областта на ИТ услугите у нас и с цел изнасяне на своята високо-технологична поддръжка. От Coca-Cola са подали документи за сертифициране на инвестицията си към министерство на икономиката.\n\nПреди няколко месеца държавата е одобрила друга инвестиция на бутилиращата компания. Coca-cola ще изгради за около 5 млн. лв.\n\n\n\nСтроителството на ВиК мрежата ще бъде за сметка на компанията, а след това ще бъде дарена на държавата, според друг източник на „Монитор”\n\nСлед изграждането на водопровода бутилираща компания, която присъства на пазара ни вече повече от 20 г., предвижда\n\n\n\nза да построи най-голямата производствена база за Източна Европа. На 7 декември фирмата ще обяви бъдещите си планове за развитие на бизнеса си в страната ни.\n\nВ началото на октомври стана ясно, че компанията планира от 1 март 2018 г. да затвори завода си в немския град Ваймар и да премести част от дейностите по човешки ресурси и финансови услуги в България към \"Кока-Кола Юрпиън партнърс сървисис\" в София, съобщи тогава информационната агенция SeeNews. Решението за закриването на предприятието е резултат от спадащите продажби на напитки в пластмасови бутилки за многократна употреба в Германия.\n\nCoca-Сola има 2 производствени и 7 дистрибуционни центъра. 2100 души са директно заети в системата на компанията в България като в същото време поддържа още 17 800 допълнителни работни места в цялата верига - от производство на суровини до търговска мрежа.\n\nАмериканската марка\n\n\n\nДоговорът за доставките на концентрата за напитката е подписан на 1 август 1965 г.,а в края на годината на пазара излизат първите бутилки. Представителите на „Кока-Кола“ предлагат и пари за реклама. От Италия подаряват един милион празни бутилки, а САЩ пък - логото на кирилица. После сами започваме да произвеждаме бутилки в Трявна и Пловдив.\n                    ", "date": "2017.12.05", "title": "Coca-Cola инвестира в нов ИТ център в България"}
{"url": "http://www.monitor.bg/a/view/53744-%D0%A2%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0-%D0%B0%D0%B3%D0%B5%D0%BD%D1%86%D0%B8%D1%8F-%D1%83%D0%B6%D0%B8%D0%BB%D0%B8-%D1%81-8-%D0%B1%D0%BE%D0%BD%D0%B0-%D0%B5%D0%BA%D1%81%D0%BA%D1%83%D1%80%D0%B7%D0%B8%D0%B0%D0%BD%D1%82%D0%B8/", "text": "\n                    Туристическа фирма взе парите на кандидат-екскурзианти и ги остави без почивка. Група приятели от Димитровград платили близо 8 000 лева, за да посетят Мадрид през пролетта. Седем месеца по-късно те не само че не са отишли, но и не са получили парите си, дадени за провалената екскурзия.За това, че пътуването не може да се осъществи, потърпевшите разбрали ден преди да заминат, информира Нова ТВ. И си поискали парите обратно. От фирмата отлагали връщането на средствата в продължение на седмици. В крайна сметка туристите така и не си получили парите. Излъганите се обърнали към Комисията за защита на потребителите във Варна, където е регистрирана фирмата. Констатират се 11 нарушения на законодателството. Издадени са наказателни постановления, които са обжалвани и по пет от тях съдът вече е отсъдил в полза на КЗП. Това естествено няма да върне парите на хората и те търсят и застрахователя, с който всеки туроператор е длъжен да има договор. От туристическата агенция обаче не са представили пред застрахователя необходимите документи. Всъщност това трябва да се случи едва след загубено съдебно дело, обясниха от КЗП. Това не е първият подобен случай с въпросната компания. В КЗП има подадени и други жалби срещу същата фирма. \n\n\n                    ", "date": "2017.12.05", "title": "Туристическа агенция ужили с 8 бона екскурзианти"}
{"url": "http://www.monitor.bg/a/view/87084-%D0%9A%D0%B0%D1%82%D1%8F-%D0%9B%D0%B5%D1%80%D1%86%D0%B0-%D0%BF%D1%80%D0%B8%D0%B7%D0%BD%D0%B0%D0%B2%D0%B0-%D1%87%D0%B5-%D0%B5-%D1%83%D0%B1%D0%B8%D0%BB%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D0%9F%D0%B0%D0%BB%D0%B0%D0%B7%D0%BE%D0%B2-%D0%BD%D0%BE-%D0%BD%D0%B5-%D0%B8%D0%B7%D0%BF%D0%B8%D1%82%D0%B2%D0%B0-%D0%B2%D0%B8%D0%BD%D0%B0/", "text": "За първи път след тежката катастрофа през май вдовицата на прегазения униформен и шофьорката се срещнаха в съда в Пловдив\n                    Подсъдимата за убийството на пътния полицай Делян Палазов Катя Лерца признава фактите в обвинителния акт, но отрича да има вина за кървавата катастрофа. Това обясни на излизане от съдебната зала след финала на разпоредителното заседание в окръжния съд в Пловдив нейният адвокат Димитър Марковски. Той уточни, че клиентката му иска същинският процес да бъде по съкратеното съдебно следствие без разпит на свидетели и вещи лица.„Колкото години Делян ще лежи под земята, толкова години съдът да й даде и на нея. Децата му продължават да питат за него. Всяка вечер преди да заспят, го търсят къде е. Тази жена не изпитва никакво чувства за вина. Вижте я как се държи. Тя си живее нормално, а Делян е мъртъв. Съпругата му е съсипана, а на нея изобщо не й пука. Искаме да получи доживотна присъда”, коментира лелята на вдовицата Делка Палазова. Самата тя отказа коментар по съвет на адвоката си Вихър Найденов.Катя Лерца излезе от съда обградена от трима яки момчета, които разбутаха журналистите, за да й направят път и да попречат някой да й зададе въпрос. „Не е идвала да пита как е вдовицата и децата на Делян. Не се е свързвала със семейството. Не се обади дори, за да каже, че съжалява за стореното”, каза още лелята на вдовицата Делка.По време на разпоредителното заседание адвокат Димитър Марковски заяви, че не поддържа молба на защитата от 29 ноември за спиране на наказателното и съдебно преследване и за връщане на делото в прокуратурата за отстраняване на нередности. Съдебният процес ще продължи на 5 януари с разпит на единствена свидетелка. Марковски поиска в залата показания за характеристичните данни на Лерца да даде Ани Стойкова. Вдовицата на полицай Палазов – Делка и родителите му Мария и Куман Палазови се конституираха като частни обвинители в процеса, но отказаха да предявяват граждански искове срещу шофьорката. \n\n\n                    ", "date": "2017.12.05", "title": "Катя Лерца признава, че е убила полицай Палазов, но не изпитва вина"}
{"url": "http://www.monitor.bg/a/view/64034-%D0%9A%D1%8A%D1%89%D0%B0-%D0%BE%D1%82-%D0%BA%D0%B0%D1%80%D1%82%D0%B8-%D1%81%D0%B5-%D0%B2%D1%80%D1%8A%D1%89%D0%B0-%D0%B1%D0%B5%D0%B7-%D0%9A%D0%B5%D0%B2%D0%B8%D0%BD-%D0%A1%D0%BF%D0%B5%D0%B9%D1%81%D0%B8/", "text": "\n                    Снимките на последния сезон от политическата драма \"Къща от карти\" ще започнат идната година, въпреки че продукцията беше свалена преди месец заради обвиненията за сексуално посегателство срещу Кевин Спейси. Сега обаче директорът по съдържанието на \"Нетфликс\" Тед Сарандъс обяви, че шоуто ще се завърне на екран с още 8 епизода, в които ще играе само Робин Райт. В книгата на Майкъл Добс, по която всъщност се развива сюжетната линия в сериала, героят на Спейси (безскрупулният конгресмен Франк Ъндъруд) умира, затова се предполага, че той ще бъде отписан изцяло от сценария за предстоящите серии.\n\nВ началото на ноември \"Нетфликс\" обявиха официално че спират излъчването и продуцирането на хитовия сериал „Къща от карти“ след пет успешни сезона. и то часове след като звездата от сериала Кевин Спейси бе обвинен в сексуален тормоз срещу юноша през 1986г. По-късно от стрийминг услугата съобщиха също така, че няма да осъществят и предстоящото излъчване на филма \"Гор\", където Спейси беше и актьор, и продуцент.\n\n \n                    ", "date": "2017.12.05", "title": "\"Къща от карти\" се връща без Кевин Спейси "}
{"url": "http://www.monitor.bg/a/view/11531-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-5-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    Ден на предложения, които ще ви активизират, ще ви вкарат в нови отношения на работното място и ще определят нова посока на развитие. Проблемът е, че в момента семейните ви и професионални дела са противопоставени. Партньорите ви няма да се съгласни да отсъствате или да се товарите с допълнителен ангажимент. Това може да ви откаже от престижна и доходна професионална позиция. Трудно ще се разберете, ще действайте прекалено емоционално и може да влезете в конфликти. Нека чувството за мярка да не ви напуска.Работа-5Пари-5Любов-5Късмет-4Здраве-4 Ден с много посоки на избор, а вечерта и именяците черпят. Денят е благоприятен за нови начинания, за срещи с приятели и обмисляне на нова програма. Може да ви предложат преназначение и преход на по-благоприятна позиция. Ще има за какво да почерпите. Ден за веселие и любов. Ще се намери повод за радост и някои вледенени отношения ще се затоплят. Старайте се да сте на ниво на работното място и вечерта да не закъснявате много за семейния купон. Ще се чувствате добре, ако успеете да удовлетворите исканията на близките.Работа-6Пари-5Любов-5Късмет-5Здраве-5 Това, което трудно ще кажете и направите официално, днес може да го кажете между другото на приятелски срещи и по повод нечий празник. Най-добрият ден за предложения, особено за брак. Сега е момента да дадете пръстена. Добре е да задвижите и дейности целящи обвързване с избран вече партньор. Не е все едно къде ще отидете тази вечер. В момент на веселие ще свършите много добра работа. Изискването е да внимавате с алкохола и да не губите чувството за мярка. Не отклонявайте предложения, обмислете ги.Работа-4Пари-5Любов-5Късмет-5Здраве-4 Изискването на деня е да увеличите самоконтрола, да не отивате в крайности и да не бързате да се съгласявате с отправените предложения, преди да ги обмислите добре. Ще ви се обаждат с покани и изгодни оферти. В момента е по-добре да преподпишете стар договор, вместо да започвате нещо ново. Движете се в позната среда, не тръгвайте към нови връзки. В живота ви ще се появи опасен изкусител, който ще предложи отдавна желани и мечтани от вас неща. Не излизайте от коловоза на установените отношения.Работа-4Пари-5Любов-5Късмет-4Здраве-4 Ден за представителни срещи, на които ще се обсъждат бъдещите планове и намерения в личен и професионален план. Планирайте сбирка на масата за преговори, които да се съчетаят с приятен повод. Предстоят празници, които ще отпуснат душата и ще помогнат за подновяване на контактите, които от известно време сте забравили или прекратили. Уж случайните срещи ще ви донесат радост, ползи и възможности за преспективни съвместни инициативи в бъдеще. Ден на виното и камбаната. Ще почерпите за една добра вест.Работа-5Пари-6Любов-6Късмет-5Здраве-5 Ден за обаснения в любов, но трудно ще ви се получи, ако преди това добре сте си пийнали. Денят активизира емоционалния потенциал, кара ви да действате първосигнално, без да отчитате реалностите. Ще си прекарате добре и ще извлечете ползи от всяка среща и разговор, ако увеличите самоконтрола и не си позволявате волности и изцепки. С лекота придобивате една вътрешна освободеност, която може да ви помогне да преговаряте с шефовете за по-добро заплащане. Подгответе се добре за предстоящите разговори.Работа-5Пари-4Любов-4Късмет-5Здраве-4 Днес и утре в хороскопа ви действа планетен кръст. Може да ви предложат нещо чакано отдавна, но ситуацията да е такава, че да не може да го приемете като вариант. На всяка крачка ще срещате спънки, ще ви се дава възможност за получаване на всякакви екстри, но на почти невъзможна за вас цена. Направете така, че „ и вълкът да е сит и агнето да остане цяло”. В момент на радост и веселие може да извоювате нещо изгодно за себе си. Само не прекалявайте и си давайте сметка докъде може да стигнете.Работа-4Пари-5Любов-5Късмет-4Здраве-4 Ден на очаквани и неочаквани придобивки. Тези, на които сте поверили работа за вършене ще ви се обаждат с добри вести за печалби и изгодни оферти. Ще се случват събития, за които ще почерпите и ще имате повод за радост. Не се колебайте да направите и любовно предложение. Този ден дава възможност да се разкрепостиш, да се повеселиш, поне за момент да забравиш трудностите на ежедневието и да си доставиш радост. Освобождават се залпово неконтролируеми енергии. Дано успеете да извлечете само ползи.Работа-6Пари-6Любов-6Късмет-5Здраве-5 Този ден ви освобождава от неприятен ангажимент, позволява да приключите с определена работа и да си получите възнаграждението за труда. Ако на едно място имате спънки, на друго нещата ще потръгнат. Движете се оптимистично, търсете поводи за делови и приятелски срещи, купете подарък и посетете приятел-именяк. Денят се покровителства от висшата любов. Оглеждайте се, някъде по пътя може и да я срещнете. Вечерта си организирайте купон. Сънищата ви показват какво повече не бива да се протака и отлага.Работа-5Пари-5Любов-5Късмет-5Здраве-4 Днес и утре семейните задължения са противпоставени на служебните отговорности. Някой ще се опита да се измъкне от едното извинявайки се с другото. Очертават се неприятни разкрития и конфликти, които трудно ще се оправят. Гледайте да огреете навсякъде, където имате чувства и интереси. Вечерта не смесвайте лекарства с алкохол. Възможни са и злоупотреби със ситмулиращи средства. Здравето е нестабилно. Може да си докарате различни неприятности, ако ви напусне чувството за мярка.Работа-4Пари-5Любов-5Късмет-4Здраве-4 Ден за пътувания, приятелски срещи, танци и любов. Тенденцията е да „претупваме” както се казва работата и да се отдаваме на приятните моменти и веселието с приятели. Ако пък останете да работите докато другите се веселят не очаквайте да ви благодарят. Нещо отдавна задържано и желано се освобождава като потенциал и ви води към невъзможен в предните дни избор. Постарайте се във всеки момент да владеете положението, да не позволявате намеси и да останете трезви независимо какво се случва наоколо.Работа-5Пари-5Любов-5Късмет-5Здраве-5 Отпускате му края, взимате от живота това, което ви е било забранено или сами сте го смятали за невъзможен вариант. Повеселете се, свършете си работата и се съберете с приятели. Може да получите чудесно предложение и да изживеете приятни мигове. Разкрепостете се, но без да губите някои задръжки. Във всеки момент се старайте да контролирате ситуацията и разговорите, които се водят. Ще извлечете облаги от срещите си в този ден, които от приятелки може да станат делови и да ви уредят в бъдеще с работа и пари.Работа-5Пари-5Любов-4Късмет-5Здраве-4 Излизате от лична година деветка, която ви е помогнала да помъдреете, но и да остареете. В момента илизате от детството или младоста и в следващата година ще забиете колчето на личната си амбиция на съвсем ново място. Планирайте смяна на работа, дом и лични приоритети. Всичко, което предприемете през 2018 г. ще ви вдига нивото.Родените днес са хора на купона и на желанието да изпитат всички възможни удоволствия. Професионалните им ангажименти ще пречат на семейните. Ще се радват на слава и известност, но личният им живот ще страда. Трябва да се научат да пазят свои и чужди тайни.Не пийте, ако ще правите бебето. Заченатите в момент на веселие ще имат живот пълен с веселба. Но, ако днес си позволите да отидете в крайности и те ще го правят.\n\n\n                    ", "date": "2017.12.05", "title": "Хороскоп за 5 декември, вторник"}
{"url": "http://www.monitor.bg/a/view/5678-%D0%A1%D0%BA%D0%B0%D1%80%D0%BB%D0%B5%D1%82-%D0%99%D0%BE%D1%85%D0%B0%D0%BD%D1%81%D0%BE%D0%BD-%D0%BB%D0%B0%D0%B5-%D0%BD%D0%B0-%D0%9E%D1%81%D1%82%D1%80%D0%BE%D0%B2%D1%8A%D1%82-%D0%BD%D0%B0-%D0%BA%D1%83%D1%87%D0%B5%D1%82%D0%B0%D1%82%D0%B0/", "text": "\n                    Анимацията „Островът на кучетата“ ще открие филмовия фестивал в Берлин догодина. Лентата, в която глас назаем на четириног другар дава Скарлет Йохансон, ще бъде прожектирана на 15 февруари, когато ще се състои и световната й премиера. Сред останалите актьори, които озвучават филма, са Едуард Нортън, Бил Мъри, Тилда Суинтън и др. Режисьор е Уес Андерсън.Това е първият път, в който Берлинале ще бъде открит с анимация. Предстоящото 68-о издание ще бележи четвъртото участие на Андерсън. Последният път, в който негов филм бе представен на прочутия фестивал бе през 2014 г. Тогава киноманите в немската столица гледаха „Гранд хотел Будапеща“. Председател на журито този път ще бъде германският режисьор Том Тиквер.\n\n\n                    ", "date": "2017.12.05", "title": "Скарлет Йохансон лае на „Островът на кучетата“"}
{"url": "http://www.monitor.bg/a/view/30960-%D0%A0%D1%8A%D0%BA%D0%B0%D0%B2%D0%B8%D1%86%D0%B8-%D0%BD%D0%B0-%D0%A2%D0%B0%D0%B9%D1%81%D1%8A%D0%BD%D0%B0-%D0%BE%D1%82%D0%B8%D0%B2%D0%B0%D1%82-%D0%BD%D0%B0-%D1%82%D1%8A%D1%80%D0%B3/", "text": "\n                    Ръкавиците, с които Даниел Асенов-Тайсъна спечели първата си европейска титлата при мъжете в Самаков през 2015 г., ще отидат на благотворителен търг на Община Тунджа, който ще се проведе на 14 декември в с. Веселиново. Това сподели самият боксьор, който сподели, че изпраща една успешна за него година. През 2017-а той спечели две европейски титли (едната до 22 г.).„Имах и разочарование на световното, където претърпях загуба на старта. Аз обаче съм сигурен в моите качества и това по никакъв начин няма да ме отчая. Надявам се още на следващото първенство да успея да поправя грешката“, сподели Асенов.Тайсъна, както и Радослав Панталеев, Петър Белберов и Кристиян Димитров вече имат покани за различни отбори в WSB сериите за следващия сезон, в който мъжете нямат големи първенства и ще заложат на мачове от Националната боксова лига и на двустранни срещи с Англия, Украйна и др. отбори.Като цяло Българската федерация по бокс изпраща 2017-а година като една от най-успешните си напоследък. През нея българските състезатели в различните възрастови групи спечелиха общо 136 медала, 28 от които от европейски първенства. За сравнение - през 2016 г. на сметката на нашите имаше само 8 отличия.„По-важното обаче е, че създадохме добър екип. Доказахме, че като сме сплотени и работим заедно, можем да вървим нагоре и да постигаме още по-големи успехи“, заяви президентът на федерацията Красимир Инински.„2018-а ще е годината на жените. Имаме европейско през май, което ще е квалификация за световното в Индия. Затова започваме подготовка с лагер на Белмекен след Нова година и първото ни изпитание ще е турнирът „Странджа“, коментира националният треньор на жените Фикрет Ереджебов.\nМладежите и девойките пък ще имат европейско първенство в Италия, което ще бъде квалификация за младежките олимпийски игри в Буенос Айрес.\nСлед кратко прекъсване заради операция на сливиците, подготовка започва и Станимира Петрова, която ще боксира в кат. до 57 кг през новия сезон.  \n\n\n                    ", "date": "2017.12.05", "title": "Ръкавици на Тайсъна отиват на търг"}
{"url": "http://www.monitor.bg/a/view/80398-%D0%92%D0%BE%D0%BB%D0%B5%D0%B9%D0%B1%D0%BE%D0%BB%D0%BD%D0%B8%D1%8F%D1%82-%D0%A6%D0%A1%D0%9A%D0%90-%D1%89%D0%B5-%D0%BF%D1%80%D0%B0%D0%B2%D0%B8-%D1%81%D0%B2%D0%BE%D0%B9-%D0%BC%D1%83%D0%B7%D0%B5%D0%B9-%D0%BD%D0%B0-%D1%81%D0%BB%D0%B0%D0%B2%D0%B0%D1%82%D0%B0/", "text": "Трима титуляри на „червените“ пропускат мача с „Белогорие“\n                    Волейболният ЦСКА ще направи свой музей на славата в клубната зала „Васил Симов“ на 4-и километър в София. Това разкри човекът-оркестър в клуба – треньорът Александър Попов. В музея ще бъдат изложени ценните отличия, спечелени през годините от мъжките и женските състави на „армейците“.Създаването на музея ще бъде финансирано от приходите от картата \"100 сърца за ЦСКА\", която бе издадена за пета поредна година. Тя струва 20 лв., а с нея феновете ще могат да ползват отстъпки при пазаруване в над 200 търговски обекта на близо 60-те партньори на клуба в инициативата.\"Създаването на музея е закъсняло наше действие, за което се извиняване на феновете си. В предишните години обаче се борихме да оцелеем и едва сега можем да изправим глави и да отдадем заслуженото на „армейските“ легенди. Нормално е отличията и реликвите на клуба да бъдат събрани на едно място и, когато децата влизат в залата, да знаят какви велики играчи преди тях са тренирали там\", заяви Попов.Притежателите на карти ще могат да се възползват от тях още за първия евромач на ЦСКА срещу гранда „Белогорие“ (Рус). Двубоят от 1/16-финалите за купата на CEV е в четвъртък от 19 часа в зала „Универсиада“. Билетът за срещата е 10 лв., а с карта – наполовина.\"Предизвикателството е голямо, чака ни много тежък двубой. Това е един от грандовете в Европа. Не сме в оптимална форма, но излязохме от блатото на ежедневието и този мач ще е подарък за нас. Нямаме илюзии, че можем да ги отстраним, но знаем, че ще направим всичко по силите си да играем добре“, коментира наставникът.Той ще запази най-опитния си състезател Ивайло Стефанов, който е с частично разкъсан бедрен мускул, за реванша в Белгород на 19 декември. Същото е положението и с младия Пламен Шекерджиев, който преди 10 дни претърпя операция на апендицит. Аут за целия сезон пък е Станислав Петров, който изкара тежка коремна операция в Германия и ще се възстановява поне 4 месеца. Това наложи центърът Христо Цветанов да бъде преквалифициран като посрещач.Малка утеха за нашите е, че една от звездите на „Белогорие“ Сергей Тетюхин може да не пристигне за мача в София. В състава обаче ще е 218-сантиметровият Дмитрий Мусерски, както и българският национал Николай Николов. \n\n\n                    ", "date": "2017.12.05", "title": "Волейболният ЦСКА ще прави свой музей на славата"}
{"url": "http://www.monitor.bg/a/view/33982-%D0%A6%D0%B5%D0%BD%D0%B8-%D1%80%D0%B0%D0%B7%D1%81%D1%82%D0%BE%D1%8F%D0%BD%D0%B8%D1%8F-%D0%B8-%D0%B1%D0%B0%D0%BD%D0%B4%D0%B8%D1%82%D0%B8-%D0%BF%D0%BB%D0%B0%D1%88%D0%B0%D1%82-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BE%D1%82-%D0%90%D0%BD%D0%B3%D0%BB%D0%B8%D1%8F/", "text": " Над 5000 проститутки в Калининград чакат мондиала\n                    Английските фенове на футбола са в паника. Хулигани, проститутки и гангстери ги очакват на световното първенство в Русия. И всичко това, след като всеки един от тях се бръкне около 14 000 паунда, за да изгледа мачовете от груповата фаза на първенството, изчислява вестник „Дейли Стар”.Само за да следват селекцията на Гарет Саутгейт, британските фенове ще трябва да пропътуват около 6000 километра със самолет, което би им струвало приблизително 5400 паунда на човек, пресмята сайтът FußballWissen. А споменатата обща сума за посещението на трите мача в Русия е пресметната на базата на цените на билетите за мачовете, хотелите, транспорта и храната в страната домакин. При най-добро стечение на обстоятелствата предвидлив запалянко би могъл да мине най-тънко с £4137 за хотели и билети в груповата фаза.Стопроцентовото използване на нискотарифните авиокомпании сваля цената на самолетните билети до1900 паунда – след мача на 18 юни с Тунис във Волгоград. Лъвовете отиват шест дни по-късно на 950 км северно в Нижни Новгород за двубоя с Панама, след което на 1700 км западно в Калининград (на 28 юни), за да срещнат Белгия.Туроператорите съветват феновете да планират пътуванията си колкото може по-скоро. „Цените за резервации се вдигат с по 25% всеки месец, а през април ще са със 150 на сто над сегашните”, коментират от агенция TravelBird. Верният фен на англичаните Джонатан Блек от Бристол обаче отговаря: „Пътувал съм навсякъде с отбора, но Русия е твърде голям залък. Първо, заради разстоянията, а освен това там ще сме мишени на руските хулигани, а това е твърде голям риск.”Последният град, в който ще играят англичаните в групите – Калининград, е „брандиран” като ад на дрогата, престъпността и заразените с HIV проститутки. Отделно от това градът е известен и като главно средище в трафика на хора. Там е най-високото ниво на инфектирани със СПИН в Европа, а туберкулозата и дифтерията също са широко срещани. Криминалитетът пък е пословичен – престъпността е с 20% над средната в Русия.\"Организираната престъпност контролира почти целия живот в града - четем в интернет сайт за туризъм. - Замърсяването задушава Калининград. Градът е приемник на престъпността, организирания бандитизъм и наркотиците.\"Но за феновете на екзотиката европейски сайт за сексуални пътувания уточнява, че из улиците на града има повече от 5000 проститутки.Бирата и водката са три пъти по-евтини, отколкото в Москва, а местните жени се оценяват като \"великолепни\".Английските запалянковци обаче са мишена №1 за местните фенове. Знайни и незнайни боксьори, участници в боевете в клетки, стоят начело на така наречените фен фракции на водещите руски футболни клубове. И те сериозно се готвят да всеят хаос на турнира през следващото лято. Наскоро един от тарторите в агитката на \"Зенит” (Санкт Петербург) каза: \"Ще има кръв по улиците и ще бъде английска кръв. Има 10 000 наши ултраси, готови за борба. Най-добрите ни момчета се обучават. Обучаваме ги в гората в снега и леда.”\n\n\n                    ", "date": "2017.12.05", "title": "Цени, разстояния и бандити плашат феновете от Англия"}
{"url": "http://www.monitor.bg/a/view/69615-%D0%93%D1%80%D0%B8%D1%88%D0%BE-%D1%89%D0%B5-%D0%BF%D0%B8%D1%88%D0%B5-%D0%B0%D0%B2%D1%82%D0%BE%D0%B1%D0%B8%D0%BE%D0%B3%D1%80%D0%B0%D1%84%D0%B8%D1%8F-%D1%89%D0%B5-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D1%82%D0%B0%D0%B9%D0%BD%D0%B8/", "text": "Надал e №1 в историята на Испания\n                    Григор Димитров планира да напише автобиография, в която да разкрие неизвестни неща от живота си. Това обяви баща му Димитър Господинов в интервю за bTV по повод въпрос дали е имало оферта от Франция най-добрият ни тенисист да се състезава под чужд флаг. Димитър Господинов уточни, че книгата трябва да излезе в \"близко бъдеще\", а в нея \"ще се види каква е истината\".Очаква се освен за професионалните си успехи Гришо да посвети част от нея и на завоеванията си извън корта и най вече за раздялата си с Мария Шарапова. Рускинята вече пусна своя автобиография, в която твърди, че двамата са се разделили по взаимно съгласие.Сегашната му любов с Никол Шерцингер също ще бъде описана на страниците на бъдещата му книга.Междувременно Рафаел Надал беше обявен за най-добрият спортист в историята на Испания. Това стана по време на гала вечерта в кметството на Мадрид, посветена на 50-годишнината на местния спортен всекидневник AS.\"Изключително благодарен съм, че получих такава награда, че по този начин съм бил оценен, макар и да не обичам да говоря за себе си с подобни думи. Вярно е, че съм постигнал много в тениса, но и в другите спортни дисциплини имаме много изтъкнати испанци, които са се доказали като иноватори\", заяви Надал, след като получи наградата.\n\n\n                    ", "date": "2017.12.05", "title": "Гришо ще пише автобиография, ще разкрива тайни"}
{"url": "http://www.monitor.bg/a/view/9491-%D0%92%D0%B0%D1%81%D0%B8%D0%BB-%D0%93%D0%BE%D1%81%D0%BF%D0%BE%D0%B4%D0%B8%D0%BD%D0%BE%D0%B2-%D1%88%D0%B5%D1%81%D1%82%D0%B8-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE/", "text": "\n                    Васил Господинов се нареди на 6-о място на световното първенство по вдигане на тежести за мъже и жени в Анахайм, Калифорния (САЩ). В кат. до 105 кг последният наш представител на шампионата събра двубой от 392 кг (214 и 178) и записа най-доброто ни класиране.Състезателят на асеновградската школа с треньор Лъчезар Кишкилов тръгна трудно в изхвърлянето, не успя на началните 175 кг, после и на 176. Наложи се да рискува със 178 кг и ги вдигна. След това Господинов изтласка и 214 кг, но не се справи с 220.Шампион с 404 кг двубой е Али Хашеми от Иран, среброто остана за Артур Плесниекс (Лат) с 402 кг, трети е Иван Ефремов (Узб) с 399 кг.В кат. 94 кг Георги Шиков остана 9-и с двубой 355 кг. (164 и 191). Шампион с 417 кг е Сораб Моради (Ир), събрал цели 29 кг пред сребърния медалист Ауримас Дидсбалис (Лит).Галя Шатова е 16-а в крайното класиране на кат. 63 кг. Тя изхвърли 88 и изтласка 108 кг, за двубой 196 кг. Шампионка със 237 е румънката Елена Тома.\n\n\n                    ", "date": "2017.12.05", "title": "Васил Господинов шести на световното"}
{"url": "http://www.monitor.bg/a/view/6170-%D0%A4%D1%80%D0%B0%D0%BD%D1%86%D1%83%D0%B7%D0%B8%D0%BD-%D1%81-%D0%BD%D0%BE%D0%B2-%D1%80%D0%B5%D0%BA%D0%BE%D1%80%D0%B4-%D0%BD%D0%B0-%D0%9F%D0%B0%D1%81%D0%B8%D1%84%D0%B8%D0%BA%D0%B0/", "text": "\n                    Французинът Франсоа Габар постави нов рекорд за пресичане на Тихия океан в южната му част с многокорпусен плавателен съд под ветрила. С тримарана Macif той мина разстоянието от остров Тасмания до нос Хорн за 7 денонощия, 15 часа, 15 минути и 31 секунди. Предишното топ постижение на самотен мореплавател беше на сънародника му Тома Ковий с тримарана Sodebo, обявен за \"Моряк на 2017 г.\" във Франция - 8 денонощия, 18 часа, 28 минути и 45 секунди.Габар гони в момента и рекорда за най-бърза околосветска обиколка под ветрила на Ковий - 49 дена, 3 часа, 4 минути и 28 секунди. Той трябва да прекоси Атлантика от Хорн до Уесан (Фр) за по-малко от 20 денонощия, за да го подобри. Габар вече подобри с 2 денонощия контролното време между Уесан и нос Хорн, като мина дистанцията за 29 дена, 3 часа и 15 минути, което е второ изобщо в историята след това на Франсис Жойон и неговия екипаж на борда на IDEC Sport - 26 дена, 15 часа и 25 минути.\n\n\n                    ", "date": "2017.12.05", "title": "Французин с нов рекорд на Пасифика"}
{"url": "http://www.monitor.bg/a/view/34979-%D0%A1%D0%BF%D0%B0%D1%80%D1%82%D0%B0%D0%BA-%D1%81-%D0%98%D0%B2%D0%B5%D0%BB%D0%B8%D0%BD-%D0%9F%D0%BE%D0%BF%D0%BE%D0%B2-%D1%89%D0%B5-%D1%82%D1%8A%D1%80%D1%81%D0%B8-%D1%87%D1%83%D0%B4%D0%BE-%D0%BD%D0%B0-%D0%90%D0%BD%D1%84%D0%B8%D0%B9%D0%BB%D0%B4/", "text": "Клоп: Руснаците са опасни, искам бързи голове\n                    Българският национал Ивелин Попов ще излезе като титуляр за „Спартак“ (Москва) утре вечер на митичния стадион „Анфийлд“. Това прогнозираха руските медии преди ключовия мач от група Е срещу „Ливърпул“, който ще реши съдбата на двата тима.Мърсисайдци се нуждаят от равенство, за да си гарантират продължаване напред. Тимът на Попето пък ще гони задължителна победа, за да си осигури класиране за 1/8-финалите напролет. Дори и при негативен развой обаче българският нападател ще играе международни мачове в началото на следващата година, тъй като „Спартак“ е непоклатим на третата позиция и със сигурност ще продължи участието си в Лига Европа. Големият проблем пред мениджъра на „Ливърпул“ е контузията на Жоел Матип. Бранителят получи травма и не тренира, като със сигурност пропуска двубоя и прогнозите са да е аут поне 2 седмици. Добра новина за спеца обаче е завръщането на Рагнар Клаван, който ще заеме мястото на Матип в центъра на защитата. „Този мач е изключително важен за нас, но съм спокоен и вярвам на отбора. Не трябва да подценяваме съперника и да се радваме, че и равенство ни устройва. Искам задължителна победа и максимално бързо да решим мача, за да не даваме шансове на руснаците. „Спартак“ е опасен отбор и може да създаде много проблеми“, коментира Клоп преди двубоя.В група F единствената въпросителна е дали „Шахтьор“ или „Наполи“ ще продължи напред. Украинците приемат вече класиралия се „Манчестър Сити“ и ще са доволни и на равенство, докато италианците ще търсят задължителна победа над „Фейенорд“ и ще се надяват „гражданите“ да вземат своето в Донецк.В група G първото място също е ясно още от миналия кръг, когато „Бешикташ“ си осигури историческо класиране за следващата фаза. В спора за второто място „Порто“ и РБ (Лайпциг) са с равни точки, но португалците имат предимство в класирането. И двата тима са домакини в последните си двубои, като тези мачове ще развържат възела в класирането.Интригата пък липсва изцяло в група Н, където всичко бе ясно още преди 2 седмици. „Тотнъм“ е първи, а еврошампионът „Реал“ ще завърши втори. В протоколни двубои испанският колос приема закъсалия германски „Борусия“ (Д), а „шпорите“ домакинстват на кипърския АПОЕЛ, където играе Живко Миланов. Група Е: Марибор – Севиля, Ливърпул – Спартак (М) (по bTV Action)Група F: Фейенорд – Наполи, Шахтьор – Манчестър СитиГрупа G: РБ Лайпциг – Бешикташ, Порто – МонакоГрупа Н: Реал (М) – Борусия (Д) (по Ring.bg), Тотнъм – АПОЕЛ \n\n\n                    ", "date": "2017.12.05", "title": "„Спартак“ с Ивелин Попов ще търси чудо на „Анфийлд“"}
{"url": "http://www.monitor.bg/a/view/23225-%D0%A0%D0%B5%D0%B0%D0%BB-%D0%B8-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0%D1%85%D0%B0-%D0%B7%D0%B0-%D0%9A%D1%83%D0%BF%D0%B0%D1%82%D0%B0-%D0%BD%D0%B0-%D0%BA%D1%80%D0%B0%D0%BB%D1%8F/", "text": "\n                    Трикратният пореден носител на Купата на краля „Барселона“ ще се бори със „Селта“ на фаза 1/8-финал от тазгодишното издание на състезанието. Това отреди жребият в спортния център Лас Росас край Мадрид. Само преди три дни момчетата на Ернесто Валверде не успяха да победят галисийския тим на “Камп Ноу”. Първият мач от елиминацията ще бъде на “Балаидос”, а реваншът - в Каталуния. През миналия сезон отборът от Виго отстрани „Реал“ (Мадрид) и стигна до полуфинал в турнира.Шампионът на Испания „Реал“ (Мадрид) се падна с доста по-лек опонент - втородивизионния „Нумансия“. Другият столичен колос „Атлетико (М) пък извади луд късмет и изтегли един от двата третодивизионни тима - каталунския „Лейда“.Срещите от 1/8-финалната фаза са на 3 и 10 януари.\nФорментера - Алавес\nЛейда - Атлетико Мадрид\nНумансия - Реал Мадрид\nСелта - Барселона\nКадис - Севиля\nЛеганес - Виляреал\nЛас Палмас - Валенсия\nЕспаньол - Леванте\n\n\n                    ", "date": "2017.12.05", "title": "„Реал“ и „Барселона“ се разминаха за Купата на краля"}
{"url": "http://www.monitor.bg/a/view/35516-%D0%92%D1%80%D1%8A%D1%87%D0%B2%D0%B0%D1%82-%D0%97%D0%BB%D0%B0%D1%82%D0%BD%D0%B0%D1%82%D0%B0-%D1%82%D0%BE%D0%BF%D0%BA%D0%B0-%D0%BD%D0%B0-%D0%90%D0%B9%D1%84%D0%B5%D0%BB%D0%BE%D0%B2%D0%B0%D1%82%D0%B0-%D0%BA%D1%83%D0%BB%D0%B0/", "text": "\n                    Нетрадиционна церемония за връчване на най-престижната индивидуална награда във футбола – \"Златната топка\", са подготвили организаторите от \"Франс Футбол\".Наградата ще бъде връчена в петък на върха на Айфеловата кула в Париж, а водещ на събитието ще бъде бившият френски национал Давид Жинола. Фаворит е звездата на „Реал“ (Мадрид) Кристиано Роналдо, който спечели титлата в Испания и дублира трофея в Шампионската лига. За основни негови конкуренти се сочат големият му съперник в последното десетилетие Лео Меси и най-скъпият играч в света Неймар. Ако Роналдо действително спечели, то това ще бъде неговата пета \"Златна топка\", с което ще се изравни с рекордьора по този показател Меси.\n\n\n                    ", "date": "2017.12.05", "title": "Връчват „Златната топка“ на Айфеловата кула"}
{"url": "http://www.monitor.bg/a/view/79029-%D0%91%D0%A4%D0%A1-%D0%BA%D0%B0%D0%BD%D0%B8-%D0%95%D0%B3%D0%B8%D0%BF%D0%B5%D1%82-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Представители на БФС водят преговори със световноизвестния треньор Ектор Купер за организирането на приятелски мач между България и Египет. Аржентинският специалист е начело на „фараоните” от 2015 година и успя да ги класира за мондиала в Русия. Ако всичко приключи благополучно, двубоят ще се състои през март – на 19-и или на 27-и, когато има две определени от ФИФА дати за контроли. Все още не е ясно и къде ще се състои срещата, като по-вероятно е да е в София. Египет се падна в една група на световното първенство догодина с домакина Русия, Саудитска Арабия и Уругвай.Има вариант националният ни тим да играе още един приятелски двубой през март. Под сурдинка се говори за контрола и с Италия, но от БФС обявиха, че този вариант твърдо е отпаднал. Най-вероятно е, освен с Египет да премерим сили с още един съперник, той също ще е финалист на Мондиал 2018, разкри преди десетина дни вицепрезидентът на БФС Йордан Лечков. Миналия месец България победи с 1:0 Саудитска Арабия в Лисабон, а след мача селекционерът Петър Хубчев коментира, че ще настоява за максимален брой приятелски двубои преди старта на евроквалификациите.\n\n\n                    ", "date": "2017.12.05", "title": "БФС кани Египет за контрола в София"}
{"url": "http://www.monitor.bg/a/view/7039-%D0%A2%D0%BE%D0%B4%D0%BE%D1%80-%D0%9D%D0%B5%D0%B4%D0%B5%D0%BB%D0%B5%D0%B2-%D0%B2%D0%B8%D1%81%D0%B8-%D0%B7%D0%B0-%D0%91%D0%BE%D1%82%D0%B5%D0%B2-%D0%9F%D0%B4-%D0%95%D1%82%D1%8A%D1%80/", "text": "\n                    „Ботев“ има сериозен проблем с един от най-важните си играчи преди шампионатния мач в събота от 15 часа срещу „Етър“ в Пловдив.Под въпрос за „канарчетата“ е националът Тодор Неделев. Той се контузи в прасеца в последния двубой с „Черно море“ и бе заменен принудително още през първото полувреме. От лекарския щаб на „Ботев“ правят всичко възможно да го вдигнат за мача, като има шансове да играе със специални стелки, които да облекчават напрежението в травмирания мускул. Възможно е и Неделев да бъде запазен за четвъртфинала за Купата на България срещу „Литекс“ на 12 декември (вторник) от 17,30 часа.В същото време треньорът на „Ботев“ (Пловдив) Николай Киров ще събере своите футболисти за старта на зимната подготовка на 5 януари. В първите ден-два \"жълто-черните\" ще преминат задължителните физически тестове, след което до 21 януари ще се готвят под тепетата, а играчите ще са в лагерна обстановка на базата на \"канарчетата\". На 21-ви пловдивчани заминават за Алания, Турция, където ще прекарат следващите 13 дни и ще изиграят поне пет контролни срещи.\n\n\n                    ", "date": "2017.12.05", "title": "Тодор Неделев виси за „Ботев“ (Пд) - „Етър“"}
{"url": "http://www.monitor.bg/a/view/50651-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D1%82%D1%80%D0%B5%D0%BD%D0%B8%D1%80%D0%B0-%D0%B2-%D0%A2%D1%83%D1%80%D1%86%D0%B8%D1%8F-%D0%B8-%D0%98%D1%81%D0%BF%D0%B0%D0%BD%D0%B8%D1%8F-%D0%B1%D1%80%D0%B0%D0%B7%D0%B8%D0%BB%D0%B5%D1%86-%D1%81%D0%B5-%D0%BA%D0%BE%D0%BD%D1%82%D1%83%D0%B7%D0%B8/", "text": "\n                    ЦСКА-София обяви плановете си за зимната подготовка на отбора. Първата част от тренировките ще преминат в Турция. Имаше вероятност \"червените\" да се готвят в първите дни на родна земя, но в крайна сметка са предпочели югоизточната ни съседка. Отборът се събира на 8 януари (понеделник), като играчите ще преминат медицински прегледи до 10-и и летят за лагера в Турция. Той ще продължи около десет дни, като най-вероятно уикендът на 20 и 21 януари ще бъде почивен за футболистите. На 22 или 23 януари тимът заминава за втората фаза от подготовката, която ще протече в Испания. Условията по престоя на Пиренейския полуостров са напълно уточнени, трябва единствено да станат ясни и всички контроли. Отборът ще се прибере в България на 5 февруари.В същото време стана ясно, че ЦСКА-София ще е без бразилския халф Енрике Рафаел в следващия мач срещу „Берое“. Крилото е играл със силни болки срещу „Витоша“ заради счупен пръст, поради което бе заменен малко след началото на второто полувреме от Кулма. Бразилецът записа 3 поредни участия като титуляр - срещу „Локомотив“ (Пд, 1:0), „Септември“ (2:0) и „Витоша“ (2:0). Срещата с „Берое“ е на 10 декември (неделя) на \"Армията\" от 17 часа, като ще се проведе без публика заради наказанието след боя на \"Лаута\".\n\n\n                    ", "date": "2017.12.05", "title": "ЦСКА-София тренира в Турция и Испания, бразилец се контузи"}
{"url": "http://www.monitor.bg/a/view/82386-%D0%93%D0%B5%D0%BE%D1%80%D0%B3%D0%B8-%D0%9A%D0%BE%D1%81%D1%82%D0%B0%D0%B4%D0%B8%D0%BD%D0%BE%D0%B2-%D0%B7%D0%B0%D0%B3%D1%83%D0%B1%D0%B8-%D0%B4%D0%B5%D1%80%D0%B1%D0%B8%D1%82%D0%BE-%D0%B2-%D0%98%D0%B7%D1%80%D0%B0%D0%B5%D0%BB/", "text": "\n                    „Макаби“ (Хайфа) стартира сезона в Израел с големи амбиции и сериозна селекция, но представянето на тима до момента е много под очакванията. Отборът на Георги Костадинов, който беше титуляр и остана на терена през всичките 90 минути, загуби градското дерби срещу „Апоел“ с 0:1 и остана в средата на класирането. Единственото попадение отбеляза Раду Гинсари с глава още в 12-ата минута. Костадинов беше от малкото футболисти на „Макаби“, които не разочароваха, пишат местните медии. От него тръгнаха някои от най-опасните атаки на символичните гости, но нападателите в зелено сътвориха невероятни пропуски. „Макаби“ се намира на 8-о място в класирането с 15 точки, а „Апоел“ събра 27 и се изравни на върха с шампиона „Апоел“ (Беер Шева).В Дания пък друг от националите - Божидар Краев, продължава да не помирисва терен за „Мидтиланд“. В негово отсъствие тимът му спечели с 3:1 срещу „Одензе“ и се залепи плътно зад лидера в класирането „Брьондби“, като разликата помежду им е само една точка. Краев не се представя добре след трансфера си от „Левски“ и не е изключено съвсем скоро да си търси нов отбор.\n\n\n                    ", "date": "2017.12.05", "title": "Георги Костадинов загуби дербито в Израел"}
{"url": "http://www.monitor.bg/a/view/59086-%D0%91%D0%B5%D1%80%D0%B1%D0%BE-%D0%9D%D0%B5-%D1%87%D0%B0%D0%BA%D0%B0%D0%B9%D1%82%D0%B5-%D0%B3%D0%BE%D0%BB%D0%BE%D0%B2%D0%B5-%D0%BE%D1%82-%D0%BC%D0%B5%D0%BD/", "text": "\n                    Димитър Бербатов използва официалния си профил в Инстаграм, за да отправи послание към феновете на „Керала Бластърс“. Българската звезда на тима заяви, че не бива хората да очакват от него попадения, тъй като играе в халфовата линия. Както е известно, треньорът на индийците Рене Мюлестийн използва 36-годишния футболист на непривична позиция. Бербо има вече 3 мача като полузащитник, в които отборът му записа 3 равенства. \"Трябва да разтегнем, предстоят много мачове... Наистина се наслаждавам на новата си позиция в халфовата линия. Не очаквайте обаче от мен голове. Ще се опитвам и създавам положения за моите съотборници\", написа Бербатов към снимка, на която тренира мускулите си във фитнеса на стадиона.Следващото изпитание за българина в Индия ще е в събота от 16,30 часа наше време, когато „Керала“ за първи път ще гостува този сезон. В мач от четвъртия кръг на първенството „жълтите“ излизат срещу „Гоа“, а двубоят ще се предава пряко в спортните канали на Mtel. В първите си 3 срещи от кампанията „Керала Бластърс“ вкара само един гол, като очакванията на феновете са за първа победа.\n\n\n                    ", "date": "2017.12.05", "title": "Бербо: Не чакайте голове от мен"}
{"url": "http://www.monitor.bg/a/view/59036-%D0%A5%D0%BE%D1%84%D0%B5%D0%BD%D1%85%D0%B0%D0%B9%D0%BC-%D1%81-%D1%80%D0%B5%D0%B7%D0%B5%D1%80%D0%B2%D0%B8-%D0%B8-%D1%8E%D0%BD%D0%BE%D1%88%D0%B8-%D1%81%D1%80%D0%B5%D1%89%D1%83-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86/", "text": "Херо: Няма да се защитаваме, а ще се надиграваме\n                    „Лудогорец“ ще играе срещу демотивиран и пълен с резерви „Хофенхайм“ в ключовия мач от група С на Лига Европа. Двубоят на „Райн Некар Арена“ е от 20 часа в четвъртък и ще реши съдбата на българския шампион в надреварата. Играчите на Димитър Димитров-Херо се нуждаят поне от точка, за да си гарантират продължаване във фазата на директните елиминации. „Хофенхайм“ пък няма шансове и двубоят за тима е протоколен.Именно поради тази причина треньорът Юлиан Нагелсман призна, че ще експериментира.Спецът ще заложи на множество юноши и резерви, като ще запази титулярите си за битките в Бундеслигата. \"Ще се опитаме да дадем надежда на гладни за футбол млади футболисти, които за първи път ще излязат на терена и ще искат да докажат, че имат място там. Няма значение, че надпреварата за нас е приключила. За тях обаче не е. Знам, че мачът е без значение и ще мога да експериментирам“, сподели спецът. Това определено е добра новина за „Лудогорец“, който обаче може да се класира напред дори и при загуба, ако в другия мач „Истанбул“ не успее да победи „Брага“ в Турция.В същото време Херо даде да се разбере, че не мисли за защитна тактика. Спецът бе категоричен, че „Лудогорец“ няма да изневерява на стила си и ще излезе, за да се надиграва. Добра новина за него е, че той успя да даде почивка на основни играчи при успеха с 2:0 срещу „Дунав“. „Още през второто полувреме срещу „Дунав“ усетих, че момчетата вече мислят за мача с „Хофенхайм“, коментира треньорът на „Лудогорец“. - Нямаше смисъл да хабим сили, защото германците имаха два дни повече за почивка. Ще се опитаме да се надиграваме с този силен противник, който преди два дни разби вицешампиона на Бундеслигата РБ (Лайпциг). Ние обаче трябва да спечелим минимум точка и ще се постараем да намерим оптималния вариант да се противопоставим”, допълни спецът.„Лудогорец“ лети днес в 9:15 часа за Германия с чартър от Варна, като се прибира в петък на обяд в София. Официалната тренировка на тима преди мача с „Хофенхайм“ е насрочена за 19 часа тази вечер, а 30 минути преди това Херо и капитанът Светослав Дяков ще застанат пред медиите.\n\n\n                    ", "date": "2017.12.05", "title": "„Хофенхайм“ с резерви и юноши срещу „Лудогорец“"}
{"url": "http://www.monitor.bg/a/view/11265-%D0%A2%D0%B0%D0%B5%D0%BD-%D0%B4%D1%83%D0%B5%D1%82-%D1%81%D0%B4%D0%BE%D0%B1%D1%80%D0%B8-%D0%9F%D0%B8%D0%BD%D0%BA-%D0%B8-%D0%9A%D1%80%D0%B8%D1%81%D1%82%D0%B8%D0%BD%D0%B0-%D0%90%D0%B3%D0%B8%D0%BB%D0%B5%D1%80%D0%B0/", "text": "\n                    Съвместно парче развя белия флаг между певиците Пинк и Кристина Агилера. След като близо 16 години двете бяха в конфликт, изпълнителката на Funhouse се разписа с участие в новия албум на Агилера. „Записахме дует за новия й диск. Не знам кога ще излезе албумът, но записът е впечатляващ. Песента бе записана преди две години. Не съм запомнила заглавието й, но тя е невероятна.“, издаде Пинк пред в. „Сън“.Пинк и Агилера преминаха границите на добрия тон по време на записа на кавъра на Lady Marmalade за филма „Мулен руж“ през 2001 г. Тогава Пинк остана обидена от факта, че звездата от „Бурлеска“ си е издействала повече куплети от колежките си. Това даде повод в следващите години певиците често да отправят хапливи нападки една срещу друга.   \n\n\n                    ", "date": "2017.12.05", "title": "Таен дует сдобри Пинк и Кристина Агилера"}
{"url": "http://www.monitor.bg/a/view/60421-%D0%A1%D0%BE%D1%84%D0%B8-%D0%9C%D0%B0%D1%80%D0%B8%D0%BD%D0%BE%D0%B2%D0%B0-%D0%B8%D0%B7%D0%BB%D0%B8%D0%B7%D0%B0-%D0%B2-%D0%90%D1%80%D0%B5%D0%BD%D0%B0-%D0%90%D1%80%D0%BC%D0%B5%D0%B5%D1%86-%D1%81-%D0%A8%D1%83%D1%88%D0%B0%D0%BD%D0%B0/", "text": "\n                    Наско Ментата ще се обясни в любов на „Шушана“ минути преди на сцената в „Арена Армеец“ Софи Маринова да отпразнува своя 20-годишен професионален юбилей. Датата на големия концерт е 9 декември, а по случай рождения ден на ромската перла вчера, организаторите пуснаха промоционални пропуски от по 10 лв. Освен Атанас Илиев, както е истинското име на Ментата, гърба на Софка ще пазят още и музикантите от оркестър „Кристали“. Тон за песен се очаква да даде и синът на Маринова Лоренцо, който това лято се разписа с дебютно самостоятелно парче - „В атака“.\n\nИзпълнителката на „Стари рани“ ще се разпише в историята като първия попфолк изпълнител, напълнил най-голямата зала у нас. В концерта трябваше да се включи и любимият на Софи Тодор Давидов-Гринго, който през октомври бе арестуван заради обвинения в рекет. Двамата влюбени имат няколко дуета, като именно Маринова допринесе за музикалната кариера на бившия бодигард. Според първоначалните планове Гринго трябваше да бъде и режисьор на шоуто тази събота.\n                    ", "date": "2017.12.05", "title": "Софи Маринова излиза в „Арена Армеец“ с „Шушана“"}
{"url": "http://www.monitor.bg/a/view/8623-%D0%92%D0%BB%D0%BE%D0%B3%D1%8A%D1%80%D0%BA%D0%B0-%D1%81%D1%8A%D0%B4%D0%B8-%D0%BF%D0%B5%D0%B2%D0%B5%D1%86-%D0%B7%D0%B0%D1%80%D0%B0%D0%B4%D0%B8-%D0%A1%D1%83%D0%B7%D0%B0%D0%BD%D0%B8%D1%82%D0%B0/", "text": "\n                    Влогърката Мирела Лилова иска да съди певеца Юлиян Асенов, че използва техен дует, заменяйки я с лицето на лолитката Сузанита. Лилова обясни пред Bulgaria ON AIR, че иска да си търси правата, но засега няма нужните доказателства. Песента „Не спазвам правилата“ е записана миналата година, но преди дни се появи с видео в YouTube. Макар ясно да звучи гласът на Лилова, Асенов обяви, че е съвместен проект с 14-годишната щерка на фолидола Орхан Мурад и използва нейни кадри. Изпълнителката на „Луцифер и Буда“ побърза да обясни, че самата тя няма нищо общо с парчето и не е дала разрешение да се изпозлва името й. Юлиян от своя страна се оправда, че дуетът е изтекъл без неговото знание. Дори малобройната му свита фенове обаче не повярва, тъй като той наскоро публикува своя снимка с въпроса „Гери-Никол или Сузанита? В дилема съм, помагайте!“, загатвайки за предстоящ проект. Междувременно песента вече е свалена от YouTube..\n\n\n                    ", "date": "2017.12.05", "title": "Влогърка съди певец заради Сузанита"}
{"url": "http://www.monitor.bg/a/view/50567-%D0%9E%D0%BF%D0%B5%D1%80%D0%B8%D1%80%D0%B0%D1%85%D0%B0-%D0%BF%D0%BE%D0%B2%D1%82%D0%BE%D1%80%D0%BD%D0%BE-%D0%B1%D0%B5%D0%B1%D0%B5%D1%82%D0%BE-%D0%BD%D0%B0-%D0%94%D0%B6%D0%B8%D0%BC%D0%B8-%D0%9A%D0%B8%D0%BC%D1%8A%D0%BB/", "text": "\n                    Тв водещият Джими Кимъл разкри, че най-малкият му син Били е претърпял втора сърдечна операция. Тежката процедура е минала успешно за 7-месечното момченце. „Сестрите в болницата установиха, че до кръвта му не достига достатъчно кислород, нито до сърцето и дробовете му. Беше ужасяващо, а съпругата ми се възстановяваше и нямаше представа какво се случва.“, изповяда се след първата операция водещият на последната церемония по връчването на „Оскарите“. 49-годишният татко и половинката му Моли Макниърни посрещат на бял свят малкия Били на 21 април, а 3 дни по-късно той е подложен на процедурата. Евентуално ще бъде извършена и трета като порасне. Кимъл и Макниърни възпитават заедно и 2-годишнта Джейн. Комикът има по-големи син и дъщеря от първия си брак – Кейти и Кевин.Докато Кимъл се фокусира върху семейството си, актьорът Крис Прат седна на стола му за да посреща гостите в прочутото токшоу.   \n\n\n                    ", "date": "2017.12.05", "title": "Оперираха повторно бебето на Джими Кимъл"}
{"url": "http://www.monitor.bg/a/view/76210-%D0%98%D0%B7%D0%B2%D0%B5%D1%81%D1%82%D0%BD%D0%B8-%D1%85%D1%83%D0%B4%D0%BE%D0%B6%D0%BD%D0%B8%D1%86%D0%B8-%D1%81%D0%BF%D0%BE%D1%80%D1%8F%D1%82-%D0%B7%D0%B0-%D1%80%D0%B5%D0%B0%D0%BB%D0%BD%D0%BE%D1%81%D1%82%D1%82%D0%B0/", "text": "\n                    Мащабна изложба „Спорът за реалността“ представя Съюзът на българските художници до 22 декември на цели два етажа от своята галерия на ул. „Шипка“ 6. Експозицията събира 60 автори от различни поколения, които при други обстоятелства трудно биха могли да бъдат видени заедно, защото са с полярно противоположни светогледи и естетически възгледи. Именно затова сбирката има трима куратори – проф. Станислав Памукчиев, проф. Петер Цанев и Кирил Василев. Благодарение на техните усилия в едно пространство конфронтирано съжителстват широк спектър от „класически“ пластични изразявания до крайно провокативни, концептуализации, изследващи границите на живописта и скулптурата.Изложбата включва работи от второто десетилетие на XXI век, като представя значими автори от най-възрастното поколение български художници заедно със силни и доказани имена от средното поколение и най-младите вече утвърдени скулптори и живописци, които доказват жизнеността на своите артистични визии и свидетелстват за паралелното съществуване на различни светогледни позиции в съвременната култура. Всички участващи са предоставили на вниманието на публиката най-доброто създадено от тях в последно време, убеден е проф. Станислав Памукчиев. Сред имената, чиято творческа интерпретация на действителността ще видим в залите, са Андрей Даниел, Анета Дръгушану, Валентин Старчев, Венци Занков, Десислава Минчева, Димитър Яранов, Долорес Дилова, Димитър Генчев, Елена Панайотова, Иво Бистрички, Любен Генов, Милко Божков, Николай Майсторов, Павел Койчев, Расим, Светлин Русев, Свилен Блажев, Станислов Памукчиев и още много други.Изложбата „Спорът за реалността“ е замислена едновременно като изследователски проект и като дискусионен форум. Основната цел на проекта е да предложи критически поглед към доминиращите идеи в съвременната българска живопис и скулптура. Той за пръв път поставя в центъра на дебата за съвременното изкуство въпроса за смисъла и съдържанието като определящи създаването и прочита на художествения образ. Проектът е част от културния календар на Столична община за 2017 г. \n\n\n                    ", "date": "2017.12.05", "title": "Известни художници спорят за реалността"}
{"url": "http://www.monitor.bg/a/view/49764-%D0%A4%D0%B8%D0%BB%D1%85%D0%B0%D1%80%D0%BC%D0%BE%D0%BD%D0%B8%D1%8F%D1%82%D0%B0-%D0%9F%D0%BE%D0%B4%D0%B0%D1%80%D0%B8-%D0%BA%D0%BE%D0%BD%D1%86%D0%B5%D1%80%D1%82-%D0%B7%D0%B0-%D0%9A%D0%BE%D0%BB%D0%B5%D0%B4%D0%B0/", "text": "\n                    За трета поредна година Софийската филхармония предлага на меломаните идеята „Подари концерт за Коледа“. Кампанията започва на 7 декември и ще е активна до 29 декември. В този период всеки, който закупи билети от касата на зала „България“ за декемврийските концерти, получава 50 % отстъпка от цената им. А концертните цикли за 2018 г. ще се продават с 30% намаление.\n\nВ програмата за месеца изкушенията са много. На 7 и 8 декември Максим Ешкенази и Софийската филхармония представят музиката на Джон Уилямс – композитора на саундтрака на „Междузвездни войни“ и още много емблематични филми. На 14 декември своя първи концерт у нас ще изнесе звездата от Метрополитън опера баритонът Томас Хемпсън. Диригент ще е Павел Балев. 17 декември е денят за среща със солиста на Виенската филхармония - тромпетиста Щефан Хаймел, и диригента Щефан Фраас.На 21 декември сцената ще бъде във владение на ексцентричната и виртуозна цигуларка Патриция Копачинская, наричана от почитателите си „босоногия ангел“. На 25 декември е Коледното матине под палката на маестро Найден Тодоров и с участието на Михаил Михайлов, Еделина Кънева и Детския филхармоничен хор. Традиционният Новогодишен концерт е на 28 декември с участието на Камелия Тодорова, Орлин Горанов, Васил Петров и Националния филхармоничен хор. Диригент е Славил Димитров.\n                    ", "date": "2017.12.05", "title": "Филхармонията: „Подари концерт за Коледа!“"}
{"url": "http://www.monitor.bg/a/view/80481-%D0%92%D0%B0%D1%81%D0%B8%D0%BB-%D0%9F%D0%B5%D1%82%D1%80%D0%BE%D0%B2-%D0%B4%D0%BE%D0%B9%D0%B4%D0%B5-%D0%B2-%D0%9D%D0%94%D0%9A-%D1%81-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D0%91%D1%80%D1%83%D1%81-%D0%A3%D0%B8%D0%BB%D0%B8%D1%81/", "text": "\n                    Под звуците на основната тема от Джеймс Бонд и в елегантен костюм, на чиито ревер можеш да наточиш нож – така пристигна Васил Петров на концерта си „Синатра: Вегас“ в НДК. В унисон с винтидж концепцията на спектакъла певецът погъделичка любопитството на феновете слизайки от уникален ретро автомобил – бял „Спартан 2“ от 1980 г, чиито пръв собственик е бил холивудския ас Брус Уилис.\n\nШоуто, с което Петров почете музикалния си идол, пренесе близо 4000 в атмосферата на елегантен джаз клуб и във времената, в които джентълмените чакаха на опашка, за да запалят цигарето на обожаваната от тях жена. В рамките на два часа и с подкрепата на Биг Бенда на БНР под диригентската палка на Антони Дончев Петров разходи публиката с кабаретен финес из класики като Fly Me To The Moon и New York, New York. С една от сродните му души в бранша - Хилда Казасян, кръстосаха тембър за емблематични боса нова теми като Corcovado и How Insensitive. Безспорен гвоздей на вечерта бе изненадващата поява на 10 -годишната Валерия Стоянова, с която направиха Something Stupid. Сред специалните гости на Васко бяха още Веси Бонева и бас баритона от Ню Орлиънс Брус Джонсън, който прекъсна снимките на филм в Лондон специално, за да присъства на събитието.\n\nПищната сценография и блясъка на балета в „Синатра: Вегас“ ще забавляват зрителите на bTV в първия ден на 2018 г от 12.30 ч. \n                    ", "date": "2017.12.05", "title": "Васил Петров дойде в НДК с колата на Брус Уилис"}
{"url": "http://www.monitor.bg/a/view/54419-%D0%9C%D0%B0%D1%80%D0%B8%D1%8F-%D0%98%D0%BB%D0%B8%D0%B5%D0%B2%D0%B0-%D0%BF%D1%83%D1%81%D0%BA%D0%B0-%D0%BD%D0%B0-%D0%B1%D0%B5%D0%B1%D0%B5%D1%82%D0%BE-%D0%9C%D0%BE%D1%86%D0%B0%D1%80%D1%82-%D0%B8-%D1%84%D0%BE%D0%BB%D0%BA%D0%BB%D0%BE%D1%80/", "text": "С Георги решихме да създадем живот и Бог бе милостив- забременях веднага, казва певицата\n                    Произведения на Бетовен, Моцарт и Шопен звучат най-често в дома на Мария Илиева, която е бременна в седмия месец и планира да приключи с участията си след Нова година в очакване на сина си. „Слушам и български фолклор, както и хора на моята майка, който носи нейното име - „Ваня Монова“. Струва ми се, че музикалния ми избор се харесва на бебето, понякога поритва в ритъм. Като добавим това, че\n\n\n\nмисля, че ще му е лесно да се адаптира в звуковата среда, в която ще живее.“, сподели в ексклузивно интервю  за сп. Eva певицата. Новината за най-знаковото събитие в живота на една жена тя сподели преди месец в Инстаграм. Бащата на детето има бизнес в Белгия и е с 12 години по-млад от поп звездата. „С Георги се влюбихме, пожелахме да създадем живот и Бог бе милостив – забременях веднага. Той е по-млад от мен и не виждам нищо сензационно в този факт. За мен годините са цифри, които нямат непременна връзка с поведение, душевност, визия.“, категорична е Илиева.\n\nОт детството си тя пази книги на Карл Май, Луис Каорл и Ектор Мало, но веднага щом момченцето й проходи ще започне да го забавлява, пресъздавайки ситуации от любимите си приказки като театър. Изпълнителката на „Лунен сън“ добави още, че не ходи на училище за родители, но набляга на четива за детска психология, за да надгради инстинктите си с познание. Тя обмисля варианта да отглежда сина си в Белгия и\n\n\n\n„Пътувам доста и не изключвам опцията да живея извън България. Европа е твърде малка, за да придаваме съдбовна важност на местоживеенето си.“, казва Мария.\n\nНа въпроса как гледа на злобата на „бивши“ гаджета (последния, нападнал публично Мария бе рапъра Наско Колев, с който тя се запозна в X Factor и взе под продуцентското си крило в лейбъла „Стерео Стая“), звездата отговаря: „Имам няколко грешки на растежа, но те са ми дали ценни уроци и към днешна дата правя разлика между любов и увлечение. А озлобените „бивши“ като цяло са нещастни хора, лишени от себеуважение.“, категорична е Илиева.\n\n \n                    ", "date": "2017.12.05", "title": "Мария Илиева пуска на бебето Моцарт и фолклор "}
{"url": "http://www.monitor.bg/a/view/75330-%D0%94%D0%B8%D0%BB%D1%8F%D0%BD%D0%B0-%D0%9F%D0%BE%D0%BF%D0%BE%D0%B2%D0%B0-%D0%BD%D0%B0-%D0%BA%D0%BE%D0%BB%D0%B5%D0%B4%D0%B5%D0%BD-%D1%88%D0%BE%D0%BF%D0%B8%D0%BD%D0%B3-%D1%81-%D0%91%D0%BE%D1%80%D0%B8%D0%BB-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "\n                    Моделът Диляна Попова умили феновете си в Инстаграм с кадър, в който със сина й Борил разменят целувка пред празнична витрина на „Оксфорд Стрийт“. Момченцето е с шапка с форма на мечешка глава и изглежда разсеяно от фотографа, който по всяка вероятност е Августина Маркова-Тути. Стилистката е сред най-близките приятелки на Диляна, а дъщеря й Аврора е нерзаделна с Борил и визуалната им прилика често кара непознати да ги бъркат с близнаци. Да отскача на коледен шопинг до британската столица е традиция за Диляна.\n\nМиналата година по това време тя се потопи в приказната атмосфера на града заедно с Тути и тв водещата Яна Грудева, а Борил разхождаха с количка заради големите разстояния. Тогава хубавицата, която през последните години направи успешни роли в сериали като „Стъклен дом” и „Революция Z”, показа на сина си Лондон от птичи поглед. Двамата посетиха най-високата сграда The Shard, чиито 68-и и 69-и етаж позволяват 360 градусова панорама на 40 мили разстояние.\n\n \n\n \n                    ", "date": "2017.12.05", "title": "Диляна Попова на коледен шопинг с Борил в Лондон "}
{"url": "http://www.monitor.bg/a/view/65769-2cellos-%D0%BF%D0%BE%D1%82%D0%BE%D0%BF%D0%B8%D1%85%D0%B0-%D0%A2%D0%B8%D1%82%D0%B0%D0%BD%D0%B8%D0%BA-%D0%BF%D1%80%D0%B5%D0%B4-10-000/", "text": "Лука и Степан смениха филмовата музика с рок експлозия \n                    Близо 10 000 меломани влязаха във филма на 2Cellos в „Арена Армеец“. Експлозивното дуо представи у нас новия си албум Score, посветен на мелодии от киношедьоври като „Титаник“, „Кръстникът“ и „Гладиатор“. Гърба на сцената им пази Лондонският симфоничен оркестър, а барабанист от Хърватия застъпи като специален гост. За всяко парче Лука Сулич и Степан Хаузер се раздадоха на 110%, като феновете можеха да видят как съпреживяват всяка изсвирена нота с мимическите си мускули и на огромните екрани зад тях.„Добър вечер, България!“, откри на чист български събитието Лука, предскавяйки Степан като свой главен асистент. Двамата дадоха картбланш на присъстващите да крещят, стават, танцуват, тъй като „това не е класически концерт“, а малчуганите като че ли само това чакаха и сцената бързо бе обградена от ухилени хлапета.2Cellos ни разходихас аранжимент от мелодии на Рамин Джавади, с което плавно преминаха към втората част от шоуто, посветена на кавърите, с които станаха YouTube сензация - Thunderstruck на AC/DC, Smooth Criminal на Maйкъл Джексън и др. Рок експлозията стигна връв в изпълнение на Highway To Hell, за коетоНа един от петте биса, на които се поклониха Лука и Степан, те изсвириха Despacito, което се хареса дори на противниците на захаросания летен хит. Не липсваха и закачки към публиката. „Не мога да повярвам, че останахте до края. За първи път ни се случва.“ и „Виждам, че има хубави момичета и не ми се тръгва. Шегувам се. Не, че не сте хубави, ама аз и без това съм гей“, са само част от намиганията на Степан към родните меломани.София е една от спирките от световното турне на 2Cellos и момчетата дават заявка да се върнат отново догодина. „Невероятни сте! Всеки път, когато идваме си казваме, че българската публика е най-страхотната в света. А вие всеки път сте още по-невероятни“, сподели развълнуван Хаузер. Разтърсващият спектакъл приключи със селфи, което челистите пожелаха да си направят с присъстващите, едва обхващайки пръскащата се по шевовете зала.  \n\n\n                    ", "date": "2017.12.05", "title": "2Cellos потопиха Титаник пред 10 000"}
{"url": "http://www.monitor.bg/a/view/29303-%D0%91%D0%B5%D0%BA%D0%B2%D0%BE%D0%BA%D0%B0%D0%BB%D0%B8%D1%81%D1%82-%D0%BD%D0%B0-%D0%9F%D0%BE%D0%BB%D0%B8-%D0%93%D0%B5%D0%BD%D0%BE%D0%B2%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%90%D0%B2%D1%81%D1%82%D1%80%D0%B8%D1%8F-%D0%BD%D0%B0-%D0%95%D0%B2%D1%80%D0%BE%D0%B2%D0%B8%D0%B7%D0%B8%D1%8F/", "text": "\n                    Сизър Сампсън, който преди година и половина подкрепи на Поли Генова на сцената на „Евровизия“, ще бъде сред главните действащи лица на музикалния конкурс догодина. Певецът ще даде тон за песен като представител на Австрия.\n\nНа сцена, наподобяваща отворена мида, той и останалите състезатели в „Евровизия“ ще се борят за златото от 8 до 12 май в португалската столица Лисабон.\n\nСлед като удари рамо на изпълнителката на If Love Was A Crime и се класираха четвърти в конкурса през 2016 г., тази година Сампсън отново се включи в екипа на българския представител Кристиан Костов. Неговата Beautiful Mess донесе на страната ни историческото второ място в певческото състезание.\n\nМеждувременно стартира и българската селекция за „Евровизия“ догодина. Крайният срок за подаването на проекти за конкурса е 20 декември.\n                    ", "date": "2017.12.05", "title": "Беквокалист на Поли Генова представя Австрия на „Евровизия“"}
{"url": "http://www.monitor.bg/a/view/40756-%D0%A1%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB-%D0%BF%D0%BE%D0%B3%D1%80%D0%B5%D0%B1%D0%B0-%D0%9A%D0%B5%D0%B2%D0%B8%D0%BD-%D0%A1%D0%BF%D0%B5%D0%B9%D1%81%D0%B8-%D0%B2-%D0%9A%D1%8A%D1%89%D0%B0-%D0%BE%D1%82-%D0%BA%D0%B0%D1%80%D1%82%D0%B8/", "text": "В новите епизоди на култовия сериал героят му изчезва зад решетките\n                    Живот зад решетките е една от опциите, с които сценарният екип на „Къща от карти“ се готви да изпрати Кевин Спейси в историята на поредицата. Месец след като работата по последния шести сезон беше преустановена заради обвиненията срещу носителя на „Златен глобус“ в сексуален тормоз, от Netflix дадоха зелена светлина, но с изричното условие в последните епизоди да не присъства екранният Франк Ъндърууд. Последните серии поставиха неговата съпруга Клер (Робин Райт) начело на Белия дом. След като тя отказа да го помилва публично за престъпленията му, преждевременното закопчаване на доскорошния президент изглежда като\n\n \n\n\n\n \n\nот малкия екран.\n\nВъпреки това фенове вещаят, че по-вероятният развой на събитията е смъртта на Франк. Причината - в книгата на Майкъл Добс, по която всъщност е базиран сериалът, героят слага край на живота си. Макар че епизодите отдавна не робуват чинно на историята, създадена от писателя, телеманиаците дори гадаят, че е поръчковият убиец на провалилия се лидер на свободния свят ще бъде именно неговата съпруга.\n\n„Къща от карти“ дебютира в платформата на Netflix през 2013 г., като още тогава се разписа като първият сериал на стрийминг гигант, получил номинация за „Еми“ в категория за най-добра драма. Самите Спейси и Райт са сред основните претенденти за най-престижното тв отличие в САЩ пет поредни години, като за ролите си печелят и „Златен глобус“.\n\nПоследните задкулисни схеми на екранното им семейство ще бъдат разкрити в\n\n \n\n\n\n \n\nТова съобщи директорът по съдържанието на Netflix Тед Сарандъс. Скъсеният сезон се дължи на забавянето на снимачния процес, който ще бъде подновен чак в началото на 2018 г. Към момента екипът е заснел само първите два епизода от новата порция серии, а каква част от тях ще попаднат на малкия екран след пълното разграничаване от Спейси ще разберем по-късно догодина.\n\nДо уволнението на прочутия актьор се стигна, след като неговият колега Антъни Рап го обвини в опит за сексуално посегателство. Ситуацията се развила през 1986 г., когато вторият бил на едва 14-годишна възраст. Въпреки че бе категоричен, че не си спомня инцидента, Спейси се извини. Скандалът се разрасна обаче с признания и на други негови колеги дори от екипа на „Къща от карти“.\n                    ", "date": "2017.12.05", "title": "Секс скандал погреба  Кевин Спейси в \"Къща от карти\""}
{"url": "http://www.monitor.bg/a/view/26210-%D0%A1%D1%8A%D0%B4%D1%8A%D1%82-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%A2%D1%80%D1%8A%D0%BC%D0%BF-%D0%B7%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0/", "text": "\n                    Върховният съд на САЩ разреши на правителството на президента Доналд Тръмп да прилага напълно забраната за влизане в страната на гражданите на шест държави с преобладаващо мюсюлманско население, предадоха Асошиейтед прес и Ройтерс. АП отбелязва, че така заповедта на Тръмп ще влезе изцяло в сила, въпреки че срещу нея са заведени дела в редица съдилища в Съединените щати. Тя се отнася за гражданите на Чад, Иран, Либия, Сомалия, Сирия и Йемен.\nВърховният съд на САЩ взе своето решение със 7 гласа \"за\" при 2 \"против\" - на либералните съдийки Рут Бейдър Гинсбърг и Соня Сотомайор. Така той отмени две съдебни постановления на по-ниска инстанция, които блокираха частично забраната, докато бъдат разгледани жалби срещу нея. Те по-конкретно разрешаваха на граждани на въпросните шест държави, които имат роднински връзки с някого в Съединените щати, да влизат на американска територия.\nЗабраната, която ще влезе в сила, е третата версия на предизвикалата полемика политика, която Тръмп се опита да прокара за първи път една седмица след като встъпи в длъжност през януари, отбелязва Ройтерс.\nМярката се отнася също за гражданите на Северна Корея и някои представители на венецуелските власти. Съдилища на по-ниска инстанция обаче вече дадоха зелена светлина тези разпоредби да влязат в сила.\nИрак също фигурираше в по-ранна версия на заповедта. Впоследствие обаче страната, която е ключов съюзник на САЩ в Близкия изток, бе извадена от черния списък.\nСудан фигурираше в първите две заповеди, но не попадна в третата. Това стана, след като Тръмп отмени американски санкции срещу тази държава заради нейния напредък в борбата срещу тероризма и в областта на човешките права.\nЗабраната е оспорена в апелативни съдилища от щата Хавай и Американския съюз за граждански свободи. Жалбоподателите се аргументираха, че тя дискриминира мюсюлманите в нарушение на конституцията на САЩ. Съдебни изслушвания по въпроса са насрочени по-късно тази седмица.\nДвама съдии на по-ниска инстанция отделно бяха блокирали прилагането на заповедта с мотива, че тя не доказва по какъв начин влизането в Съединените щати на над 150 милиона чуждестранни граждани ще навреди на интересите на страната.\nТръмп издаде първата ограничителна заповед за граждани на преобладаващо мюсюлмански държави през януари. Тя обаче бе блокирана от федерални съдилища и през март той издаде втора, ревизирана заповед. Тя изтече през септември след дълги съдебни борби и Тръмп издаде третата заповед по-късно същия месец.Върховният съд на САЩ разреши на правителството на президента Доналд Тръмп да прилага напълно забраната за влизане в страната на гражданите на шест държави с преобладаващо мюсюлманско население, предадe АП.\nТака заповедта на Тръмп ще влезе изцяло в сила, въпреки че срещу нея са заведени дела в редица съдилища в САЩ. Тя се отнася за гражданите на Чад, Иран, Либия, Сомалия, Сирия и Йемен.Върховният съд на САЩ взе своето решение със 7 гласа \"за\" при 2 \"против\" - на либералните съдийки Рут Бейдър Гинсбърг и Соня Сотомайор. Така той отмени две съдебни постановления на по-ниска инстанция, които блокираха частично забраната, докато бъдат разгледани жалби срещу нея. Те по-конкретно разрешаваха на граждани на въпросните шест държави, които имат роднински връзки с някого в САЩ, да влизат на американска територия.\nЗабраната, която ще влезе в сила, е третата версия на предизвикалата полемика политика, която Тръмп се опита да прокара за първи път една седмица след като встъпи в длъжност през януари, отбелязва Ройтерс.\nМярката се отнася също за гражданите на Северна Корея и някои представители на венецуелските власти. Съдилища на по-ниска инстанция обаче вече дадоха зелена светлина тези разпоредби да влязат в сила.\nИрак също фигурираше в по-ранна версия на заповедта. Впоследствие обаче страната, която е ключов съюзник на САЩ в Близкия изток, бе извадена от черния списък.\nСудан фигурираше в първите две заповеди, но не попадна в третата. Това стана, след като Тръмп отмени американски санкции срещу тази държава заради нейния напредък в борбата срещу тероризма и в областта на човешките права.\nЗабраната е оспорена в апелативни съдилища от щата Хавай и Американския съюз за граждански свободи. Жалбоподателите се аргументираха, че тя дискриминира мюсюлманите в нарушение на конституцията на САЩ. Съдебни изслушвания по въпроса са насрочени по-късно тази седмица.\nДвама съдии на по-ниска инстанция отделно бяха блокирали прилагането на заповедта с мотива, че тя не доказва по какъв начин влизането в САЩ на над 150 милиона чуждестранни граждани ще навреди на интересите на страната.Междувременно Тръмп се отказа да обяви на 4 декември очакваното с голям интерес решение дали ще премести посолството на страната си в Израел от Тел Авив в Ерусалим, предаде Ройтерс. Според говорителя на кабинета на Тръмп Хоган Гидли, решението ще бъде взето \"в близките дни\". \"Президентът бе ясен по тази тема от самото начало: въпросът не е дали, а кога\", подчерта в същото време Гидли.\nПрез 1995 г. Конгресът на САЩ прие закон за преместване на посолството от Тел Авив в Ерусалим, припомня Ройтерс. Оттогава американските президенти подписват на всеки шест месеца заповед за отлагане на изпълнението на това решение.\nКрайният срок Тръмп да направи изтече в понеделник местно време, отбелязва Ройтерс.\nВисокопоставени представители на американските власти изразиха очакване президентът да подпише втората си заповед за отлагане с 6 месеца на преместването на посолството, откакто встъпи в длъжност през януари.\nПреместването би променило датиращата от десетилетия позиция на САЩ по въпроса и може да разпали насилие в Близкия изток, отбелязва Ройтерс.\nИзраел превзе Източен Ерусалим през Шестдневната война от юни 1967 г., а през юли 1980 г. обяви града за своя \"вечна и неделима\" столица. Международната общност обаче не признава израелските претенции към Източен Ерусалим, който палестинците искат за столица на бъдещата си държава.\nПалестинската автономна власт, която контролира Западния бряг на река Йордан, и ислямисткото движение Хамас, управляващо ивицата Газа, предупредиха Тръмп да не признава цял Ерусалим за столица на Израел и да не премества там американското посолство, предаде Франс прес. Това ще унищожи напълно шансовете за мир, подчерта в неделя Набил Шаас, съветник на палестинския президент Махмуд Абас, а Хамас заплаши с нова интифада.Организацията за ислямско сътрудничество (ОИС) каза вчера, че ако Тръмп признае Ерусалим за столица на Израел, това ще представлява \"откровена агресия\" срещу арабския и мюсюлманския свят, предаде АП.\nВ случай че предприеме такъв ход, президентът на САЩ ще навреди на израелско-палестинския мирен процес и ще повиши напреженията в Близкия изток, предупреди саудитският посланик във Вашингтон принц Халид бин Салман, цитиран от Ройтерс.\nВ телефонен разговор френският президент Еманюел Макрон изрази пред американския си колега безпокойство по повод плановете му да признае едностранно Ерусалим за столица на Израел. Френският президент \"потвърди, че въпросът за статута на Ерусалим трябва да бъде решен в рамката на мирните преговори между израелците и палестинците, по-конкретно с цел (съвместното съществуване на) две държави, Израел и Палестина, живеещи в мир и сигурност една до друга, всяка с Ерусалим за столица\".\nИзраелският министър на отбраната Авигдор Либерман, лидер на дясната националистическа партия \"Израел Бейтену\" (\"Нашият дом Израел\"), обаче изрази надежда Тръмп да премести посолството на САЩ. Това би било \"исторически повод за поправяне на една несправедливост\", увери Либерман, цитиран от Франс прес.\n \n\n\n                    ", "date": "2017.12.05", "title": "Съдът потвърди решението на Тръмп за миграцията"}
{"url": "http://www.monitor.bg/a/view/40596-%D0%A1%D0%B0%D0%B0%D0%BA%D0%B0%D1%88%D0%B2%D0%B8%D0%BB%D0%B8-%D0%BF%D0%BB%D0%B0%D1%88%D0%B8-%D1%81%D1%8A%D1%81-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE/", "text": "Негови привърженици го измъкнаха от ареста на спецчастите \n                    Бившият президент на Грузия и бивш губернатор на украинската Одеска област, а по-късно и лидер на украинската опозиция Михаил Саакашвили заплаши със самоубийство, като се беше покачил на покрива на 8-етажния блок, в който живее в Киев.Причината за недоволството на бившия президент на Грузия е обискът, който украинските власти извършиха във временното му жилище. През последните месеци Саакашвили се изживява като лидер на украинската опозиция и импровизира майдани насред Киев. След като крещя, че ще скочи от покрива, спецчастите успяха да го свалят и да го изведат от сградата невредим, но го пратиха в ареста.Украинското правосъдие обвини Саакашвили, който е лидер на опозиционната партия \"Движение на новите сили\", в опит за сваляне на държавната власт. Това съобщи пред журналисти адвокатът му Павло Богомазов. \"Саакашвили е обвинен в опит за сваляне на конституционния строй\", заяви адвокатът.\nВ изявление на Службата за сигурност на Украйна се посочва, че Саакашвили е задържан от нейни служители и от служители на Генералната прокуратура по обвинение \"в съдействие на престъпна организация\". На Саакашвили е връчен обвинителен акт в присъствието на адвоката му и той ще бъде разпитан.По-късно бе съобщено, че сподвижници на Саащашвили са го спасили от ръцете на спецчастите.\nСаакашвили е обвинен по член първи, раздел 256 на украинския наказателен кодекс за съдействие на участници в престъпна организация и за укриване на тяхната дейност чрез предоставяне на помещения и чрез други средства. Ако вината на Саакашвили бъде призната, той може да бъде лишен от свобода от три до пет години.\nПо-рано Службата за сигурност на Украйна извърши обиск в жилището на Саакашвили в Киев.По повод задържането на Саакашвили, АП припомни, че той е водил кампания срещу корупцията в новата си страна Украйна. Саакашвили напусна Грузия през 2013 г., след като беше президент близо десетилетие. Той бе назначен за губернатор на украинската Одеска област, но напусна поста през 2016 г., оплаквайки се, че неговите усилия за изкореняване на корупцията са били възпрепятствани от властите.\nУкраинското гражданство на Саакашвили бе отнето тази година, докато той бе извън Украйна. Той се върна в страната през септември, след като негови поддръжници пробиха полицейската охрана на полско-украинската граница.\n\n\n                    ", "date": "2017.12.05", "title": "Саакашвили заплаши със самоубийство от покрива на 8-етажен блок (ОБНОВЕНА)"}
{"url": "http://www.monitor.bg/a/view/61612-%D0%AE%D1%82%D1%8E%D0%B1-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%86%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D1%89%D0%B5-%D1%85%D0%B2%D0%B0%D1%89%D0%B0%D1%82-%D0%B5%D0%BA%D1%81%D1%82%D1%80%D0%B5%D0%BC%D0%B8%D1%81%D1%82%D0%BA%D0%BE-%D1%81%D1%8A%D0%B4%D1%8A%D1%80%D0%B6%D0%B0%D0%BD%D0%B8%D0%B5/", "text": "\n                    Компанията Ютюб заяви, че възнамерява да увеличи догодина броя на сътрудниците си, работещи за откриване на екстремистко, свързано с насилие и друго неподходящо съдържание, предадe Ройтерс.\nЮтюб е разработила автоматичен софтуер за откриване на свързани с екстремизъм видеоматериали и сега иска да направи същото с клипове, съдържащи слово на омразата или са неподходящи за деца.\nЪплоудърите, чиито видеоматериали бъдат набелязани от софтуера, може да бъдат лишавани от правото да събират приходи от реклама.\nЮтюб обаче е получила оплаквания от ъплоудъри, че софтуерът е предразположен към грешки.\nДобавянето на още хора към хилядите сътрудници, отговарящи за преглеждане на съдържанието, ще осигури на компанията повече данни за захранване и евентуално за подобряване на нейния софтуер за машинно самообучение.\nЦелта е общият брой на хората в компанията Гугъл, проверяващи за съдържание, което може да нарушава нейните политики, да стане над 10 000 през 2018 г.\nС тези действия Ютюб, която е собственост на Гугъл, отговаря на отправяните й критики заради екстремистки, свързани с насилие и други неподходящи видеоклипове и коментари.\nПо-рано тази година Гугъл обяви, че ще засили борбата с разпространение на видеозаписи с екстремистко съдържание в Ютюб.\n                    ", "date": "2017.12.05", "title": "Ютюб увеличава сътрудниците, които ще хващат екстремистко съдържание"}
{"url": "http://www.monitor.bg/a/view/84510-%D0%9C%D0%BE%D1%81%D0%BA%D0%B2%D0%B0-%D0%BE%D0%B1%D1%8F%D0%B2%D0%B8-%D0%93%D0%BB%D0%B0%D1%81%D1%8A%D1%82-%D0%BD%D0%B0-%D0%90%D0%BC%D0%B5%D1%80%D0%B8%D0%BA%D0%B0-%D0%B7%D0%B0-%D1%87%D1%83%D0%B6%D0%B4-%D0%B0%D0%B3%D0%B5%D0%BD%D1%82/", "text": "\n                    Руското Министерство на правосъдието обяви за чужди агенти 9 медии, сред които радиостанциите „Гласът на Америка“ и „Свободна Европа“. На сайта на ведомството вече са публикувани имената на средствата за масова информация, на които е присвоен споменатия статут. Освен двете радиостанции, в „черния“ списък влязоха още медиите „Кавказ.Реалии“, „Крим.Реалии“, тв каналът „Настоящее время“, „Сибир.Реалии“, „Фактограф“, татаро-башкирското радио „Свобода“ и „Idel.Реалии“.\n\n          Източник на Интерфакс в Думата уточни, че на всичките 9 средства за масова информация ще бъде забранен достъпът до долната камара на руския парламент. В понеделник Комитетът по контрол и регламент единодушно подкрепи съответния проект на постановление, припомня агенцията. Очаква се документът да бъде гласуван в пленарна зала още в сряда и да влезе в сила още същия ден. Това означава, че от 6 декември на медиите, обявени за чужди агенти, ще бъдат отнети акредитациите за Думата. Депутатите от всички фракции в парламента обявиха, че ще подкрепят ограничението, което идва в отговор на действията на САЩ по отношение на руските медии. В края на ноември руската телевизия Russia Today /RT/ загуби акредитацията си за двете камари на американския законодателен орган заради новия си статут на чуждестранен агент, припомня CNN. Решението означава, че RT вече няма да достъп до Конгреса и Сената на Съединените щати, с което спира да покрива и едно от изискванията за акредитация за Белия дом. Председателят на комисията по информационна политика към Федералното събрание Алексей Пушков тогава каза пред РИА \"Новости\", че Москва може да реши да отговори реципрочно и американски медии може да загубят достъпа си до законодателните и правителствени органи.\n\n          В горната камара на руския парламент също разглеждат въпроса за възможно отнемане на акредитациите на медиите, обявени за чужди агенти, за заседанията на Федералното събрание. На свой ред секретарят на Централната избирателна комисия Майя Гришина съобщи пред ТАСС, че споменатите медии ще могат безпроблемно да отразяват президентския вот през март 2018 г. Сенатори обясниха, че това е адресна мярка, която ще бъде отменена, ако Вашингтон „прекрати преследването на руски медии в САЩ“, уточнява Интерфакс.\n                    ", "date": "2017.12.05", "title": "Москва обяви „Гласът на Америка“ за чужд агент "}
{"url": "http://www.monitor.bg/a/view/58935-%D0%98-%D0%BB%D0%BE%D0%BD%D0%B4%D0%BE%D0%BD%D1%81%D0%BA%D0%B0%D1%82%D0%B0-%D0%BE%D0%B1%D1%89%D0%B8%D0%BD%D0%B0-%D0%B8%D1%81%D0%BA%D0%B0-%D0%BE%D1%82%D0%B4%D0%B5%D0%BB%D0%B5%D0%BD-%D0%91%D1%80%D0%B5%D0%BA%D0%B7%D0%B8%D1%82-%D0%BA%D0%B0%D1%82%D0%BE-%D0%A1%D0%B5%D0%B2%D0%B5%D1%80%D0%BD%D0%B0-%D0%98%D1%80%D0%BB%D0%B0%D0%BD%D0%B4%D0%B8%D1%8F/", "text": "\n                    Лондон би трябвало да получи във връзка с Брекзит специална сделка, която да му позволи да остане в единния пазар и митническия съюз на Европейския съюз, ако на Северна Ирландия бъде позволено това, заяви днес кметът на британската столица Садик Хан, цитиран от Ройтерс.\nНа преговорите с ЕС за Брекзит днес Лондон се съгласи да гарантира, че Северна Ирландия ще остане свързана с европейските регулации и няма да има \"твърда\" граница между Великобритания и Ирландия. Съобщенията за сделката обаче разгневиха северноирландските съюзници на британската премиерка Тереза Мей и двамата с председателя на Европейската комисия Жан-Клод Юнкер обявиха, че няма споразумение и че преговорите по този заплетен въпрос ще продължат.\n\"Огромни последици за Лондон, ако Тереза Мей приеме, че е възможно част от Великобритания да остане в единния пазар и митническия съюз след Брекзит\", заяви Хан в Туитър.\n\"Лондончани в огромното си мнозинство гласуваха за оставане в ЕС и подобна сделка тук би могла да защити десетки хиляди работни места\", каза той.\n                    ", "date": "2017.12.05", "title": "И лондонската община иска отделен Брекзит като Северна Ирландия"}
{"url": "http://www.monitor.bg/a/view/18534-%D0%97%D0%B0%D0%BF%D0%BE%D1%87%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%B7%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "\n                    \n\n\n                    ", "date": "2017.12.05", "title": " Испания оттегли заповедта си за арест на Пучдемон"}
{"url": "http://www.monitor.bg/a/view/72253-%D0%9F%D0%BE%D1%87%D0%B8%D0%BD%D0%B0-%D1%80%D1%83%D0%BC%D1%8A%D0%BD%D1%81%D0%BA%D0%B8%D1%8F%D1%82-%D0%BA%D1%80%D0%B0%D0%BB-%D0%9C%D0%B8%D1%85%D0%B0%D0%B9/", "text": "\n                    Румънският крал Михай Първи, абдикирал през 1947 г., е починал в Швейцария на 96-годишна възраст.\n\nБратовчедът на британската кралица Елизабет Втора Михай живееше в изгнание в Западна Европа от десетилетия. Той управлява между 1927 и 1930 г. (с регенти, тъй като тогава е дете) и после между 1940 и 1947 г., когато слиза от престола заради комунистическия режим, който се установява в Румъния.\n\nМихай страдаше от левкемия и карцином и наскоро претърпя операция. Миналата година заради здравето си обяви, че се оттегля напълно от обществения живот.\n\nКрал Михай влезе в Румъния през 1990 г., след 43 години в чужбина, с датски дипломатически паспорт, но властите го принудиха да напусне страната. Две години по-късно на посещение получи предложение да се кандидатира за президент, което отхвърли.\n                    ", "date": "2017.12.05", "title": "Почина румънският крал Михай"}
{"url": "http://www.monitor.bg/a/view/46086-%D0%97%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%BC%D0%B5%D1%82%D1%80%D0%BE%D1%81%D1%82%D0%B0%D0%BD%D1%86%D0%B8%D1%8F-%D0%B2-%D0%9B%D0%BE%D0%BD%D0%B4%D0%BE%D0%BD-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%B4%D0%BE%D0%B7%D1%80%D0%B8%D1%82%D0%B5%D0%BB%D0%B5%D0%BD-%D0%BF%D0%B0%D0%BA%D0%B5%D1%82/", "text": "\n                    Централна част от Лондон бе затворена и сграда бе евакуирана заради подозрителен пакет намерен до катедралата Сейнт Пол. По първоначални данни полицията отрича да има опасност за хората. Свидетели обаче разказаха пред британското издание Метро, че са били помолени да напуснат сградите и да се отдалечат от прозорците. Има засилено полицейско присъствие на мястото.\n                    ", "date": "2017.12.05", "title": "Блокираха центъра на Лондон заради подозрителен пакет "}
{"url": "http://www.monitor.bg/a/view/48111-%D0%95%D0%A1-%D0%BD%D0%B0%D0%BF%D1%80%D0%B0%D0%B2%D0%B8-%D1%87%D0%B5%D1%80%D0%B5%D0%BD-%D1%81%D0%BF%D0%B8%D1%81%D1%8A%D0%BA-%D1%81%D1%8A%D1%81-17-%D1%81%D1%82%D1%80%D0%B0%D0%BD%D0%B8-%D0%B4%D0%B0%D0%BD%D1%8A%D1%87%D0%BD%D0%B8-%D1%83%D0%B1%D0%B5%D0%B6%D0%B8%D1%89%D0%B0/", "text": "\n                    17 държави ще бъдат включени в \"черния\" списък на ЕС с данъчните убежища, съобщи Ройтерс. Със списъка евросъюзът се опитва да се справи с агресивното укриване на данъци.\n\nВ черновата на списъка, изготвен от Група \"Кодекс за поведение\" (Данъчно облагане на предприятия), в която влизат данъчни експерти от страните членки на ЕС, бяха включени 25 държави.\n\nНо най-малко 4 държави и територии - Панама, Самоа, Гуам и Маршаловите острови, най-вероятно ще бъдат извадени от списъка, тъй като те в последния момент са обещали да проведат реформи.\n\nЗасегнатите от големите урагани в Атлантическия океан държави са получили отсрочка. Те ще трябва да отговорят на исканията на ЕС до февруари 2018 г.\n\nБрюксел обаче иска да предотврати националните политически интереси да окажат влияние върху финансовите министри на страните членки на ЕС, когато финализират списъка днес.\n\nИ други международни организации създадоха подобни списъци в миналото, но не оказаха никакъв ефект. Организацията за икономическо сътрудничество и развитие публикува списък през юни 2016 г., в който влиза само една държава - Тринидад и Тобаго.\n\nБританската неправителствена организация \"Оксфам\" (Oxfam) смята, че в подобен списък трябва да влизат 35 страни, включително страните членки на ЕС Люксембург, Ирландия, Холандия и Малта.\n\nРазкритите през миналия месец Paradise Papers принудиха страните членки на ЕС да ускорят прокарването на плана за изготвяне на \"черен\" списък с офшорките.\n\nЕС е проверил общо 92 юрисдикции, според АФП.\n                    ", "date": "2017.12.05", "title": "ЕС направи черен списък със 17 страни - данъчни убежища "}
{"url": "http://www.monitor.bg/a/view/80616-%D0%A2%D0%B8%D0%BB%D1%8A%D1%80%D1%81%D1%8A%D0%BD-%D0%92-%D0%BF%D0%BE%D0%B4%D0%BE%D0%B1%D1%80%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D1%81%D0%BC%D0%B5-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B8%D0%BD%D1%82%D0%B5%D1%80%D0%B5%D1%81%D0%B8-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BE%D1%82%D0%BF%D1%80%D0%B5%D0%B4%D0%B8-10-%D0%BC%D0%B5%D1%81%D0%B5%D1%86/", "text": "\n                    Държавният секретар на САЩ Рекс Тилърсън защити работата си начело на дипломатическата служба в стремеж да увери американските дипломати в подкрепата на администрацията на президента Доналд Тръмп, предаде Ройтерс.\nВ първата си публична изява след медийните публикации миналата седмица за плана са Белия дом да го отстрани от поста Тилърсън каза днес пред старши дипломати и персонала на мисията на САЩ в Брюксел, че въпреки \"малко критика\", той все още е на ръководния пост. \"Независимо, че още нямаме победи на таблото, мога да ви кажа, че сме в много по-добра позиция да прокарваме интересите на Америка по света, отколкото бяхме преди 10 месеца\", заяви той.\nСпоред американски представители, цитирани от медии миналата седмица, Белият дом щял да уволни Тилърсън и да сложи на негово място настоящия шеф на ЦРУ Майк Помпео. В петък Тръмп каза, че няма да отстранява Тилърсън, но подчерта, че той определя външната политика на страната. А в събота самият държавен секретар каза,че публикациите не са верни.\nВ речта си пред дипломатическия персонал на САЩ в Брюксел, където Вашингтон има посланик само в посолството си в НАТО, но не и в ЕС и Белгия, Тилърсън декларира, че Държавният департамент \"не бърка ритъма\" що се отнася до американската дипломацияя.\nПо-късно днес предстои среща на Тилърсън с белгийския премиер, а днес и утре той ще разговаря с посланиците на страните членки на ЕС и НАТО. В четвъртък държавният секретар ще е във Виена за среща на Организацията за сигурност и сътрудничество в Европа, а в петък ще пристигне в Париж.\n                    ", "date": "2017.12.05", "title": "Тилърсън: В по-добра позиция сме за американските интереси отколкото отпреди 10 месеца "}
{"url": "http://www.monitor.bg/a/view/16809-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%B6%D0%B5%D0%BD%D0%B0%D1%82%D0%B0-%D0%B3%D0%BB%D0%B0%D0%B2%D0%B0%D1%82%D0%B0%D1%80-%D0%BD%D0%B0-%D0%BC%D0%B0%D1%84%D0%B8%D1%8F%D1%82%D0%B0-%D0%B2-%D0%9F%D0%B0%D0%BB%D0%B5%D1%80%D0%BC%D0%BE/", "text": "\n                    Рано призори във вторник при спецакция на полицията в Палермо бе закопчана Марианджела ди Трапани – съпруга на излежаващия доживотна присъда известен бос и главорез на коза ностра Салвино Мадония. Според антимафиот №1 на Сицилия – магистрата Франческо Ло Вой, напоследък задържаната била действителният оперативен шеф на мафията в административния център на областта. А нейната основна задача, възложена й от „куполата“ или върховния съвет на организираната престъпност на острова, била да реорганизира дейността на коза ностра след смъртта неотдавна на „капо ди тути капи“ Тото Риина.\n\nПо време на предварителното разследване Франческо Ло Вой и подчинените му установили, че Марианджела получавала редовно инструкции от съпруга си при свижданията им в затвора, които в последствие прилагала при управлението на подвластния на фамилията им клан Резутана. Той се шири в централната част на Палермо, известен е с жестокостта си към всички, които не му се подчиняват и е смятан е за особено близък на Риина. На неговата територия са извършени едни от най-знаковите убийства в столицата на Сицилия – на видния антимафиот генерал Карло Алерто дела Киеза, на областния управител Пиерсанти Матарела – брат на сегашния президент на Италия Серджо Матарела, на безкомпромисния в борбата срещу коза ностра полицай Нини Касара и на много други държавни мъже. Като винаги „наказателните операции“ срещу представителите на силите на реда са били ръководени от мъжа на Марианджела – Салвино Мадония.\n\nЗаедно с главатарката Марианджела ди Трапани при полицейската спецакция днес сутринта бяха арестувани още 25 доказани мафиоти. Те са обвинени в рекетиране на търговците и предприемачите в централната част на Палермо, в различни незаконни далавери, в подготовката на убийството на разкаял се техен авер и в престъпно сдружение от мафиотски тип. Специално босът в пола пък е нарочен за привърженик на силовите методи в работата на коза ностра, с които смятал да върне избледнелия напоследък респект към нея от страна на местните хора.\n                    ", "date": "2017.12.05", "title": "Закопчаха жената – главатар на мафията в Палермо"}
{"url": "http://www.monitor.bg/a/view/34569-%D0%94%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%BF%D0%BE%D0%BA%D0%BE%D0%B9%D0%BD%D0%B8%D1%8F-%D0%B2%D1%8A%D1%80%D1%85%D0%BE%D0%B2%D0%B5%D0%BD-%D0%B1%D0%BE%D1%81-%D0%BD%D0%B0-%D0%BC%D0%B0%D1%84%D0%B8%D1%8F%D1%82%D0%B0-%D0%A2%D0%BE%D1%82%D0%BE-%D0%A0%D0%B8%D0%B8%D0%BD%D0%B0-%D0%BF%D1%83%D1%81%D0%BA%D0%B0-%D1%81%D1%82%D0%BE%D0%BA%D0%B8-%D1%81-%D0%BD%D0%B5%D0%B3%D0%BE%D0%B2%D0%BE%D1%82%D0%BE-%D0%B8%D0%BC%D0%B5-%D0%BA%D0%B0%D1%82%D0%BE-%D0%B7%D0%B0%D0%BF%D0%B0%D0%B7%D0%B5%D0%BD-%D0%BC%D0%B0%D1%80%D0%BA%D0%B0/", "text": "\n                    Мария Кончета Риина – дъщерята на споминалия се неотдавна върховен бос на мафията Тото Риина смята да използва името на баща си като запазена марка за произвеждани от нея и съпруга й хранителни продукти. По-специално новият бренд би трябвало да се нарича „Дзу Тото“ или „Чичо Тото“ – тоест така, както хората на коза ностра и всички в Палермо са се обръщали към „капо ди тути капи“ приживе. Мария Кончета, която живее с мъжа си в италианската област Пуля, е пуснала дори подписка в интернет за набиране на инвестиции, тъй като държавата им била конфискувала всички спестявания – над 1,5 млн. евро. Първият продукт, който дъщерята на Риина смятала да пусне на пазара с марката „Дзу Тото“ били капсули с печено в Сицилия силно кафе.\n                    ", "date": "2017.12.05", "title": "Дъщерята на покойния върховен бос на мафията Тото Риина пуска стоки с неговото име като запазен марка"}
{"url": "http://www.monitor.bg/a/view/29627-%D0%97%D0%B0%D1%82%D0%B2%D0%BE%D1%80-%D0%B7%D0%B0-%D0%BC%D1%8A%D0%B6-%D1%81%D0%BF%D0%B8%D0%BF%D0%B0%D0%BD-%D0%B4%D0%B0-%D0%BF%D0%BE%D0%BB%D0%B8%D0%B2%D0%B0-%D0%BD%D0%B8%D0%B2%D0%B0%D1%82%D0%B0-%D1%81%D0%B8-%D1%81-%D0%BA%D0%B0%D0%BD%D0%B0%D0%B1%D0%B8%D1%81/", "text": "\n                    Една година и 10 месеца „лишаване от свобода“ получи Росен Георгиев, който беше спипан да полива и окопава нивата си с канабис. Решението е на магистратите от Кюстендилски районен съд, след сключено споразумение с обвиняемия.\n\nСлучаят е от 8 юли, когато Георгиев пристигнал с автомобила си в местност до главния път между селата Шишковци и Драговищица. След като свалил девет туби с вода, мъжът се насочил към засадените наоколо 27 стръка растения и започнал да ги окопава за предстоящо поливане. По това време мъжът е бил заловен от полицейски служители на сектор „Криминална полиция“. Сформираната дежурна оперативна група направила оглед на местността. При извършен полеви наркотест растенията реагирали положително на канабис. Суровата зелена листна маса била обрана и измерена, а стойността й е 594.72 лева. Съдът е одобрил сключеното споразумение и е наложил на подсъдимия Георгиев наказание от една година и десет месеца „лишаване от свобода“ при първоначален „строг“ режим. Приведена е в изпълнение неизтърпяната от него част от предходната присъда, по която е бил предсрочно освободен.\n                    ", "date": "2017.12.05", "title": "Затвор за мъж, спипан да полива нивата си с канабис"}
{"url": "http://www.monitor.bg/a/view/8559-%D0%94%D1%8F%D0%B4%D0%BE-%D0%BD%D0%B0-%D1%81%D1%8A%D0%B4-%D1%81%D0%BB%D0%B5%D0%B4-%D0%B7%D0%B0%D0%BA%D0%B0%D0%BD%D0%B0-%D0%B4%D0%B0-%D0%BF%D0%B0%D0%BB%D0%B8-%D0%BA%D0%BE%D0%BC%D1%88%D0%B8%D0%B9%D0%BA%D0%B0/", "text": "\n                    Възрастен мъж от великотърновското Ново село отива на съд по обвинение в отправена закана за палеж.\n\nНа 6 септември тази година 75-годишният Ю.Ю. се скарал със своято съседка, която била от Варна, но имала от няколко години къща в селото. Двамата комшии обаче били от доста време в обтегнати отношения и не пропускали възможност да се сдърпат. След поредната кавга, афектиран Ю.Ю. се заканил, че ще вземе един кибрит и ще драсне клечката на имота на комшийката си. Тя пък се почувствала заплашена и отишла право в полицията, където подала сигнал за палеж. Сега на стари години дядото ще се орезили, като ще трябва да се изправи пред съда като истински престъпник, а на всичкото отгоре, вероятно ще получи и някое административно наказание или присъда, макар и условна или пробация.\n                    ", "date": "2017.12.05", "title": "Дядо на съд след закана да пали комшийка "}
{"url": "http://www.monitor.bg/a/view/36191-%D0%9F%D0%BE%D0%B4%D0%BF%D0%B0%D0%BB%D0%B2%D0%B0%D1%87%D1%8A%D1%82-%D0%BD%D0%B0-%D0%B3%D0%BE%D1%80%D0%B8%D1%82%D0%B5-%D0%B2-%D0%9F%D0%B8%D1%80%D0%B8%D0%BD-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD/", "text": "\n                    Говедарят Костадин Митев, който през лятото причини големия пожар над Кресна излезе на свобода. Окръжният съд в Благоевград го пусна с най-леката мярка – подписка: \"Обвинението срещу него не е свалено. Разследването продължава\", заяви служебният му защитник Мая Драгиева. От няколко дни той е нает и пасе говеда някъде в Дупнишко.\n\nПрез лятото 30-годишният Костадин Митев от симитлийското село Брежани беше задържан няколко дни след като огнената стихия над Кресна избухна и изпепели около 30 000 дка гори в Пирин планина. Той е обвинен, че е причинил пожара с незагасена цигара, докато пашувал 70-те говеда, собственост на неправителствена организация \"Фонд за дивата флора и фауна\".\n\nВ началото при разпитите той отричал, че е хвърлил фас в гората, но най-накрая признал пред полицията. Арестът му бе оповестен в медиите официално от, Румяна Арнаудова - говорител на главния прокурор Сотир Цацаров, директора на ОД МВР - Николай Хаджиев и от Борислав Ковачки - районен прокурор в Благоевград. Нанесените щети са за над 3 милиона лева, и го заплашват до 5 години затвор, обявиха тогава представителите на правоохранителните органи.\n                    ", "date": "2017.12.05", "title": "Подпалвачът на горите в Пирин освободен"}
{"url": "http://www.monitor.bg/a/view/4298-%D0%A1%D1%82%D1%83%D0%B4%D0%B5%D0%BD%D1%82-%D0%BE%D1%82%D0%BA%D1%80%D0%B8%D1%82-%D0%BC%D1%8A%D1%80%D1%82%D0%B0%D0%B2-%D0%B2-%D0%B1%D0%B0%D0%BD%D1%8F%D1%82%D0%B0-%D0%BC%D1%83/", "text": "\n                    20- годишен студент е открит мъртъв в банята в дома си в Лом. Най-вероятно ток е бил студентът докато се къпел, съобщиха от полицията.Смъртта на момчето е нелепа и той е загинал в банята, ударен от електричество, съобщиха от полицията. Трагедията е станала в понеделник призори. Токът е убил Билян Й. докато се къпел. По случая тече разследване и полицията продължава да изяснява причините за ужасния инцидент.Билян бил студент в Техническия университет в Габрово. Момчето се прибрало при родителите си в Лом преди празниците. Младежът живее в къща , заедно с баща си и втората му жена.Около 1 часа през нощта в дома им избухнал пожар. Пламнал комина. Семейството ведната подало сегнал на 112 и от там пратили пожарна. Огнеборците потушили огъня, направили оглед в къщата и си заминали.Билян и родителите му решили да почистят. Тримата мили до към 4 часа сутринта.Момчето влязло да си вземе душ преди да легне. Пуснало душа и заедно с водата от крана протекъл 220 волта ток. Съпругата на баща му чула виковете от банята и се притекла на помощ. Пробвала да измъкне Билян, който все още бил жив, хванала го за ръката, но я блъснало електричество. Жената спряла бойлера и извикала линейка. Медиците качили Билян в линейката за да го закарат в местната болница. Там докторите само констатирали смъртта му.В дома на семейството незабавно започнал оглед. Сформирана група с участие на екип на електроразпределителна компания и служител на пожарната. При огледа не са намерени категорични данни за аварирал ел. уред или друг източник на ел. енергия, вероятен причинител на инцидента. Трупът на загиналия студент е откаран за аутопсия в Монтана.По случая е образувано досъдебно производство в РУ Лом. \n\n\n                    ", "date": "2017.12.05", "title": "Студент открит мъртъв в банята му"}
{"url": "http://www.monitor.bg/a/view/79199-%D0%9F%D0%B0%D1%81%D1%82%D1%80%D0%BE%D0%BA%D1%8A%D1%82-%D0%BF%D1%80%D0%B5%D0%B1%D0%B8%D0%BB-%D0%B4%D0%BE-%D1%81%D0%BC%D1%8A%D1%80%D1%82-%D0%B1%D0%B5%D0%B1%D0%B5-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%BE%D0%B1%D0%B6%D0%B0%D0%BB%D0%B2%D0%B0-%D0%B0%D1%80%D0%B5%D1%81%D1%82%D0%B0-%D1%81%D0%B8/", "text": "\n                    27-годишният Светослав Йорданов от Пазарджик, който беше задържан за убийството на eдногодишния Рашко, се отказа да обжалва определението на Окръжен съд-Пазарджик, с което му беше наложена постоянна мярка „Задържане под стража“.Йорданов, който живеел на семейни начала с майката на бебето-30-годишната Марияна, въпреки че имал друго семейство-жена и дете в ромския квартал“Изток“, бе удрял жестоко пеленачето, за да го накара да спре да плаче. В резултат на побоя с шамари и това, че го блъснал в ръба на спалнята, невръстният Рашко издъхна на път до „Спешна помощ“ в града, а лекарите само констатирали смъртта му. Трагедията се разигра на 23 ноември в апартамент на ул.“Рила“ в жк. „Ябълките“ в Пазарджик, където Светослав живеел с майката Марияна, която изкарвала прехраната си като проститутка. Докато тя била „ на работа“ пастрокът се грижел за бебето, но тъй като то било свикнало с майка си и плачело непрестанно за нея, за да го накара да спре, младият мъж му нанесъл жестоки удари по главата. Последният е бил фатален, защото малкият заспал завинаги и Светослав се опитал да го реанимира, но напразно. При направената аутопсия станало ясно, че причина за смъртта на детето е тежка черепно-мозъчна травма. В експертизата е посочено, че то е имало гръдна и коремна травми, множество кръвонасядания, както и разкъсване в областта на гръдния кош от нанесен преди това побой. Побойникът твърди, че не е извършил престъплението, а в ареста бил принуден да направи самопризнания, след като полицаите го понатупали, както твърдеше той в залата по време на заседанието за мярката за неотклонение. Според прокурора по делото обаче събраните до момента доказателства сочат друго и Йорданов е извършителят на тежкото убийство. Подсъдимият е осъждан 4 пъти и е освободен преди една година от пазарджишкия затвор.\n\n\n                    ", "date": "2017.12.05", "title": "Пастрокът, пребил до смърт бебе, отказа да обжалва ареста си"}
{"url": "http://www.monitor.bg/a/view/2872-%D0%A8%D1%83%D0%BC%D0%B5%D0%BD-%D0%BF%D0%BE%D0%B4-%D0%BE%D0%B1%D1%81%D0%B0%D0%B4%D0%B0-%D0%BD%D0%B0-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8/", "text": "Загряха телефоните за няколко часа\n                    \n\n\n\n\n\n\n\n\n\n\n                    ", "date": "2017.12.05", "title": "Шумен под обсада на ало измамници"}
{"url": "http://www.monitor.bg/a/view/22891-%D0%9C%D0%B0%D1%81%D0%BA%D0%B8%D1%80%D0%B0%D0%BD-%D0%BF%D1%80%D0%B5%D0%B1%D0%B8-%D0%BA%D1%80%D1%83%D0%BF%D0%B8%D0%B5-%D0%B8-%D0%BE%D0%B3%D1%80%D0%B0%D0%B1%D0%B8-%D0%B8%D0%B3%D1%80%D0%B0%D0%BB%D0%BD%D0%B0-%D0%B7%D0%B0%D0%BB%D0%B0/", "text": "\n                    Обир като в холивудски екшън се разигра в Каблешково. Маскиран и въоръжен с метална тръба бандит ограби игрална зала „Ларш”.\n\nИнцидентът е станал в около 3 часа поред нощ, минути след като заведението затворило. Последните клиенти вече си отишли и крупието се готвело да завърти ключа, когатоо в игралната зала влетял неканен гост. Нападателят бил с маска на лицето и прихлупена над челото качулка, облечен в тъмносин суитчър. Без да каже нищо, той се нахълтал зад барплота и започнал да налага крупието с метална тръба. 62-годишният служител отнелъс няколко удара по гърба и паднала на земята.През това време обирджията измъкнал от ръцете му служебния портфейл, в който бил скътан оборота от 700 лева. След като отмъкнал пачката, нападателят се изнесъл на бегом от игралната зала. Секунди по-късно от крупието е подаден сигнал за нападението и обира. Полицаите пристигнали светкавично на местопроизшествието, но от обирджията нямало и следа. По случая работи екип на РПУ Поморие, а нападателя се издирва по описание.\n                    ", "date": "2017.12.05", "title": "Маскиран преби крупие и ограби игрална зала"}
{"url": "http://www.monitor.bg/a/view/59096-%D0%9E%D1%81%D1%82%D0%B0%D0%B2%D1%8F%D0%BC%D0%B5-60-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B2-%D0%BA%D0%BE%D0%BC%D1%88%D0%B8%D0%B8%D1%82%D0%B5-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "Даваме средно по половин бон за ядене и пиене в съседните страни\n                    Около 60 млн. лева ще оставят българите в съседските кръчми и хотели по предстоящите коледни и новогодишни празници. Това показват изчисления на „Монитор“ на база данни на Института за анализи и оценки в туризма.Според директора на института Румен Драганов около 59 хил. наши съграждани ще стегнат куфарите за Коледа и още толкова за Нова година и ще се отправят към съседните ни държави. Традиционно най-много от тях  Там Рождество Христово и 31 декември ще празнуват по 40 хил. българи. На второ място като предпочитана празнична дестинация се нарежда Турция, където около 14 хил. нашенци се готвят да празнуват, 12 хил. пък ще изберат Сърбия. Македония и Румъния са най-малко избираните страни от българите. Към двете държави съответно ще се отправят по 6 хил. нашенци.Драганов поясни, че средно едно индивидуално пътуване ще струва около 495 лева. Така ако сметнем българите, които ще се запътят към съседните ни държави, по парите, които ще дадат, се оказва, че 58,410 млн. лева ще оставим в чуждите заведения за ядене и пиене, т.е. по 30 млн. лева за всеки един от празниците.Едва 4% от всички пътуващи пък предварително ще си купят пакети, които излизат около 780 лева на човек. Според експерта  Пакетите обикновено са двудневни до четиридневни, а в петзвездните хотели не приемат нови резервации. Останали са места само в хотелите с 2- и 3 звезди и в градските хотели, към които няма много голям интерес. Късметът обаче може да е на наша страна, ако някой се е отказал. Освен тези харчове обаче трябва да предвидим и допълнителни финанси за подаръци и празнични трапези. По този начин сумата, която ще похарчим около празниците може да надхвърли 60 млн. лева.Освен към близките дестинации много българи ще пътуват и към останалите европейски страни. Доста предпочитани са Германия, Испания и Италия.Според изчисленията на Драганов 480 хил. наши сънародници ще пътуват за Коледа при близки, роднини и приятели, а от тях 120 хил. ще заминат в чужбина. За 31 декември куфарите ще стегнат общо 520 хил. българи, като отново 120 хил. ще излязат зад граница. Общата сметка показва, че за всеки един от двата празника в  а в чужбина 59 млн. лева.Данните показват, че ако искаме да ходим на ски по празниците ще трябва да се бръкнем с 205 – 1650 лева. В такъв диапазон вървят цените в курортите Банско, Боровец и Пампорово. За спа хотел във Велинград, Хисаря, Сандански и Девин ще трябва да дадем между 350 и 1250 лева.Ако пък искаме да се веселим в Гърция за Коледа цените започват от 120 лева за две нощувки със закуски, празнична вечеря в Паралия Катерини. Рождеството в гръцки хотел с 5 звезди пък ще ни струва 408 лева. За посрещането на новата година пък цените достигат до 650 лева на човек.За Коледа в Истанбул ще трябва да се бръкнем с 120 лева, но пък за 31 декември цените стигат дори до 1000 лева на човек. В тази сума са включени чартърен полет от София до Анталия и обратно, 4 нощувки в петзвезден ултра ол инклузив хотел, летищни такси и медицинска застраховка.Сръбските ни съседи също предлагат доста голямо разнообразие от оферти, като ни примамват основно  Така например можем да посрещнем 2018 г. срещу 115 лева в Пирот.Коледата в старта българска столица Охрид би ни излязла 150 лева, а за Нова година цените започват от 140 лева и достигат до 625 лева.За изискана гала вечеря и две нощувки в Букурещ пък ще трябва да извадим от джоба си 250 лева. Около 120 хил. българи пък се очаква да обединят двата празника и да не ходят на работа. Четете подробности в хартиеното издание на Монитор\n\n\n                    ", "date": "2017.12.05", "title": "Оставяме 60 млн. лева в комшиите по празниците"}
{"url": "http://www.monitor.bg/a/view/75371-%D0%9F%D0%B0%D0%B7%D0%B0%D1%80%D1%83%D0%B2%D0%B0%D0%BD%D0%B5%D1%82%D0%BE-%D0%B2-%D0%BB%D0%B5%D0%B2%D0%B0-%D0%B2-%D1%87%D1%83%D0%B6%D0%B1%D0%B8%D0%BD%D0%B0-%D1%89%D0%B5-%D1%81%D1%82%D0%B0%D0%BD%D0%B5-%D0%BF%D0%BE%D0%B5%D0%B2%D1%82%D0%B8%D0%BD%D0%BE/", "text": "Ще се борим да отпадне двойния стандарт при храните, обеща зам.-министър Александър Манолев\n                    През следващите шест месеца ще се работи за премахване на разликите, когато плащаме онлайн в различни валути, отпадане на двойния стандарт при храните и по-евтин роуминг за страните от Западните Балкани. Това са част от приоритети на председателството ни на Съвета на ЕС в сферата на защита на потребителите.Зам.-министърът на икономиката Александър Манолев получи от председателя на Европейската организация на потребителите Орян Бринкман Меморандум с приоритети на организацията за следващите шест месеца. „Защитата на потребителите ще бъде основен приоритет и ще направим всичко по силите си да придвижим законодателството напред в пълна координация с потребителските организации, както в България, така и в Европа, заяви Манолев. По думите му цифрите доказват, че това е важна област за държавата ни. Комисията за защита на потребителите (КЗК) извършва 40 хил.  инспекции на годишна база с насоченост за безопасност на продуктите, превенция на нелоялни практики др. Тенденцията е да расте броя на хората, които се обръщат към институцията. В последните три години те надхвърлят 20 хиляди с желание за консултации по потребителски въпроси без непременно да се е стигнало до спор с търговец.Във връчения днес меморандум са застъпени промените за потребителите свързани с дигатализацията на икономиката. По време на Председателството ще се работи повече защита на потребителите при онлайн пазаруване. Според статистиката през 2016 г. 85% от гражданите са имали достъп до интернет, докато у нас малко над половината от домакинствата имат достъп. Все повече потребители ползват услуги през мобилните си устройства - в България 71%, а в ЕС – 79 на сто.Според изследване на Euromonitor през 2016 г. общият оборот на продажбите в нета надвишава 500 млн. лв. Почти една десета от всички компании предлагат продукти онлайн, а 27 на сто са ползвали поне веднъж мрежата, за да направят покупка. КЗК е направила 2200 проверки на интернет търговци от началото на годината, при 12% от тях са установени нарушения.      Ще се търсят решения за премахване на разликите, когато плащаме онлайн в различни валути. В момента е регламентирано единствено плащането в евро, а идеята е да се добавят и други валути, като лева. Сега преводите в лева минават през световната система SWIFT, която е скъпа. Идеята е да се опростят плащанията, да стават бързо и пазарът да стане по-достъпен.Сред досиетата за следващите шест месеца е и темата за поевтиняване на роуминг услугите за страните от Западните Балкани. Идеята, която е подкрепена и от българския еврокомисар Мария Габриел е по-евтините цени да не важат само за българските граждани, а това да стане на общоевропейско ниво. Според Манолев всеки европейски гражданин трябва да има еднакви задължения и права, особено когато пътува в Европа.  В документа е отбелязано, че е необходимо да бъде гарантирано еднаквото качество на храните, които се консумират в Източна и Западна Европа. Манолев подчерта, че ще се търси подкрепата на Европейската организация на потребителите по тази тема.  \n\n\n                    ", "date": "2017.12.05", "title": "Пазаруването в лева в чужбина ще стане по-евтино"}
{"url": "http://www.monitor.bg/a/view/46230-%D0%91%D0%92%D0%9F-%D0%BD%D0%B0%D0%B3%D0%BE%D1%80%D0%B5-%D1%81-%D0%B1%D0%BB%D0%B8%D0%B7%D0%BE-4/", "text": "\n                    През третото тримесечие на 2017 г. брутният вътрешен продукт на България възлиза на 26,990 млрд. лв. по текущи цени, като на глава от населението се падат по 3810 лв. Това сочат данни на Националния статистически институт (НСИ), изнесени вчера.\n\nСезонно изгладените данни показват растеж от 3,9% на БВП за периода юли-септември в сравнение със същите месеци на миналата година и 0,9 на сто спрямо второто тримесечие на текущата година.\n\nСъздадената от отраслите на националната икономика брутна добавена стойност през периода пък възлиза на 23,288 млрд. лв.\n\nПрез третото тримесечие на тази година относителният дял на аграрния сектор в добавената стойност на икономиката намалява до 7,3% – с 0,6 процентни пункта спрямо същия период на миналата година. Индустриалният сектор пък понижава дела си в добавената стойност на икономиката с 0,4 процентни пункта до 28,5%.\n\nЗа крайното потребление през третото тримесечие на 2017 г. се изразходват 68,7% от произведения БВП.\n\nПо отношение на компонентите на крайното използване основен принос за регистрирания положителен икономически растеж имат индивидуалното потребление на фирмите – с ръст от 6,7%, и при домакинствата – увеличение с 4,9%.\n                    ", "date": "2017.12.05", "title": "БВП нагоре с близо 4%"}
{"url": "http://www.monitor.bg/a/view/793-%D0%95%D0%BA%D0%B0%D1%80%D1%82%D0%B0-%D1%81%D0%BC%D0%B5%D0%BD%D1%8F-%D0%BA%D1%83%D0%BF%D0%BE%D0%BD%D0%B0-%D0%B2-%D1%83%D1%87%D0%B8%D0%BB%D0%B8%D1%89%D0%BD%D0%B8%D1%8F-%D1%81%D1%82%D0%BE%D0%BB/", "text": "Родители ще могат да следят алергените в менюто през смартфона \n                    Електронни карти вече могат да заменят досегашните хартиени купони, с които децата получават училищния си обяд. Новата система е въведена в столичното 119-о СУ „Академик Михаил Арнаудов“ от две седмици, обясни пред „Монитор“ директорът на училището Диян Стаматов. Той разказа, че въпросните карти, които заменят традиционния хартиен купон представляват бяла пластина с чип, на която е изписано само името на детето без други данни. Така когато отива да обядва, детето се чекира вместо да дава хартиен купон.За целта жените, които дават храната, разполагат с четци, подобни на тези в големите хранителни вериги. Новата система позволява на родителите да закупят купоните чрез дебитна или кредитна карта. Когато влязат във въпросната платформа, могат да видят менюто за конкретните дни, както и алергените, които съдържат различните ястия. Те посочват колко купони искат и заплащат по банков път, вместо да се редят на опашки.Стаматов обясни, че е инициирал въвеждането на новата система най-вече именно заради големите опашки, които се сформирали, когато родителите купували купони от училищната лафка. Той разказа още, че вече 550 души са се възползвали от новата услуга, като на вчерашния обяд в стола са се чекирали 230 деца. Eлектронната система за училищно хранене в 119 СУ е вторият пионерски проект в България, свързан с дигитализация в образованието, в последните седмици. В средата на ноември бе представена и първата електронна студентска книжка с разплащателни функции, която вече е на разположение на студентите от първи курс в УНСС.Както „Монитор“ вече писа, 4000 първокурсниците от икономическия вуз смениха хартиената книжка с електронна. Така те вече могат да запишат нов семестър или да видят оценките си от изпитите си само на няколко клика разстояние. УНСС е първият университет в страната, който е въвел иновацията. \n\n\n                    ", "date": "2017.12.05", "title": "Е-карта сменя купона в училищния стол "}
{"url": "http://www.monitor.bg/a/view/45953-%D0%A4%D1%80%D0%B8%D0%B7%D1%8C%D0%BE%D1%80%D0%BA%D0%B0%D1%82%D0%B0-%D0%BE%D1%82-%D0%93%D0%B8%D0%BD%D0%B5%D1%81-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%BD%D0%B5%D0%BF%D0%BE%D0%B4%D0%B2%D0%B8%D0%B6%D0%B5%D0%BD-%D1%81%D0%BF%D0%BE%D1%80%D1%82%D0%B8%D1%81%D1%82/", "text": "\n                    Пазарджишката фризьорка Ваня Иванова, която бе вписана в книгата на рекордите“Гинес“ заради направените от нея 330 прически за 8 часа, събра на организиран от нея благотворителен бал 3483  лева.Парите ще бъдат предоставени за лечението на шампиона по джудо от Панагюрище Георги Огнянов, който е парализиран след травма на световно първенство. Празникът бе в изискан ресторант в града и отбеляза първата годишнина от рекорда,който нареди името на амбициозната коафьорка в световната листа на „Гинес“. Сред гостите, уважили благотворителния концерт, бяха естрадният певец Емил Петров от „ Х-Фактор“, 12-годишният талант с уникален глас Кристиян Павлов, местни танцови състави, сред които и представителният състав за народни танци „Чудесия“. За многобройните си гости Ваня бе организирала дефиле с официални тоалети от пазарджишка модна агенция, а фризурите бяха направени от самата Ваня, която не пощади сили, за да превърне момичетата в изискани моделки. Дарителската кампания за Георги Огнянов продължава.Сметката, по която може да бъдат преведени пари за лечението на Георги Огнянов в ОББ, е BG 96 UBBS 80021027781430, BIC UBBS BGSF. Всъщност, Ваня Иванова за пореден път е инициатор на благотворителна кампания и концерт в подкрепа на нуждаещи се, като преди години тя отново прояви състрадание и съпричастност и организира концерти с благотворителна цел.\n\n\n                    ", "date": "2017.12.05", "title": "Фризьорката от „Гинес“ помага на неподвижен спортист"}
{"url": "http://www.monitor.bg/a/view/49349-%D0%9A%D0%BB%D0%B8%D0%B5%D0%BD%D1%82%D0%B8%D1%82%D0%B5-%D0%BA%D1%80%D0%B0%D0%B9-%D0%BC%D0%BE%D1%80%D0%B5%D1%82%D0%BE-%D0%BD%D0%B5-%D0%BA%D1%8A%D0%BB%D0%B2%D0%B0%D1%82-%D0%BD%D0%B0-%D1%88%D0%B0%D1%80%D0%B0%D0%BD-%D0%B7%D0%B0-%D0%9D%D0%B8%D0%BA%D1%83%D0%BB%D0%B4%D0%B5%D0%BD/", "text": "\n                    Ден преди празника Никулден, пазаруващите рядко посягат към традиционния за празничната трапеза шаран, жалват се търговци. Те са заредили щандовете си на рибната борса във Варна с традиционната сладковдна риба, като пресния улов е 5 лева килограма, живата риба е 6 лева, а дивият шаран -7 лв., установи наша проверка. В големите хипермаркети, цената на шарана е с около 50 стотинки по-висока.Повечето от хората, които си купуват риба за Никулденската трапеза споделят, че предпочитат прясна морска риба, при която обаче няма голям избор. Затова и клиентите пазаруват каквото има, като предпочитат познатите сафрид, трицона и дребни екземпляри паламуд, наричани от рибарите „циганка“. Цената му е 14 лева, а замразения от миналия сезон паламуд - 10 лева. Обяснението на търговците е, че уловът е слаб и затова за празника се предлагат малки количества прясна Черноморката риба. Вносната пък е замразената и идва предимно от Норвегия, Фарьорските острови, Гренландия и Шотландия, а охладената – от Турция, Гърция и Италия. За клиентите най-важни са условията рибата да бъд прясна и цената – достъпна. В това отношение търговците удържаха на думата си и както бяха обещали преди седмица, не повишават празнично цените. Предлагания пресен сафрид е дребен (граца) и върви по 6 лв. килото, а по 8 лева е охладен едър Средиземноморски сафрид. На щандовете има и малко заргана на 15 лева, колкото е и цената на писията. Появяват се още и малки количества дребен карагьоз, който се предлага по 3 лева. По-едрия е 5,6 и 7 лева килото, но е замразен и миналогодишна реколта, обясняват рибарите. Черноморската трицона е 2,50 лв. и е най-евтината риба, която може да се купи на борсата във Варна за Никулден. По-едрата трицона е Балтийска и твърдо върви на 3 лева. Средиземноморската охладена хамсия пък е по 4 лева. Предлага се и дребен хариб (салака), който е по 5,90 лв. за килограм. Деликатесният калкан също е замразен, но пък си държи твърдо на цена от 30 лева, като на места го предлагат и на 35 лв. Каята е 3,50 до 4 лв., но едрите попчета, известни още като Лихнус, са по 8 лева. Лавракът и ципурата са по 13 лв ., норвежка скумрия – 6 лв., хек – 6,50 лв., кефалът – 7 лв.Пъстървата, която е една от предпочитаните сладководни риби е по 9-9,50 лв., бял амур – 8 лв, сулка – 9 лв., щука – 8 лв., сомът е 12 лв., живата есетра – по 20 лева, колкото е и моруната. „От година на година, хората обедняват и отделят все по-малко пари за трапезата си за Никулден“, обясняват дългогодишни търговци от рибната борса във Варна. Според някои от продавачите, най-оборотни са по-евтините видове риба, като повечето клиенти купували по малко, само за да има с какво да отбележат празника. Няма голям интерес и към щандовете, където освен прясна риба, се рекламират и с чистенето й на място. Тези, които търсят евтина стока и предпочитат сладководна риба пред морската, купуват таранка за 2,5 лева или жив толстолоб от 3,5 лв. Филето от акула е по 10 лева за килограм, но кайзерованото струва по три пъти повече. Главите от сьомга за рибена чорба се търгуват по 4 лева за брой. На пазара се предлага и изобилие от пресни Черноморски скариди, а средната им цена е 1,50 лв. за 100 грама.Огромен 20 килограмов толостолоб примамва клиенти и продавачът е сигурен ,че ще се намери муштерия за рибата.Търговците споделят, че повечето от продаваната риба е от развъдници в страната , основно Старозагорско и Бургаско. Не липсват шарани отгледани във водоеми във ВидинскоНа общинският видински пазара два пъти дневно представители на ДВСК проверят продаваната риба. По думите на началникът на ДВСК-Видин предлаганата риба е с отлично качество .В последните години все повече и повече домакинства се обръщат към заведенията за приготвяне на трапезата за Никулден. Така например почти всяко заведение във видин предлага на атрактивни цени да приготвят рибата за празничната трапеза. Така например пълнен шаран – с тгело от 2 до 2,5 кг се предлага на цена от 17 лв. До 35 лева за килограм , според категорията на заведението. Пържен толостолоб може да се поръча на цена от 19,50 до 29 ,50 лв за кг., пържен шаран – 15,90 лв.килото, деликатесните дунавски риби-бял амур -пържен се предлага за 100 гр- 3 лв. , панирана бяла риба се предлага на цена от 13,90 кг., пъстървата пък е на цена 19,90 кг.Наближи ли Никулден във Видин най-разказваната история е таза за хваната огромна риба в река Дунав. Историята вече близо 65 години се разказва от уста на уста, от рибар на рибар. Чудото се е случило преди 75 години в крайдунавско село Връв. Тогава селяните обработвали грижливо земята си, хранели от нея семействата си и изучили повече от 200 висшисти. През другото време ловели риба в Дунава.Навремето връвчани били много предприемчиви. Още през 1881 г. монтирали първата воденица във връвското землище – тази на Карол Бачи. А в реката - кат риба, кат вода. И понеже знаели “пътя” на есетровите риби, често се радвали на богат улов.В една пролетна утрин на 1942 г.в кърмаците се случило нещо необикновено. В средата на реката се разразила истинска битка с няколко есетри и една невиждана до тогава моруна. Моруната била победена от рибаря Иван Николов .Когато всичко завършило сполучливо, натоварили моруната на волска кола и я откарали в селото. Там се стекло мало и голямо. Рибата била наистина голяма – дълга близо пет метра-480 см и тежка 394 килограма!Дочул за случилото се, на мястото дотичал и местният свещеник Спас Удров. Той благословил улова и се снимал с рибарите за спомен. А към насъбралото се множество изрекъл пророчески думи: “Братя и сестри, ето че Божията промисъл споходи тези труженици и им проводи богат улов. И помнете ми думата, че за него дълго ще се говори, защото това е невиждано чудо!”.Добрият стар свещеник се оказал прав. И до ден днешен такава риба в Дунава повече не е улавяна. Във видинският митрополитски храм „Св.Николай Мирликийски” дни преди Никулден е по –оживено от всякога. С особен интерес деца и възрастни, вярващи и гости на Видин идват за да видят уникалното кандило във формата на кораб , съхранявано векове във видинската митрополия.За първи път тази година преди Тържествената Света литургия в митропилитския храм ще бъдат донесени за покление частици от мощите на Свети николай Чудотворец, съхранявани в реликвариума на древния Чипровски манастир „Св.Йоан Рилски”, съобщи протосингелаътг на видинска митрополия и председател на митрополитския храм „Св. Николай” архимандрит Антим. Мощите на светеци ще бъдат изложени за поклонение на вярващите християни в храма от 8,30 часа до 14 часа.За Никулден по време на службата в митрополитския храм „Св.Николай Мирликийски” във Видин Видинската света митрополия отново ще запали уникалното кандило от 1872 г. Ще запали „ светилника –кораб на Св. Николай” както го наричат свещениците.Кандилото представлява филигранна изработка от сребро. Изработено е въвформата на кораб и е подарено на църквата “Света Петка” през 1872 годинаот видинския златарски еснаф, сочат архивите на църквата. По-късно то е преместено в църквата “Свети Панталеймон” в дунавския град.Видинските златари, които в края на деветнадесети век са едни от най-добрите в страната са подарили на църквата общо три сребърни кандила във формата на кораб. През годините две от тях са изчезнали и до днес в митрополията се съхранява само едното.На филигранното кандило с формата на кораб, подарено през 1872 година и днес ясно личат имената на седем богати видински фамилии – дарители.Имената са изписани върху специални сребърни фрагменти, разположени почетири на всяка от страните. Едната от сребърните плочки се е изгубила през годините, а на останалите седем се четат имената на Iван Симовъ, Nи.Димитровъ, Ми. Атанасовъ, Ст. Атанасовъ, Ка. Лазаровъ, Гр. Г. Х. Ангеловъ и Пе. Пановъ.Паметта на св. Николай Мирликийски Чудотворец тържествено ще събере видинчани край храмовете и голямата река Дунав на Никулден .В митрополитския храм, носещ името на светеца, ще се отслужи тържествена света Литургия . След тържествената света Литургия по древна видинска традиция ще се запалят осем кандила и те ще се поставят в изработено от сребро уникално кандило във формата на кораб. Това кандило , подарено още преди Освобождението на България от османско иго на старинния храм „Св. Пантелеймон от осемте големи видински фамилии, занимаващи се с търговия, рибарство и корабоплаване по р. Дунав, е за призоваване благословението и молитвената подкрепа на Мирликийския Чудотворец св. Николай.От митрополитския храм ще тръгна литийно шествие до брега на р. Дунав близо до Речната гара. Литийното шествие ще се предвожда от свещеници, от хоругва с лика на св. Николай. Иконата на св. Николай ще предвожда шествието и ще се носи от боголюбивото свещенство.На брега на Дунав ще се отправи заупокойна молитва и ще се изпее „Вечная памят” за всички загинали моряци, рибари и плаватели, разказва светия отец. В памет на всички загинали ще се хвърлят възпоменателни венци в река Дунав. В момента на хвърлянето на венците от катер на Гранична полиция икона с образа на св. Николай ще бъде трикратно потопена във водите на р. Дунав за благословение и даруване на благодатна закрила от светителя, който е покровител на всички моряци и рибари.Традицията която ще се възроди отново на Никулден и в края на празникът ще има водосвет за здраве и благославяне на празнично приношение – няколко огромни казана с рибена чорба. И разбира се - митрополитски поздрав към всички именници, рибари, търговци, банкери и всички празнуващи Никулден с пожелание : Бог да ги благославя и да им дарува много здраве и спокойни дни!\n\n\n                    ", "date": "2017.12.05", "title": "Клиентите край морето не „кълват“ на шаран за Никулден "}
{"url": "http://www.monitor.bg/a/view/86108-%D0%9D%D0%BE%D0%B2%D0%B8%D1%82%D0%BE-%D0%9E%D0%BF%D0%BE%D1%80%D1%82%D1%8E%D0%BD%D0%B8%D1%82%D0%B8%D1%81-%D0%B8%D1%81%D0%BA%D0%B0-%D0%9E%D0%B1%D1%89%D0%B8%D0%BD%D1%81%D0%BA%D0%B0-%D0%B1%D0%B0%D0%BD%D0%BA%D0%B0/", "text": "\n                    „Новито Опортюнитис“ е компанията, която иска да купи дела на Столичната община в Общинска банка, стана ясно от отворената в СОАПИ оферта. Дружеството е регистрирано в Лихтенщайн и е 100 % собственост на Каиак Фонд Мениджмънт АГ. Конкурсна комисия ще провери дали офертата отговаря на условията на конкурса и ще изготви доклад. Той ще бъде внесен в Надзорния съвет и чрез него в Столичния общински съвет, който ще вземе решение дали да приеме или отхвърли предложението за продажба. При положително решение на СОС процедурата продължава с проверка от БНБ, и от КЗК.\n\nСтоличният общински съвет прие в края на юли доклад за приватизацията на акционерното участие на СО в капитала на Общинска банка АД. Банката държи 31,3% от пазарния дял в сектор \"Местно самоуправление\", а за последните 2 години капиталът й е нараснал с почти 8 млн. лева, като е стигнал 54 млн. лева. Акционери в Общинска банка са Столична община с 67,65%, общински фирми и търговски дружества - с 30,8%, и 16 други общини - с 1,55%.\n                    ", "date": "2017.12.05", "title": "„Новито Опортюнитис“ иска Общинска банка"}
{"url": "http://www.monitor.bg/a/view/10173-%D0%92%D0%A1%D0%A1-%D1%81%D0%BF%D0%B0%D1%81%D1%8F%D0%B2%D0%B0-%D0%92%D0%9A%D0%A1-%D0%BE%D1%82-%D0%9B%D0%BE%D0%B7%D0%B0%D0%BD-%D0%9F%D0%B0%D0%BD%D0%BE%D0%B2/", "text": "Назначават 7 нови магистрати, Съдия №1 бойкотира вота\n                    Кадровиците на Темида предприеха спешни мерки, за да спасят от блокиране най-важния съд у нас – Върховния касационен съд. Институцията бе на път да зацикли заради поредните опити на председателя й Лозан Панов да спъне работата на магистратите.Този път планът му бе прикрит зад идеята щатните бройки за съдии да бъдат намалени с 4, заради „намаляващото население в страната“. Абсурдните му твърдения обаче бяха попарени от съдийската колегия на Висшия съдебен съвет, които въпреки яростната съпротива на Панов, решиха, че там има нужда от още съдии заради сериозната натовареност на магистратите. Кадровиците на Темида с огромно болшинство – 12 „за“ и 2 „против“, обявиха конкурси за 7 свободни съдийски места. Безпрецедентно единствените, които гласуваха „против“ обявяването на конкурси за свободните съдийски места във ВКС, бяха именно шефът на съда Лозан Панов и аверката му в съвета Олга Керелска. В наказателната колегия ще бъдат назначени 4-ма съдии и 3-ма в гражданската. Единствено в търговската колегия няма свободни длъжности, за които да се търсят магистрати.На 21 ноември т.г. съдийската колегия на ВСС поряза категорично искането на Панов за нова чистка в съдебната институция. Искането на Черния лебед в Темида, както стана известен Панов, предизвика тогава първите по-яростни дебати от избирането на новия състав на ВСС. До скандалите се стигна, след като в допълнителна точка към дневния ред на заседанието на кадровиците на Темида Панов предложи намаляване на броя на върховните съдии чрез съкращаване на 4 незаети щатни бройки – две в гражданската колегия и по една в наказателната и търговската колегии.Искането за поредна чистка във върховния съд Панов оправда с абсурдни аргументи – населението на страната намалявало, броят на делата – също, а и трябвало да се даде пример на другите съдилища.„Един върховен съдия получава около 6 хил. лв. Тези средства могат да бъдат използвани за 12 заплати на районни съдии, например в СРС“, пробва се да вкара популизъм в предложението си Панов. Той нарече отрицателното становище на Комисията по атестиране и конкурси (КАК) за исканите съкращения безпринципно и немотивирано и заяви, че ВКС може да работи и с по-малко съдии. Като доказателство направи и аритметична сметка, че броят на върховните съдии – 110 във ВКС и 103 във ВАС, бил голям за малката ни страна.Нелепото му изказване провокира тогава вълна от негативни коментари и остри критики от мнозинството членове на съдийската колегия към ВСС и искането за съкращаване бе категорично отхвърлено.„Няма да подкрепя предложението на КАК за обявяване на конкурси за заемане на свободни длъжности, защото исках съкращаване“, отново се запъна Панов пред кадровиците на Темида на заседанието на съдийската колегия на 5 декември т.г. Веднага след него думата взе Олга Керелска, за да му даде рамо. „И аз няма да подкрепя предложението. Предишното решение /да не се съкращават щатове – б.р./ не е взето информирано и прозрачно. Трябваше да бъдат изслушани ръководителите на колегиите във ВКС. Аз не бях на заседанието“, заяви Керелска. „Г-жа Керелска се връща към предишното гласуване на съдийската колегия, трябва ли да се връщаме на тази точка или не?“, попита риторично представляващият ВСС Боян Магдалинчев.\n\n\n                    ", "date": "2017.12.05", "title": "ВСС спасява ВКС от Лозан Панов"}
{"url": "http://www.monitor.bg/a/view/65964-%D0%91%D1%80%D0%B0%D0%BA%D0%BE%D0%BD%D0%B8%D0%B5%D1%80%D0%B8-%D1%83%D1%80%D0%B5%D0%B4%D0%B8%D1%85%D0%B0-%D0%B1%D0%B5%D0%B4%D0%BD%D0%B8%D1%82%D0%B5-%D1%81-300-%D0%BA%D0%B3-%D1%80%D0%B8%D0%B1%D0%B0/", "text": "НАП следи под лупа рибните тържища и магазини\n                    \n\n\n\n\n\n\n                    ", "date": "2017.12.05", "title": "Бракониери \"уредиха\" бедните с 300 кг риба"}
{"url": "http://www.monitor.bg/a/view/14500-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%9A%D1%83%D1%80%D1%81-%D0%BA%D1%83%D0%BF%D1%83%D0%B2%D0%B0-%D0%BF%D1%80%D0%BE%D0%B4%D0%B0%D0%B2%D0%B0-vi-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                    \n\n \n\nНеведоми са пътищата на родните олигарси. Въртят, сучат, пък накрая все се събират. Така и с обкръжението им. А към него попадат социолозите милионери Андрей и Кънчо. По аналогия с Братята Галеви, на тях им викат „кънчовците“. И те като прословутите бандити нямат никаква роднинска връзка.\n\n31 май 2013 г. По време на дискусия, организирана от институт „Иван Хаджийски“ Андрей Райчев и Кънчо Стойчев небрежно обявяват, че се оттеглят от социологията и още от следващия ден тяхната агенция \"ББСС Галъп Интернешънъл\" вече ще се развива „по два различни независими начина“. Тук е мястото да се уточни, че „Галъп“ не е „Галъп“, както го чуваме. Поне не е оня „Галъп“, за който си мислим. Международно известната социологическа агенция „Галъп инк\" години наред води съдебни битки с ББСС-БГ, в която Кънчо и Андрей са съсобственици, за това, че използва името им неоторизирано, предлагайки услуги в идентична сфера като истинската фирма \"Галъп\". На всичко отгоре през годините двамата схемаджии правят цяла плеяда фирми с „Галъп“ в наименованието, които в различни периоди използват. Последната актуална - „Галъп интерненшънъл болкан“ ЕАД (да не се бърка с едноименната, но ЕООД, която в момента е в ликвидация), е тази, посочена в ЦИК като преброител на парламентарния вот през пролетта на 2017. Въпросният „Галъп“ вече е еднолична собственост на Кънчо Стойчев. Негов представляващ е Първан Симеонов, а в борда на директорите са 22-годишната Ружа Андреева Райчева и 25-годишната Лилия Кънчева Стойчева. Тоест, социолозите милионери подготвят наследничките си, за да може след време действително да се оттеглят. Този път наистина.\n\nВръщаме се на последния път, когато те дават заявка за това.\n\n\"ББСС\" ще продължи да се занимава с маркетинг, а марката \"Галъп\" стартира в нова агенция, която се казва \"Галъп интернешънъл\" и чийто изпълнителен директор ще бъде Първан Симеонов, пояснява Кънчо Стойчев. И уточнява, че двамата с Андрей правят завой и се връщат там, откъдето са започнали – в Института за социални ценности и структури \"Иван Хаджийски\". Скоро става ясно, че „кънчовците“ изобщо не са решили да стават бодри пенсионери, а са ангажирани в нещо по-голямо от социологията – те трябва да се включат по-активно в екипа от помагачи на банкера беглец Цветан Василев, който е приел присърце задачата да замете следите му. Всъщност двамата имаха една наистина основателна причина да се отдръпнат в сянка и оттам да помагат с каквото могат – скандалът с източването на Фонд „Научни изследвания“, където те имаха дейно участие, още не беше утихнал.\n\nА докато двамата синхронизираха действията си с тези на останалите от ВИП-пункта за „химическо чистене“ на тоалети на фараони и олигарси, изпълнителният директор на социологическата им агенция Първан Симеонов даде програмно интервю, което прозвуча като ода за възхвала на проваления министър и партиен лидер Христо Иванов. Трибуна за тази вдъхновена ария бе сайтът на бившата говорителка на Иван Костов – Стояна Георгиева, структуроопределящо звено от Фабриката за фалшиви новини, конструирана от „Капитал“ на Иво Прокопиев и присъдружните му олигархични медии. А целта на това предприятие, което бълва лъжи и манипулации на конвейр, е, от една страна да замаже следите от престъпленията на олигарсите и техните подчинени. И от друга - да манипулира обществото в посока, изгодна на техните интереси.\n\nВръщаме се няколко години назад. По-точно в месец октомври 1998 г. „Капитал“ публикува информация, че президентът на “Овергаз” Сашо Дончев е придобил половината дялове в дружеството “Малък вестник” ООД, което издава всекидневника “Сега”. Според социолога Кънчо Стойчев, който е един от съсобствениците на всекидневника, все още няма нищо официално. “За мен няма нищо нередно, когато един вестник изпитва някакви финансови затруднения, да потърси средства на свободния капиталов пазар”, обяснява Стойчев. Той и другата основна фигура в групата фирми около социологическата агенция ББСС - “Галъп интернешънъл” Андрей Райчев основават вестника година по-рано. Първоначално се пробват да осъществят пробив на вестникарския пазар с “Малък вестник”. Джобният размер на изданието не се харесва на българина, свикнал да чува шумоленето на страниците и да разлиства чаршафи. След провала на вестничето се появява „Сега“. После форматът става като на другите, тръгва и списание със същото име, което не успява да се наложи. Стойчев и Райчев вече притежават и по-голямата част от дяловете на дружеството, което издава месечното списание “Жената днес”.\n\nДеловите отношения между двамата социолози и президента на “Овергаз” Сашо Дончев не започват с покупката на половината от “Сега”. Рекламната агенция “Шампионите - Young & Rubicam”, в която Стойчев и Райчев имат участие, обслужва рекламния бюджет на газовата компания още отпреди близо година и половина, посочват от „Капитал“.\n\nКогато продажбата на „Сега“ се официализира, Дончев вече получава възможността да се представя и като издател. Години по-късно всеки е с проблемите си. Дончев е под лупа по една линия, „кънчовците“ по друга. След фалита на Корпоративна търговска банка лъсва истината, че социолозите милионери са били там на хранилка. Те са съдружници в „Научнотехническо обслужване - НТО“, която изгря именно в скандала с фонд „Научни изследвания“. В тази компания обаче мажоритарният дял се държи от \"Сентръл техноинвест\". Въпросната фирма няма как да е позната на обществото с дейността си, тъй като е „куха“. Точно така я нарича прокуратурата в „общия поглед върху модела КТБ“, публикуван заедно с внасянето на обвинителния акт срещу Цветан Василев и съучастниците му в източването на КТБ. \"Сентръл техноинвест\" фигурира в списъка с 80 компании, които Цветан Василев ползва, за да конструира финансовата си пирамида и да открадне близо 4 млрд. лв. от вложителите в КТБ. „Фирми, които нямат реална дейност, нямат бизнес идея (проект) и нямат действителен собственик – бенефициент на кредитния ресурс. Тези дружества наричаме условно кухи дружества.\" Това гласи описанието, което държавното обвинение дава за компаниите, сред които е и тази, с която си партнират „кънчовците“.\n\nСобственик на \"Сентръл техноинвест\" се води „ТЦ ИМЕ Вест“ - компания, която е в същия списък на „кухи дружества“, но е пряк кредитополучател от КТБ и в момента се управлява от синдик. В списъка с некоректните длъжници към трезора, който синдиците на КТБ публикуват „ТЦ ИМЕ Вест“ фигурира срещу 30 837 671 евро непогасени задължения. Схемата, по която мустакатият аферист е обслужил двамата социолози, е традиционната - куха фирма тегли необезпечен кредит от КТБ, прехвърля пари на друга компания, която пък влиза в съдружие с „правилните хора“, които да се облажат от парите на измамените вложители. Не е за подминаване фактът, че управител на \"Сентръл техноинвест\" е Мартин Апостолов – човекът, посочен от прокуратурата за ръководител на звеното „юристи“ към пирамидата КТБ, които обслужват кухите фирми на Цветан Василев.\n\nВъпросната фирма “Научнотехнологично обслужване - НТО”, в която Кънчовците са съдружници с куха фирма на Цветан Василев, официално се занимава с научни технологии в сферата на стволовите клетки. Според Търговския регистър тя е активна и до момента, а ако се съди от финансовите отчети от последните години, докарва нелоша печалба. Интересът на социолозите към медицинските иновации пък може да бъде обяснен с факта, че фирмата им е бенефициент по европроект и е прибрала няколкостотин хиляди лева от фондовете на ЕС. Съвместните инициативи на Цветан Василев с Кънчо Стойчев и Андрей Райчев не са секвали.\n\nВехтите костюми с оръфани ръкави на Райчев, които му дават вид на най-обикновен счетоводител, който брои и смята чуждите сметки, съвсем не дават истинската информация за него. От фирмената история на „кънчовците“ е видно, че Андрей Райчев е имал пръст в 32 компании и е бил в управата на 27 фирми. Кънчо Стойчев пък се е отбелязал по различно време с участие в управлението на цели 44 компании и собственост в 37.\n\nОсвен със стволови клетки бизнесът на Райчев и Стойчев е свързан със строителство, ресторантьорство, реклама, издателство, медии, но безспорно перлата в короната им е голфът. Те притежават уникалния комплекс за голф „Блексирама“, разпрострял се върху цели 1000 декара между Каварна и Балчик. Цялата инвестиция в комплекса надхвърля 35 милиона евро. Дизайнер на игрището за голф е живата легенда в този аристократичен спорт Гари Плейър. В комплекса се предлагат над 25 модела двуетажни вили по дизайн на европейски и американски архитекти. Цялостният проект е за около 400 къщи.\n\nКънчо Стойчев има атрактивно селско имение в санданското село Зорница, а Андрей Райчев се шири в къща за 1 млн. евро в Бояна. Това са само част от впечатляващата колекция от имоти, които двамата социолози и близките им притежават. Но социологията не е хапка за всяка уста, така че вероятно този стандарт на живот, който са си извоювали, е защото са нещо повече от средностатистическите си колеги, а не заради връзките на „кънчовците“ със задругата на олигарсите.\n                    ", "date": "2017.12.05", "title": "Сашо Дончев: Курс „купува – продава“  (VI глава от книгата \"Газовия барон\")"}
{"url": "http://www.monitor.bg/a/view/7984-%D0%93%D0%95%D0%A0%D0%91-%D0%B8-%D0%91%D0%A1%D0%9F-%D0%B2-%D1%81%D0%BA%D0%B0%D0%BD%D0%B4%D0%B0%D0%BB-%D0%B7%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0/", "text": "\n                    ГЕРБ и БСП влязоха в словесна престрелка вчера на тема приватизация. От двете партии дадоха пресконференции, на които размахаха документи, обвинявайки се помежду си в лъжа. „Корнелия Нинова реабилитира приватизацията като процес“, заяви депутатът от ГЕРБ Тома Биков на извънреден брифинг в отговор на изявлението по-рано на соцлидерката Корнелия Нинова.\n\nТой припомни, че в продължение на години социалистите са твърдели, че приватизацията е криминална, а сега явно за Нинова най-чистата сделка била за „Техноимпекс“. „Готов съм да седна с госпожа Нинова, документ срещу документ“, пък заяви Антон Тодоров, като отново припомни, че дружеството е било приватизирано за жълти стотинки. \"От приватизацията по това време над 71% е извършена чрез пряко договаряне. В случая с Корнелия Нинова има комисия, начело с Христо Михайловски, след това има един друг зам.-министър - Александър Тасев. Той е човекът, който вкарва Нинова в седесарските среди\", категоричен бе Тодоров, като допълни, че в договора за приватизация на „Техноимпекс“ е определена сумата 700 000 долара, от които са платени 70 000 долара по банков превод, а останалите 630 000 долара не са плащани никога с реални пари, а чрез компенсаторни записи. „Документите на Корнелия Нинова за „Техноимпекс\" не са достатъчно свидетелство колко и какви проверки са били осъществени“, пък каза шефът на правната комисия от ГЕРБ Данаил Кирилов по повод документите, които по-рано вчера размаха Нинова, с които обвини ГЕРБ в лъжа във връзка с изнесеното от тях писмо от главния прокурор. В него се казва, че соцлидерката никога не е проверявана за сделката. „Не са подавани сигнали - лъжа номер 1, подаден е сигнал, подписан от КТ \"Подкрепа\", посочи Нинова. „Не са извършвани проверки - лъжа номер 2, извършвани са две такива плюс финансова ревизия“, добави тя и показа документи от 1998, 1999 и 2001 г. Кирилов обаче поясни, че не приема този начин на аргументиране на БСП, защото всички документи можели да се интерпретират частично.\n                    ", "date": "2017.12.05", "title": "ГЕРБ и БСП в скандал за приватизацията"}
{"url": "http://www.monitor.bg/a/view/87476-%D0%A1%D1%82%D1%80%D0%BE%D0%B8%D0%BC-%D0%BF%D0%BE-500-%D0%BC-%D0%B0%D1%83%D1%82%D0%BE%D0%B1%D0%B0%D0%BD%D0%B8-%D0%BD%D0%B0-%D0%B4%D0%B5%D0%BD/", "text": "Жалби забавят търговете за шосето София-Калотина\n                    Приблизително по 500 м магистрални пътища на ден ще строим догодина, показва сметка на „Монитор“ по разчета на регионалното министерство. През 2017 г. трябва да са готови нови 25 км аутобани, а още близо 69 км да се доизграждат.За седем месеца, от началото на май досега, са започнати проекти за почти 1.5 млрд. лв. Стойността на сключените договори е 454 млн. лв. Дадено е началото чрез тръжни процедури в пътния бранш за 887 млн. лв. с ДДС.Един от големите проекти догодина е строителството по магистрала „Хемус“. Нови 25 км се строят в двата участъка от Ябланица до Боаза (9 км) и между пътните възли Белокопитово до Буховци (16 км). В момента се проектират трите отсечки от 50 км от Тетевен до разклона за Плевен. Ако тръжните процедури минат без обжалване, още следващата година може да започне изграждането им. Така 75 км от „Хемус“ ще бъдат в строеж.В бюджета от 1 януари нататък са предвидени 85 млн. лв. за работа по аутобана.По АМ „Струма“ в момента машините работят по най-дългия недостроен лот по магистралата. Отсечката от 25 км от Кресна до Сандански ще бъде завършена предсрочно до ноември догодина. В края на август 2017 г. започна строежът на 12,6 км по лот 3.1 в участъка от Благоевград до Крупник. Стойността му е 166 млн. лв., но той ще е готов през есента на 2019 г. По него ще бъдат изградени 2 пътни възела и 20 големи съоръжения - мостове, подлези и надлези.По най-тежкия участък от магистралата през Кресненското дефиле има вече избрано трасе и в момента вървят процедури по обжалване на ОВОС. В края на 2018 г. ще бъде пусната обществената поръчка за избор на изпълнител, а до две години ще започне и строителството.Тази седмица трябваше да бъдат отворени офертите за строителството на двата участъка от скоростния път с елементи на магистрала София-Калотина, който е част от международния коридор №10. Жалби в Комисията за защита на конкуренцията от миналата седмица спряха и двата търга. Първият участък е от ГКПП Калотина до пътния възел при Драгоман (14,5 км), а вторият е от Драгоман до Сливница (17 км). Изграждането им може да започне през 2018 г., ако обжалването по търговете не се проточи. Стойността им е над 400 млн. лв., част от тях са осигурени чрез Инструмента за свързаност в Европа.По Черноморието 5 години отне на държавата в процедури за устройствено планиране, отчуждаване, археология и обществени поръчки за двете отсечки за обхода на Ахелой и до Поморие. Целта е да се облекчи значително трафикът между Бургас и Слънчев бряг, и до Варна с разширяване на пътните платна по две в посока. Цената им е 45 млн. лв. и трябва да са готови в началото на летния сезон догодина.\n\n\n\n\n                    ", "date": "2017.12.05", "title": "Строим по 500 м аутобани на ден"}
