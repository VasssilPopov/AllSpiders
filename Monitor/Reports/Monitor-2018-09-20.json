{"url": "https://www.monitor.bg/bg/a/view/dyrvenata-mafija-kytala-detonatori-v-karavana-144850", "text": "Членовете на разбитата банда за незаконен добив на дървесина, разполагали с цяла каравана тъпкана с капсул детонатори и огнестрелни оръжия, включително бойни карабини и автомати „Калашников“. Това стана ясно по време на делото в спецсъда. Прокуратурата поиска постоянен арест за шефа на Регионалната дирекция по горите (РДГ) – София, Милко Христов, който е сочен за тартор на престъпната група, както и за началника на Горското в Своге Петър Димов, лесничея Петьо Георгиев и сина му Денис Георгиев, който е надзирател в затвора. За петия член на бандата – Петьо Захаринов, бе поискана по-лека мярка, тъй като се грижи за болните си родители и има малки деца. Според обвинението в рамките на тази календарна година престъпната група е добила незаконно и продала дървесина на стойност над четвърт милион лева. От прокуратурата изтъкнаха, че основните действащи лица в схемата са бащата и синът Георгиеви. Двамата са държали караваната с арсенала и детонаторите в гориста местност над свогенското село Батулия. За изземването на пушкалата се наложило включването на баретите от СОБТ, стана ясно в съда. Денис Георгиев работел като надзирател в затвора. Той се свързвал с малограмотни и социални слаби, които били наемани да секат дърва в горите над Своге. Денис и баща му Петьо са сочени от прокуратурата като силоваците на групата. Двамата плашели свидетели, действали чрез заплахи, побой и палежи. На един от ключовите свидетели по делото - Петър Данянов, е опожарен лекият автомобил. Подслушан разговор със СРС е прихванал как след палежа двамата се отчитат на шефа на групата Христов с думите: „Пратихме му добро писмо да мълчи“. От прокуратурата твърдят още, че горските шефове Милко Христо и Петър Димов изсичали огромни масиви от държавния горски фонд. По думите на наблюдаващия прокурор буквално са го превърнали в своя собственост, нещо като „частна гора“. Изсечената дървесина е пласирана в частни складове. Христов пък снабдявал с цели тирове безплатно с дърва роднините си и свои приятели. До редакционното приключване на броя спецмагистратите не се бяха произнесли с решение дали да ги оставят в ареста.", "date": "2018.09.20", "title": "Дървената мафия кътала детонатори в каравана"}
{"url": "https://www.monitor.bg/bg/a/view/bajer-s-zvuchen-obrat-nasred-razgrad-144852", "text": "\"Лудогорец\" изигра много силни първи 30 минути, след които поведе с 2:0 на \"Байер\" (Леверкузен) в мач от първия кръг на груповата фаза в Лига Европа, но в крайна сметка допусна пълен обрат и загуби срещата с 2:3 пред пълните трибуни на \"Лудогорец Арена\". Клаудиу Кешерю откри резултата още в 8-ата минута след великолепно изпълнение на пряк свободен удар, а в 30-ата минута Марселиньо удвои след брилянтна атака на орлите. В 38-ата минута Хавертц намали с шут от границата на наказателното поле, а в 64-ата минута Исак Телин изравни. В 68-ата минута Хавертц реализира ново попадение за пълен обрат. ЛУДОГОРЕЦ - БАЙЕР (ЛЕВЕРКУЗЕН) 2:3 1:0 Клаудиу Кешерю 8 2:0 Марселиньо 30 2:1 Хавертц 38 2:2 Телин 64 2:3 Хавертц 68 ЛУДОГОРЕЦ: 33. Ренан, 4. Сисиньо, 30. Моци, 3. Недялков, 6. Натанаел, 18. Дяков (76-Горалски), 10. Кампаняро, 92. Лукоки, 84. Марселиньо (83-Брандао), 88. Вандерсон, 28. Кешерю ", "date": "2018.09.20", "title": "\"Байер\" със звучен обрат насред Разград"}
{"url": "https://www.monitor.bg:443/bg/a/view/nacionalkite-s-pyrva-trenirovka-v-japonija-144841", "text": "Женският ни национален отбор по волейбол направи първата си тренировка в Япония, където ще играе на световното първенство. Тимът, воден от старши треньора Иван Петков, е в град Окаяма, където ще играе три контролни мача - 2 с отбора на Доминиканската република и един с местния \"Чайките\". Трите състава се засякоха в залата, но тренираха на различни игрища, разделени от висока мрежа. В нея се влиза само с маратонки за игра, а не с тези, с които се ходи навън. Който няма - тренира по чорапи или му дават чехли. Японките от \"Чайките\", които не са в игра, пък сами чистят с кърпи пода. Преди заниманието с топки българките загряха във фитнеса на местния футболен отбор. Националките ни са в предварителна група В в Сапоро и играят с Италия на 29 септември, Куба - на 30-и, Турция - 2 октомври, Китай 3-ти и Канада на 4-и октомври. Доминиканската република е в група D с отборите на Бразилия, Сърбия, Пуерто Рико, Казахстан и Кения. За втората фаза се класират първите 4 от групите, разделени в 2 нови потока по 8.", "date": "2018.09.20", "title": "Националките с първа тренировка в Япония"}
{"url": "https://www.monitor.bg:443/bg/a/view/a1-startira-nova-rouming-tarifa-s-poveche-minuti-megabajti-i-esemesi-144842", "text": "А1 пуска нова дневна роуминг тарифа А1 Travel Unlimited, с която клиентите на телекома ще ползват по 200 минути, мегабайти и есемеси на ден за всички страни от Европейския съюз (ЕС), Европейската икономическа зона (ЕИЗ), Турция и препоръчителни мрежи в Сърбия и Македония. Цената на тарифата е 2,99 лева на ден, като при изчерпване на наличните минути, мегабайти или есемеси пакетът може да се активира отново срещу същата сума. Допълнителната активация може да се извършва до 10 пъти на ден, за да бъде в полза на клиентите, които ползват повече трафик, когато са извън България. А1 разработи А1 Travel Unlimited, за да отговори на нарастващите нужди на своите клиенти, които пътуват извън границите на България. Данните на телекома показват, че в Сърбия, Македония и Турция, абонатите на дневните роуминг тарифи ползват 20 пъти повече трафик на мобилни данни от потребители с други тарифни планове. По отношение на разговорите, в същите държави, клиентите на дневни роуминг тарифи от А1 изговарят 12 пъти повече минути спрямо тези, които ползват други роуминг тарифи. Клиентите на А1 могат да заявят A1 Travel Unlimited по всяко време с есемес с текст ОК на номер 1751.", "date": "2018.09.20", "title": "А1 стартира нова роуминг тарифа с повече минути, мегабайти и есемеси"}
{"url": "https://www.monitor.bg:443/bg/a/view/kiss-objaviha-proshtalno-turne-144844", "text": "Членовете на легендарната група Kiss обявиха прощално турне, което ще сложи край на 45-годишната им кариера. Обиколката ще носи името End of the Road World Tour. Ако ни обичате, елате да ни видите. Ако не сте ни гледали, това ще е моментът. Това ще е шоуто\", заявиха рокаджиите по време на финала на телевизионния конкурс \"Америка търси талант\", след което изпълниха хита си Detroit Rock City. Група Kiss е основана в Ню Йорк през 1973 г. Джийн Симънс, Пол Стенли, Томи Тейър и Ерик Сингър са известни със сценичните си превъплъщения и използването на много грим, както и с ярките си концертни изяви. От албумите им са продадени над 100 милиона копия. 25 от тях станаха \"златни\" или \"платинени\".", "date": "2018.09.20", "title": "Kiss обявиха прощално турне"}
{"url": "https://www.monitor.bg:443/bg/a/view/dogan-i-karadajy-se-sreshtnaha-s-poslanika-na-sa-sht-144848", "text": "Почетният председател на ДПС Ахмед Доган и председателят на движението Мустафа Карадайъ проведоха среща с посланика на САЩ Ерик Рубин, съобщиха от партията. Срещата се е състояла в сряда в централата на ДПС. На нея били обсъдени актуални политически въпроси, както и развитието на двустранните отношения. Участниците в разговора изразили задоволство от възможността да обменят мнения и позиции по отделни теми, както и убеждението си, че такива срещи са необходими и полезни. Те се обединили около мнението, че взаимното уважение и диалогът способстват за развитието на демократичните процеси и трябва да бъдат поощрявани.", "date": "2018.09.20", "title": "Доган и Карадайъ се срещнаха с посланика на САЩ"}
{"url": "https://www.monitor.bg:443/bg/a/view/kobrata-i-hui-furi-ochi-v-ochi-v-tv-studioto-144843", "text": "Кубрат Пулев и Хюи Фюри ще се изправят очи в очи в ТВ студиото на \"Диема спорт 2\" в специално предаване тази неделя от 20.30 ч. В него ще разговарят преди дългоочаквания бой за претендентското място място за титлата на IBF. Срещата ще е ден след другия очакван с огромен интерес мач в тежка категория за титлата на WBA между шампиона Антъни Джошуа и Александър Поветкин в Лондон, на който ще бъдат заложени и поясите на IBF, WBO и IBO. Джошуа направи официална тренировка за медиите в Лондон, на която заяви, че след като се справи с руснака, ще насочи вниманието си към Дионтей Уайлдър, който държи титлата на WBC. \"След всяка моя победа си казвам, че следващият мач ще е с Уайлдър, каза британецът. - След като приключа с Поветкин, започвам да се готвя за Дионтей. Този бой ще се състои. Без значение дали спечеля или не, аз искам да го срещна. Ще се отнеса с Поветкин, както с всеки друг съперник - с уважение, но нямам желание да чакам повече за мач с Уайлдър.” \"За загуба от Джошуа изобщо не говоря и не мисля, говоря само за победа, излизам на ринга, за да побеждавам\", закани се пък Поветкин.", "date": "2018.09.20", "title": "Кобрата и Хюи Фюри очи в очи в тв студиото"}
{"url": "https://www.monitor.bg:443/bg/a/view/vsichki-medii-podkrepiha-zakona-peevski-144851", "text": "Всички медии и неправителствени организации се обединиха около Закона за задължителното депозиране на печатни и други произведения, внесен от депутатите от ДПС Делян Пеевски, Йордан Цонев, Велислава Кръстева и Хамид Хамид. Целта му е да се осветлят собствениците не само на печатните, но и на всички останали медии, както и методите, чрез които се финансира дейността им. На дискусия в парламента, организирана от комисията по културата и медиите, текстовете бяха представени от вносителите Цонев и Кръстева. Еврокомисарят Мария Габриел запозна участниците с инициативата на ЕК за борба с дезинформацията онлайн и апелира към общи усилия на всички заинтересовани за решаване на проблема и връщане на доверието на гражданите. Изненадващо, се оказа, че след поредица от атаки срещу поправките от страна на Асоциацията на европейските журналисти и на Съюза на издателите в България, в това число и от председателя му - съиздателят на \"Икономедия\" Теодор Захов, който присъства на дискусията, позицията и на двете организации е еволюирала. Така дори те признаха, че измененията са в правилната посока. Въпреки това се загрижиха, че предвидените глоби били твърде високи за малките сайтове, чиито издатели нямало да могат да си ги позволят. Медиаторът на дискусията и съвносител на поправките Велислава Кръстева припомни, че важното в случая е не дали наказанията са по мяра на един или друг. \"Виждам голяма промяна в позицията ви\", коментира пък становищата на АЕЖ и Захов главният редактор на в. \"Монитор\" Любомира Будакова, която подчерта обаче, че акцентът не трябва да се слага върху това дали един или друг сайт би могъл да плаща глобите си, ако наруши закона, а върху факта дали новините, предлагани от тях, са професионално поднесени и проверени, а не дезинформация. \"Именно затова е важно да се знае и кой говори от тези сайтове, защото така ще знаем дали новините са истински или фалшиви\", посочи тя. Участниците поставиха въпроси, свързани с малки сайтове, които копират новини без да се позовават, размера на санкциите за неподаване на декларация за собственост, възможността за осветяване на собствеността на офшорки зад медии. Вносителите увериха, че ще разгледат всички изказани и изпратени мнения преди комисията да разгледа закона на второ четене вероятно още следващата седмица.", "date": "2018.09.20", "title": "Всички медии подкрепиха  закона „Пеевски”"}
{"url": "https://www.monitor.bg:443/bg/a/view/puskat-bileti-za-derbito-na-klubnite-stadioni-144836", "text": "Среща между полицията, „Левски“ и ЦСКА ще се проведе утре, за да се обсъди горещата тема с продажбата на билетите за сблъсъка между двата тима на 29 септември. Както стана ясно от приетите промени в закона за футболното хулиганство, се забранява продажбата на пропуски в деня на мача за двубои, които са определени като рискови. Такъв именно е случаят с дербито между „сини“ и „червени“, а основното притеснение идва от факта, че според наредбата, клубът домакин в лицето на ЦСКА няма да има право да продава билети на 29 септември, ако такива има останали в наличност. Двата клуба очакват това да създаде огромно напрежение сред привържениците, тъй като традиционно феновете закупуват входните талони часове преди двубоя от касите на „Васил Левски“. За да се избегнат инциденти, „сини“ и „червени“ предлагат в деня на мача билети да се продават на клубните стадиони. За „Левски“ съществува и вариант те да бъдат пуснати в националния клуб на привържениците, поради отдалечеността на „Герена“ спрямо „Васил Левски“. На националния стадион продажбата ще е категорично забранена.", "date": "2018.09.20", "title": "Пускат билети за дербито на клубните стадиони"}
{"url": "https://www.monitor.bg:443/bg/a/view/zvezdi-ot-bjagstvo-ot-zatvora-kuponjasvat-u-nas-144832", "text": "Звездите от хитовия сериал „Бягство от затвора“ Еймори Ноласко и Джеф Пери се любуваха на родни красавици от една ръка разстояние. Актьорите бяха специални гости на афтър парти на „Плейбой“, част от Седмицата на модата в София. Ноласко и Пери вдигаха наздравици в компанията на Мис Плеймейт 2018 Жанета Осипова, Мис Силикон Джулиана Гани и още куп изкусителки. Момичетата дефилираха в тоалети, вдъхновени от различни епохи, сред които Древна Гърция, Ренесанса и Бел епок. По време на партито свещички за рожден ден духна Ана-Мария Чернева, позната на редовия зрител и от риалити сериала „София – ден и нощ“. Христо Сираков, Любен Дилов-син и Борис Гълъбов изненадаха чаровната брюнетка с голяма бутикова торта.", "date": "2018.09.20", "title": "Звезди от „Бягство от затвора“ купонясват у нас"}
{"url": "https://www.monitor.bg:443/bg/a/view/kampanijata-za-otkrivane-na-deca-s-otklonenija-v-rasteja-stava-nacionalna-144840", "text": "Детските ендокринолози от УМБАЛ „Света Марина“ във Варна отчетоха резултатите от мащабната кампанията за ранното откриване и навременно лечение на състояния с проблемен растеж „Growinform”, която стартира през 2017 година. Това стана по повод седмицата за повишаване на осведомеността за растежа на децата, която се отбелязва в периода от 16 до 22 септември, т.г. в редица страни по света. В ДКЦ „Света Марина“ бяха проведени и безплатни прегледи на деца. „Кампанията ще продължи и в следващата година, защото над 2/3 от децата с проблеми в растежа, остават недиагностицирани. Това се дължи на слаба информираност на общопрактикуващите лекари и родителите. Забавянето на растежа, дори ускореният растеж, може да бъде ранен показател за основното медицинско заболяване. По проекта на варненското дружество за детска ендокринология е създаден сайт (www.growinform.org), който дава възможност за предварителна оценка на растежа. Проследяването му във времето е важно, защото помага да се идентифицират тенденциите“, обясни проф. д-р Виолета Йотова, ръководител направление „Педиатрия“ в УМБАЛ „Света Марина“. Освен това, кампанията става национална, поради големия интерес към нея, защото проследяването на физическия растеж, е важна стъпка към наблюдение на здравето на децата. Предстои в следващите два месеца „клиниката на колела“ да посети градовете Бургас, Пловдив и Кюстендил. Кампанията е напълно безплатна за пациентите, както при диагностицирането, така и при лечението на децата. До момента, в рамките на кампанията, детските ендокринолози са прегледали безплатно пациенти в 10 града на страната. Освен Варна, са посетени Шумен, Разград, Бургас, Габрово, Велико Търново, Горна Оряховица, Бургас, Сливен и Ямбол, като са прегледани общо 146 деца на възраст от 2 до 18 години. При 52 от тях са установени отклонения. Успешно лечение е започнало при 12 деца, а 22 са под наблюдение за започване на лечението, каза още проф.  Йотова. Възрастта при диагноза е снижена с три години, което е залог за успех от започнатата терапия, допълни специалистът. Детските ендокринолози отчитат още, че при 16 от децата вариантите на отклонение в растежа са нормални.", "date": "2018.09.20", "title": "Кампанията за откриване на деца с отклонения в растежа става национална"}
{"url": "https://www.monitor.bg:443/bg/a/view/alipiev-i-gerchev-otpadnaha-ot-svetovnoto-po-djudo-144830", "text": "Победа и загуба записаха българите Валентин Алипиев и Янислав Герчев (на снимката) в кат. до 60 кг в първия ден на световното първенство по джудо за мъже и жени в Баку (Азер). Алипиев победи в първия кръг Исам Басу от Мароко с \"вазари\", а във втората си среща отстъпи с \"ипон\" пред Лукуми Чквимиани (Груз). Герчев почиваше в първия кръг, а във втория надделя над Мохамед Алсултани (Ирак). В третия кръг българинът загуби с \"ипон\" от Амиран Папинашвили (Груз). Още трима българи ще участват на шампионата. При жените страната ни ще бъде представена от Ивелина Илиева в категория до 57 килограма. При мъжете ще стартират Ивайло Иванов (81 кг) и Даниел Дичев (до 100 кг). На световното първенство в Баку участват 758 състезатели (460 мъже и 298 жени) от 125 държави от 6 континента.", "date": "2018.09.20", "title": "Алипиев и Герчев отпаднаха от световното по джудо"}
{"url": "https://www.monitor.bg:443/bg/a/view/muzikant-se-okaza-transfernata-bomba-na-cska-144833", "text": "Трансферната бомба, която уж трябваше да хвърли ЦСКА с привличането на бразилски плеймейкър, разсмя всички на „Армията“. Причината е, че наистина става въпрос за бразилец, само че не за футболист, а за музикант, научи „Монитор“. Преди два дни БТА съобщи, че звезда от страната на кафето е дошъл в България за финални преговори с ЦСКА и е въпрос на време да подпише договор. Истината обаче се оказа доста по-различна. По време на мача с „Черно море“ през уикенда наистина в ложата е имало бразилец, но изобщо не става въпрос за трансфер. Въпросният кариока, който е бил забелязан, всъщност е приятел на халфа Рафаел Енрике. Крилото лекува травма и не е играл от месец, като да му прави компания на трибуните е повикал негов приятел. Той е музикант и учи в България, но категорично няма да подписва договор. „Смяхме се много, когато разбрахме, че ще вземем плеймейкър. Рафаел Енрике обясни ситуацията и всички в клуба много се забавлявахме“, коментира международникът на ЦСКА Стоян Петков. Междувременно треньорът Нестор Ел Маестро реши да разведри обстановката в тима и заведе подопечните си на картинг. „Червените“ играчи показаха завидни умения зад волана, а сред най-добрите бяха Станислав Манолев, Мауридес и Кирил Десподов. След надпреварата всички футболисти се събраха на обща вечеря преди важните мачове. На ЦСКА в събота му престои гостуване на „Ботев“ (Враца) в Монтана, а само 3 дни по-късно пак там е сблъсъкът с едноименния тим за Купата на България. Веднага след това лидерът в класирането се прибира в София, където на 29 септември е вечното дерби с „Левски“.", "date": "2018.09.20", "title": "Музикант се оказа „трансферната бомба“ на ЦСКА"}
{"url": "https://www.monitor.bg:443/bg/a/view/myri-iskam-da-vdigna-nivoto-na-kazahstan-144827", "text": "Треньорът на Казахстан Станимир Стоилов коментира пред местното издание „Kazfootball“, че е амбициран да вдигне нивото на националния отбор. „Постиженията ми си остават с мен, няма да ходят никъде, те са си постоянна величина. Сега имам друга амбиция, искам да вдигна нивото на националния отбор на Казахстан. Знам, че няма да ми е лесно, но ще дам всичко от себе си да се случи. Моята философия е, че когато работиш по правилния начин, рано или късно получаваш резултатите от труда си. Сега искам само от феновете и хората да продължат да показват доверието си към този отбор и скоро ще могат да се наслаждават на подобрение в играта му\", заяви Мъри.", "date": "2018.09.20", "title": "Мъри: Искам да вдигна нивото на Казахстан"}
{"url": "https://www.monitor.bg:443/bg/a/view/sestri-stoevi-na-1-4-final-v-kitaj-144829", "text": "Стефани Стоева и Габриела Стоева се класираха за четвъртфиналите на двойки жени на турнира от Световните суперсерии 1000 по бадминтон в Чанчжоу (Китай) с награден фонд 1 милион долара. Сестрите, които са европейски шампионки от 2018 година, поведоха с 5:4 срещу поставените под номер 7 Со Хе Ли и Сън Чан Шин (Република Корея), след което съперничките им се отказаха да продължат мача поради контузия, съобщи БТА. В спор за място на полуфиналите Стефани Стоева и Габриела Стоева ще играят утре срещу третите в схемата Цинчън Чън и Ифан Цзя от Китай. След европейската титлата това е най-силното представяне на българските състезателки за тази година, което най-вероятно ще ги върне в топ 10 на световната ранглиста на двойки.", "date": "2018.09.20", "title": "Сестри Стоеви на 1/4-финал в Китай"}
{"url": "https://www.monitor.bg:443/bg/a/view/drugite-dvama-izdirvani-sa-arestuvani-dnes-populjaren-advokat-ot-sandanski-e-shestijat-arestuvan-za-vzloma-v-rojenskija-manastir-zadyrjan-e-i-imanjara-144837", "text": "Популярният в Сандански адвокат Стефан Матеев е шестият арестуван за нападението с кирки в Роженския манастир. След като вчера при обиска в дома му в Сандански полицаите откриха черна маска и други уличаващи го вещи, а впоследствие беше щателно обискирана и фамилната им къща в село Склаве, днес адвоката беше задържан с полицейска заповед за 24 часа. Баща му, Олег Матеев, е бивш дългогодишен следовател в курортния град, а майка му - Лидия Матеева дълги години е работила като секретар на община Сандански по времето на кмета Андон Тотев. Седмият заподозрян за вандалското нападение на Светата обител, известен иманяр от Сандански също е арестуван, потвърдиха от полицията. Вчера в късния следобед стана ясно, че след бързи и ефикасни оперативно-издирвателни действия полицията задържа братята Бейнур и Неджет Исим от петричкото село Яворница. Другите трима арестувани вчера като съизвършители на деянието са ученици от Яворница и от близкото до него село Коларово. Влизайки в Роженския манастир те са успели да отскубнат 11 от 20-те охранителни камери, но не са видели най-важната, инсталирана в предверието след външната порта на манастира. Именно тя е заснела лицата на нападателите, по които те са били бързо идентифицирани. Пишман обирджиите, даже не си били нахлузили още и качулките на суитчерите си. Освен кирки те са носили със себе си и сгъваема стълба, по която са се покатерили до мястото, където са къртли църковната стена.  Игумена на Роженския манастир архимандрит Епифаний разказа пред БНТ, че колегата му игумен на Хаджидимовския манастир Теофил, който нападателите вързаха и сложиха на очите му лепенка все още не се е възстановил от преживения шок. Днес той е бил на разположение на разследващите полицаи и е разпознал нападателите си. Архимандрит Епифаний се съмнява, че грабителите са намерили нещо ценно и важно: „Тук през годините са работили майстори зидари, реставратори и художници. Ако е имало нещо зазидано в стените отдавна да е открито“, твърди игумен Епифаний. В Сандански и Петрич упорито се говори, че главният организатор на опита за грабеж в Роженския манастир и тартор на иманярската мафия в района е селски кмет?!  Според ширещата се мълва в прокопаната дупка в стената на черквата  е личало гнездо-тайник , в което може да е имало ценности, документи и стари карти на иманяри, които да насочват къде в района има скрити съкровища.  Игумен Теофил цял ден днес разпознава арестуваните за опита за грабеж. Влизайки в манастира, те са отскубвали наред охранителните камери, но не са видели тази която е в предверието след външната порта. Именно тя е запечатала лицата им, по които са били разпознати и идентифицирани бързо. Това са тези трима ученици, които още не си били нахлузили качулките на суитчерите си и са вързали попа в църквата. Районният прокурор на Сандански Николай коментира, че досега са извършени множество процесуално-следствени действия - 3 огледа и 4 претърсвания, като до момента са събрани доста доказателства. Ще се преценява тяхното значение, съответно и на кого евентуално от лицата, които са задържани да се повдигне обвинение и по кой член от НК. Припомняме, че във вторник малко след 20 часа петима или шестима нападатели с качулки нахлуха в Роженския манастир. Трима от тях  изненадали божия служител отец Теофил в старинната черква. В края на деня отчето прибирал свещите и църковна утвар, когато бандитите го свалили на земята, вързали му ръцете, на очите му сложили лепенка и  музапушили устата. Заплашили го да не издава звук, ако иска да е жив. Около 15-20 минути другите се покатерили на стълба от външната страна на храма и къртили с кирките по една от стените. Вероятно са търсили скрито в стената златно съкровище. От поколения в Мелнишко се носят легенди, че в черквата е закопано имане. Грабителите взели телефона на отец Теофил, който се оказа, че е игуменът на Хаджидимовския манастир и за първи път е служил вчера в Роженския, защото е заместил игумена Епифаний. След нападението бандитите отпрашили с джип в неизвестна посока. „Сигналът е подаден във вторник в 20,47 минути. Престъпниците са разбили 11 от 20-те охранителни камери“, съобщи на брифинг в сряда шефът на РПУ Сандански Борис Щурков. Според полицейския шеф няма липсваща ценна  църковен утвар и икони, както и пари. С кирки е къртено от външната страна на стена на църквата, където е зазидан прозорец. След като бандитите са изчезнали отец Теофил е успял да се развърже и е използвал друг стар телефон, от който е сигнализирал на игумена на манастира отец Епифаний, а той е подал сигнала към полицията. В отвора на разбитата стена на църквата не са открити следи от съкровище. Снимки: БНТ", "date": "2018.09.20", "title": "Популярен адвокат от Сандански и иманяр също арестувани за взлома в Роженския манастир"}
{"url": "https://www.monitor.bg:443/bg/a/view/nashite-prikluchiha-na-evropejskoto-v-alikante-144831", "text": "Теодор Александров и Денислав Коджабашев отпаднаха на 1/16-финалите при мъжките двойки на европейското първенство по тенис на маса в Аликанте (Исп). Те загубиха драматично от шампионите от Игрите на британската общност Лайъм Пичфорд и Пол Дринкхол (Анг) с 3:4 (11:7, 8:11, 5:11, 9:11, 11:8, 11:7, 9:11). Най-драматична в мача беше последната седма част, в която българите наваксаха пасив от 6:9 и изравниха за 9:9, но след това с две поредни разигравания Пичфорд и Дринкхол триумфираха. С това българското участие на еврошампионата приключи.", "date": "2018.09.20", "title": "Нашите приключиха на европейското в Аликанте"}
{"url": "https://www.monitor.bg:443/bg/a/view/fenove-pravjat-protest-v-zashtita-na-nora-nedkova-144834", "text": "Фенове използваха социалните мрежи за да организират „протест“ - „Да Върнем Нора Недкова във „ВИП Брадър“. Над 2000 души имат интерес към събитието, което трябва да се проведе в Нови хан. Изненадващото изгонване на плеймейтката, която Кулагин кръсти Маймун Пешо, разбуни духовете. Един от разигралите се сценарии за елиминацията й е, че баща й – бизнесменът Николай Недков, е потънал в земята от срам и е настоял тя да напусне риалити формата. гласи единственият до момента коментар на изкусителката след края на участието й. Снощи, по собствено желание, танцьорката Яна се сбогува със съквартирантите. Причината - един от синовете й има здравословни проблеми и тя трябва да е до него. Предполага се, че ситуацията е сериозна, тъй като Големия брат изрично забрани на останалите в шоуто да коментират случилото се. Половинката й – бизнесменът Петко Димитров, продължи участието си. Рапърът Ванко 1 също е застрашен от бърза елиминация, тъй като СЕМ проверява сигнали срещу него. Първи срещу Иван Главчев, както е изпълнителят по паспорт, се обявиха от клуб „Не Си Сам(а)“. Те публикуваха отворено писмо, в което протестират бивш затворник да бъде показван като ВИП персона.", "date": "2018.09.20", "title": "Фенове правят протест в защита на Нора Недкова"}
{"url": "https://www.monitor.bg:443/bg/a/view/atletik-se-zakani-na-levski-144828", "text": "„Атлетик“ (Куклен) има сили да острани „Левски“ в турнира за купата на България. В това поне вярва помощник-треньорът Али Чобан. „Преди 20 години съм играл срещу „Левски“ с екипа на „Сокол“ (Марково), тогава доведохме нещата до продължения. Защо сега да не отстраним този гранд. На гребена на вълната сме, а за мен момчетата са герои. Друго си е да играеш на собствения терен, съжалявам, че стадионът ни все още не отговаря на такъв критерий, но се надявам това да не ни попречи да се представим добре“, заяви Чобан пред DIEMA. Треньорът Веселин Филипов пък коментира придобилата световна слава реплика, че играчите му ще излязат пияни срещу „сините“. „Няма дрегери на тренировка и преди мач. Това тръгна от една песен от феновете на „Ботев“. Няма как да излезем пияни. Имало е екстремни случаи, но това се е случвало в окръжната група. Със сигурност ще подходим сериозно“, коментира Филипов. „Атлетик“ приема „Левски“ в 1/16-финалите за купата на България на 25 септември от 16 ч. на стадион „Лаута“ в Пловдив.", "date": "2018.09.20", "title": "„Атлетик“ се закани на „Левски“"}
{"url": "https://www.monitor.bg:443/bg/a/view/imame-dobri-treniori-no-njamame-dobri-uslovija-144816", "text": "„В България има много добри треньори, но мотивацията куца, защото няма добри условия за работата им. За сравнение в един отбор в шеста дивизия в Германия има повече терени за тренировка от тим в българската „А” група.” Това сподели бившият футболен национал и настоящ главен мениджър на „Етър” Красимир Балъков на среща с младежи от Горна Оряховица. Бала обясни, че най-доброто е човек да се занимава със спорт, тъй като той учи на ред, дисциплина, хигиена и създава навици. Според думите му основните принципи на успеха са да обичаш това, което правиш, да желаеш да се развиваш и да имаш амбициите да си постоянен. „Младият човек иска много бързо да се случат нещата, няма търпение. Трябва да знаете едно, ако имате цел, не трябва да мислите за пари. Никога през живота си не съм мислил за пари, те дойдоха сами. Аз съм мислил как да се развия, как да бъда по-добър, да постигна по-голямо нещо и постоянно да се развивам. Когато това се случва, финансовата част сама ще дойде. Младият трябва да е креативен. Веднага ни впечатлява, когато видим нещо различно. Бъдете отворени, търсете комуникацията, диалога, не се притеснявайте, ако трябва да питате. Човек трябва да е в крак с времето си“, посъветва младите футболистът. Той разказа за израстването си като футболист, от годините в Спортното училище във Велико Търново до мястото в националния отбор. „Откакто се помня, никога никой не ме е карал насила да изляза, дали в училищния двор, дали на тренировка, или в Спортното училище, където трябваше да ставам в 6,30 ч. Ако нямаш мотивация, няма как да стане спортист от теб“, подчерта бившият национал. Той говори и за златната година за българския футбол и участието си в звездния национален отбор през 1994 г. „Успехът тогава се дължеше на синхрон между човешки и футболни качества. Футболът е нещо много по-специфично, велико и голямо. То е социален продукт, който сплоти цяла България, когато обществото ни страдаше и се чудеше накъде да хване след падането на комунистическия строй”, обясни Бала. Той разказа и за училището за млади футболисти, което е отворил в Щутгарт. То е за деца от 6 до 14 години. „Това, което сме научили като спортисти, се опитваме в по-спокоен вариант да им го дадем като основа. Успяваме и да ги изкараме от стаите с компютрите на чист въздух, дори и да не станат професионални футболисти, ще имат полза“, обясни бившият национал.    ", "date": "2018.09.20", "title": "Краси Балъков: Имаме добри треньори,  но нямаме условия"}
{"url": "https://www.monitor.bg:443/bg/a/view/objaviha-denonoshten-telefon-za-izcheznalata-uchenichka-silvija-144817", "text": "Продължава издирването на изчезналата в събота 18-годишна ученичка Силвия Петрова от Димитровград. Момичето е в неизвестност вече цяла седмица, след като е видяна от хора за последно в събота.Обявен е и денонощен телефон 038 640 640, на който може да се подава информация за изчезналата ученичка на ПМГ “Иван Вазов”. Момичето се е прибрало от село в събота. За последно Силвия е засечена на камерите за видеонаблюдение в неделя. След това тя беше обявена за общодържавно издирване. Силвия е висока около 178 см, телосложение слабо, коса права-дълга тъмно кестенява, бяло продълговато лице. За последно е била облечена с тъмно-зелено на цвят яке, жълта на цвят блуза, черен спортен панталон-клин, червено-бели маратонки. Със себе си носи черна, средна по големина раница. Полицията умолява при информация за Силвия да се звъни на денонощния телефон или  в най-близкото полицейско управление.  ", "date": "2018.09.20", "title": "Обявиха денонощен телефон за изчезналата ученичка Силвия"}
{"url": "https://www.monitor.bg:443/bg/a/view/lion-shokira-siti-fenovete-se-biha-144825", "text": "„Манчестър Сити“, който бе определен за фаворит номер 1 за спечелване на Шампионската лига този сезон, стартира с изненадвашща загуба с 1:2 като домакин на „Лион“. В герои за \"хлапетата\" се превърнаха Макс Корне (26) и Набил Фекир (43), а почетен гол за \"гражданите\" отбеляза Бернардо Силва в 67-ата минута. Така с този успех Лион оглави Група F, където в другия мач “Хофенхайм” и “Шахтьор” (Донецк) завършиха при равенство 2:2 в Украйна. Малко оправдание за „Сити“ може да бъде отсъствието на мениджъра Пеп Гуардиола, който изтърпява наказание от миналия сезон и изгледа мача от ложата. Статистика за „гражданите“ също е стряскаща – те са загубили последните си 4 мача в Шампионската лига. Преди да паднат от „Лион“, манчестърци имат две загуби миналия сезон на полуфинал от „Ливърпуп“ с 0:3 и 1:2, а преди това паднаха и в реванша от 1/4-финалите срещу „Базел“. Горещо бе и извън стадиона, където феновете на двата тима заформиха страховито меле. От видео кадри на охранителна камера на магазин се вижда как десетки запалянковци се млатят, а след боя някои остават да лежат по улицата. От полицията в Манчестър потвърдиха за боя и заявиха, че двама са арестувани.", "date": "2018.09.20", "title": "„Лион“ шокира „Сити“, феновете се биха"}
{"url": "https://www.monitor.bg:443/bg/a/view/rumyneca-napravi-nov-etno-proekt-folkusti-x-144818", "text": "Румънеца, от известното от близкото минало дуо Румънеца и Енчев, пое в нова творческа посока и събра собствена група FolkustiX. С нея той прави фолклорни кавъри на световни хитове, а първото им парче вече направи своя дебют. В него участие взима рапърът Turbo B от група SNAP, за който Румънеца казва „той е мой брат от друга майка“. „Turbo B дойде в България, чу демата и много му хареса проекта. Така се нави да направим заедно “Colour of love“, разказа родният майстор на римите. Проектът FolkustiX е подкрепен и от световноизвестният гайдар Петър Янев, които от години пази гърба на Валя Балканска. За нас е чест да участва в първата ни песен, която е кавър версия на световно известната група SNAP, които през 90-те години заедно с Turbo B. са продали милиони копия“, допълва Румънеца. Той разказа, че идеята му е дошла случайно, след като чул как Динко Атанасов свири “Jingle bells” на гайда. Съвсем на майтап вече имаме 1 час репертоар\", хвали се той. Вече е факт и първият им клип именно към “Colour of love“. Той е заснет в студиото на фотографа Любомир Сергеев. Към нестандартният проект се присъедини и участничката в Music Idol 2 Пламена. FolkustiX са:Петър Йорданов – Бъни – Тъпан и перкусии („Оратница“,“Tъпани и гайди“); Живко Василев – Кавал (OUTHENTIC); Тодор Михайлов – Каба гайда („Тъпани и Гайди“,„Орфикус“); Стойо Стоев – Жура гайда (НФА“Филип Кутев“, „Чинари“, „Багри“); Деница Христова – Гъдулка (НФА „Филип Кутев”, „Алгара“, „Етнотикс“, „Багри“); Валентина Добрева – Тамбура, вокали (“Tъпани и гайди“, етнолог и педагог);", "date": "2018.09.20", "title": "Румънеца направи нов етно проект FolkustiX"}
{"url": "https://www.monitor.bg:443/bg/a/view/unker-promenja-kursa-otkazvashtite-bejanci-trjabva-da-plashtat-144793", "text": "Лидерите на Европейския съюз не успяха да постигнат значим напредък в изглаждането на различията си по въпросите на миграцията по време на проведените късно в сряда разговори в австрийския град Залцбург. Шефът на Европейската комисия - Жан-Клод Юнкер изрази неудовлетворение относно разговорите по време на срещата. Пристигайки на вечерята, Юнкер загатна промяна на курса относно политиката на ЕС спрямо мигрантите и начина, по който те трябва да бъдат приемани и разпределяни между страните членки.Той призова за солидарност в Европа, като добави, че тези всички страни от ЕС трябва да приемат поне определен брой мигранти, а онези които отказват или не могат да приемат бежанци, трябва да споделят това бреме по други начини Това изказване бе насочено към източноевропейските страни членки, които очевидно според Юнкер трябва да участват в решаването на въпроса и да проявят солидарност, която трябва да има финансов израз. На тези идеи премиерът на Люксембург Ксавие Бетел реагира така: „Ако започнем да говорим за това колко струва един човек, това ще бъде позор. Говорим за хора, а не за килими“.", "date": "2018.09.20", "title": "Юнкер променя курса – отказващите бежанци трябва да плащат"}
{"url": "https://www.monitor.bg:443/bg/a/view/v-elena-pravjat-galerija-ot-izgorjalo-uchilishte-144821", "text": "Старо училище в центъра на град Елена, изгоряло преди 33 години, ще бъде превърнато в модерна художествена галерия с информационен център. . Средствата за реставрацията му ще дойдат от Европейския фонд за регионално развитие по съвместния проект „Култура във вечността”, изготвен от Елена и румънската община Меджидия. Общата стойност на проекта е 1,4 млн. евро. Част от тази сума е национално финансиране от държавата, за което предстои подписване договор с Министерството на регионалното развитие. Според проекта в сградата на бившето изгоряло училище ще бъдат изградени модерни зали и складове за съхранение на картини и икони, както и реставрационни помещения и работилници, санитарни възли за персонал и гости. На първия етаж ще се помещава галерия и информационния център, а на втория ще има още една галерия. Спортната площадка пред сградата пък ще се превърне в многофункционално пространство за културни, масови и спортни събития.", "date": "2018.09.20", "title": "В Елена правят галерия от изгоряло училище"}
{"url": "https://www.monitor.bg:443/bg/a/view/oisr-poniji-prognozata-si-za-svetovnata-ikonomika-144819", "text": "Организацията за икономическо развитие и сътрудничество (ОИСР) преразгледа към понижение прогнозата си за растежа на световната икономика за 2018 г., предоха световните агенции. Организацията очаква показателят 3,7% спрямо прогнозираните през май 3,8 на сто. През март експертите й вещаеха растеж от 3,9%. ОИСР преразгледа към понижение и прогнозата си за 2019 г. от 3,9% на 3,8%. За еврозоната ОИСР прогнозира растеж от 2%, спрямо 2,2 на сто през май. За догодина очакванията са за растеж от 1,9% спрямо 2,1% при предишната прогноза. Макар САЩ да са източник на напрежението в търговията икономическите перспективи на Вашингтон остават най-положителни в ОИСР, която обединява големите развити икономики. Това е така благодарение на намаляването на данъците и на правителствените разходи, отбелязва Ройтерс. ОИСР остави без промяна прогнозата си за растежа на САЩ тази година на равнище 2,9 процента, но намали очакванията си за догодина от 2,8 на сто до 2,7 процента. Организацията отбелязва, че американските мита вече се отразяват на най-голямата световна икономика и прогнозира, че наложените мита ще повишат цените като цяло в САЩ с 0,3-0,4 процента. ОИСР посочи, че по-слабата валута досега е помогнала на Китай (който не е член на организацията) да абсорбира по-високите американски мита. Организацията остави без промяна прогнозата за китайския растеж на равнище 6,7 процента за тази година и 6,4 на сто догодина. За Русия организацията не е променила прогнозата си и очаква икономически растеж от 1,8 процента тази година и 1,5 на сто догодина, информира ТАСС. ОИСР отбелязва, че перспективите за икономическия растеж в света сега са малко по-слаби, отколкото се е очаквало през май, когато организацията публикува предишния си доклад за растежа на световната икономика. Изострянето на напрежението в търговията, влошаването на финансовите условия на динамично развиващите се пазари и политическите рискове могат още по-силно да подкопаят устойчивия средносрочен растеж по целия свят, коментира организацията, цитирана от ТАСС.", "date": "2018.09.20", "title": "ОИСР понижи прогнозата си за световната икономика"}
{"url": "https://www.monitor.bg:443/bg/a/view/mariana-popova-rodi-ekaterina-144815", "text": "Певицата Мариана Попова и актьорът Веселин Плачков посрещнаха на бял свят своята дъщеричка. Момиченцето проплака днес и ще носи името Екатерина. За щастливото събитие се похвали гордата майка с кадър на татко и бебе в социалните мрежи. написа към снимката изпълнителката на Let Me Cry. Припомняме, че двамата вече възпитават по едно момиченце всеки. От предишния си брак звездата от „Дамасцена“ има дете Андрея, а Попова е майка на Мария-Магдалена. Наскоро актьорът с поразяващо сини очи издаде пред „Монитор“, че децата много се радват, че ще станат каки. Весо и Мариана се сгодиха през март и се очаква до края на годината да се разходят до олтара. За да присъства на раждането Плачков напусна временно Къщата на „ВИП Брадър“.", "date": "2018.09.20", "title": "Мариана Попова роди Екатерина"}
{"url": "https://www.monitor.bg:443/bg/a/view/plamen-konstantinov-dano-utre-byde-razlichno-sreshtu-iran-144824", "text": "Селекционерът на България Пламен Константинов се надява на различен мач срещу Иран в сравнение с този във Варна, който нашите загубиха с 1:3. Наставникът говори на официалната пресконференция преди предстоящите мачове срещу Иран (утре от 20:30 ч.), САЩ и Канада от Група G в София от втората фаза на световното първенство по волейбол за мъже. „Във втората фаза останаха само топ-отборите в света. Затова мисля, че качеството на мачовете ще бъде още по-добро от първата фаза. Това означава, че ще трябва да вложим много повече усилия, за да спечелим двубоите си. Няма да бъде лесно срещу такива съперници. Надявам се, че домакинството и усилията на момчетата да ни помогната в тежките моменти”, заяви той. „Програмата е тежка - 3 мача за 3 дни, но това се отнася за всички отбори. Каквото е за нас, такава е и за тях. Колко сме готови? Ще видим в игра. Трябва да сме по-категорични в крайната фаза на геймовете. Да се поема повече отговорност от опитните играчи, за да се затварят геймовете. Срещу Полша можеше да стигнем до тайбрек, но… Ако бяхме стигнали до 5-ия гейм, имах усещането, че ще спечелим.\" \"Доволен съм от всички мачове, с изключение на този с Иран. Знаехме, че това е ключов двубой с пряк конкурент, ако оставим Полша да бъде една крачка пред всички. Може би точно това натежа, защото направихме много грешки в първите два гейма. Цяла година нямаме мач с 11 грешки в атака. Това направи голямата разлика. Имахме две възможности в четвъртия гейм, за да се върнем, но това ни струваше мача. Дано утре бъде различно\", коментира Константинов. България има три победи и две поражения преди мачовете си с Иран, САЩ и Канада от втората групова фаза на Мондиал 2018. Срещите ще се играят в София. \"Това, което може да направи Полша, ние не може да го направим. Нямаме техните качества. Ние може да заложим на нашите силни страни и да се опитаме да напипаме техните слаби. Много е различно. Ако направим три победи, ще бъде над очакванията на всички, но не е невъзможно. На момчетата им липсва малко вяра. Точно вярата един към друг в някои по-тежки моменти. В отбора има нелош колектив, важно е да покажем психика. Когато играеш вкъщи, винаги има по-големи очаквания. Трябва да се научим да носим тази тежест. Трябва да се научим да използваме публиката. Ако не ни вървят нещата, публиката може и да натежи\", заяви още националния селекционер по волейбол. Пламен Константинов се надява да може да използва Теодор Тодоров в предстоящите решителни мачове в петък, събота и неделя.", "date": "2018.09.20", "title": "Пламен Константинов: Дано утре бъде различно срещу Иран"}
{"url": "https://www.monitor.bg:443/bg/a/view/borisov-ne-trjabva-li-prezidentyt-da-e-ednakvo-otdalechen-ot-partiite-144826", "text": "„Не би ли трябвало президентът да е еднакво отдалечен от всички партии?“. Този въпрос постави премиерът Бойко Борисов в Залцбург, където вчера участва в срещата на лидерите на ЕС. Поводът бяха критиките на държавния глава Румен Радев по негов адрес за избора на Младен Маринов за МВР шеф и позицията ни относно евентуалните санкции срещу Унгария, която е заплашена със замразяване на гласа й в съюза, като по думите на президента тя била различна за пред България и ЕС. Борисов намекна, че Радев атакува тенденциозно ГЕРБ и в същото време спестява критики към БСП. \"Нямаме двояка позиция. В България това, което сме казали, сме го доказали. Няма такава точка, нито в кулоари, никъде - да се обсъжда Унгария. Взетото на оперативно заседание на МС решение за Унгария няма правна стойност от гледна точка на правилника. Има морална стойност, че ние като кабинет сме го взели и стоим твърдо зад него“, обясни министър-председателят. По думите му решението на кабинета от сряда било правителството да започне да разработва стратегия, с която България да разполага един ден, ако се стигне до налагането на такава санкция. В същото време Борисов подчерта, че унгарския му колега Виктор Орбан трябва да направи някои отстъпки пред Европа. По думите му позицията на ГЕРБ била ясна - нейните евродепутати са гласували против санкции срещу Унгария, докато в България БСП говорела в подкрепа на Орбан, а нейните представители в ЕП гласували срещу него. \"Кое е различното от това, което сме казали? БСП пред ЕС не казаха нищо, най-лесно е да се хвърли всичко върху нас. Това са голи приказки в лицето на Нинова и президента, а ние от ГЕРБ имаме действия\", заяви Борисов и обвини Радев, че повтаря тези на соцлидера Корнелия Нинова, която каза, че правел двойна външна политика - една за пред българските граждани и друга за пред „началниците навън“. Той е на мнение, че се търсят всякакви поводи за атака срещу управляващите. „Само се показва пръстче и веднага се търси от президента как да ни атакува, за да стане пред всички ясно, че има война. Няма, аз не искам да воювам с никого. Има толкова по-сложни външни врагове“, отсече Борисов. Той се спря и на полемиката около избора на Младен Маринов за вътрешен министър, предшестван от забавяне на президентския указ за освобождаването от досегашния му пост на главен секретар на МВР и критики от страна на Радев, който коментира по-рано в четвъртък: \"Парадоксално е, премиерът маха министъра на вътрешните работи заради \"мърлявата\", както той се изрази работа на полицията, а по закон тази работа се планира, организира, ръководи и контролира от главния секретар на МВР, който пък съответно заради тази „мърлява“ работа се предлага за министър\". В отговор премиерът пък каза: \"Питам един държавен глава не би ли трябвало да е баща на всички партии, не би ли трябвало да е еднакво отдалечен от всички партии, не би ли трябвало да е обединителят на нацията. Има право на своето мнение. Аз ако почна за Пламен Узунов или за неговите съветници какви служители са? Това помага ли на институциите? Това добре ли ще бъде за институциите?. Нима там при него няма един, който беше застанал с хитлеристки поздрав (бившият вътрешен министър и настоящ президентски съветник Пламен Узунов - б.р.)? Президентът Радев най-сетне да си направи партията или да оглави БСП, да излезе на избори, да си подреди министри и да управлява. Като дойдат избори, ще изберат него, друг или трети и той ще назначи необходимия министър. Ние така сме преценили в коалицията, тези хора сме предложили и мисля, че се справят добре. Ще се справят и по-добре. Със сигурност може да има и по-добри кандидатури. Всеки ден ние биваме подлагани под критика. Не чухме нищо за БСП, за Ролс-Ройсите.\". Борисов коментира също така, че ако Пламен Манолев, който беше номиниран първо за транспортен министър на мястото на подалия оставка Ивайло Московски, а в последствие заменен от Росен Желязков му бил казал предварително, че е участвал в катастрофа, щял да заеме поста.", "date": "2018.09.20", "title": "Борисов: Не трябва ли президентът да е еднакво отдалечен от партиите"}
{"url": "https://www.monitor.bg:443/bg/a/view/sydija-razplaka-ronaldo-s-istoricheski-cherven-karton-144822", "text": "Престъпление срещу футбола – така италианските медии нарекоха историческия червен картон за Кристиано Роналдо. За първи път в кариерата си в Шампионската лига португалецът бе изгонен, при това в дебюта си за „Ювентус“ (2:0 срещу „Валенсия“). В черна котка за Кристиано се превърна реферът Феликс Брихт, който в 29-ата минута му показа директен червен картон. Провинението на Роналдо – опита се да хване за косата Жейсон Мурийо, след като двамата се спречкаха. Актуалният носител на „Златната топка“ прие изключително тежко изгонването си. Той се строполи на терена, изпадна в истерия и започна да крещи и ръкомаха. След мача треньорът на „Валенсия“ Марселино дори разкри, че Роналдо е плакал като малко дете. „Не видях добре ситуацията и не знам дали беше изгонен заслужено, но мога да ви кажа колко тежко го прие той. Много е разстроен, видях го как плаче. Повтаряше, че не е направил нищо нередно“, допълни треньорът на „Валенсия“. Колегата му в „Ювентус“ Масимилиано Алегри пък защити звездата си и сподели, че червеният картон е бил пресилен. „Чувствам се ощетен от съдията, въпреки че изгонването на Роналдо не се оказа фатално. Мисля, че ако Брихт имаше на разположение ВАР, щеше да вземе правилното решение. Заради тази грешка можеше да загубим важен мач, а освен това Кристиано ще бъде наказан”, допълни Алегри. Най-остър в коментара си пък беше халфът на „Юве“ Емре Джан, който отсече: „Това е мъжки спорт, да не сме някакви жени, че за всяко дърпане за косата да се дава червен картон“. Той със сигурност гори за двубоя с „Йънг Бойс“, но ако Дисциплинарната комисия го накаже за два двубоя, той ще е аут и за сбпъсъка с „Манчестър Юнайтед“, който пък на старта удари с 3:0 швейцарците. Горещо бе и в Група G на ШЛ, където еврошампионът „Реал“ нямаше проблеми и спечели с 3:0 домакинството си на „Рома“. Иско откри резултата от фаул в самия край на първото полувреме, а точен изстрел на Гарет Бейл в 58-ата минута успокои феновете на \"лос бланкос\". В добавеното време красиво попадение на резервата Мариано Диас довърши “вълците“. В другия мач от групата чешкият шампион „Виктория“ (Пилзен) измъкна 2:2 с гол от дузпа в добавеното време в домакинството си на ЦСКА (Москва). Най-малко емоции пък предложиха мачовете от Група Е, където нямаше изненади - „Аякс“ спечели с 3:0 срещу АЕК, а „Байерн“ би с 2:0 като гост „Бенфика“.", "date": "2018.09.20", "title": "Съдия разплака Роналдо с исторически червен картон"}
{"url": "https://www.monitor.bg:443/bg/a/view/otkriha-antichno-selishte-kraj-grobnicata-na-trakijski-blagorodnik-144805", "text": "На богат културен пласт от антично селище се натъкнаха археолозите доц. с-р Георги Нехризов от НАИМ при БАН и Меглена Първин от историческия музей „Искра“ – Казанлък само на метри от  гробница на тракийски благородник в землището на  село Розово. Върху по-малко от два квадратни метра бяха открити множество керамични отломки от Елинистическата епоха, тепърва ще се изясняват размерите на поселението, което се е появило най-вероятно през ІІІ в пр. Христа, почти веднага след засипването на тухлената гробна камера с над 5 м висок слой пръст. На богат културен пласт от антично селище се натъкнаха археолозите доц. с-р Георги Нехризов от НАИМ при БАН и Меглена Първин от историческия музей „Искра“ – Казанлък само на метри от  гробница на тракийски благородник в землището на  село Розово. Върху по-малко от два квадратни метра бяха открити множество керамични отломки от Елинистическата епоха, тепърва ще се изясняват размерите на поселението, което се е появило най-вероятно през ІІІ в пр. Христа, почти веднага след засипването на тухлената гробна камера с над 5 м висок слой пръст. Гробницата е известна от 8 години, когато станало ясно, че Мальовската могила е станала обект на варварски иманярски набег, при който са били прокопани две шурфа и през дълъг над 4 м тунел е било проникнато във вътрешността и. Едва това лято са били намерени минимално необходимите средства от собствените приходи на музей „Искра“, за да бъдат извършени спасителните разкопки.За около три седмици екипът на доц. Нехризов  е успял да разкрие част от южната стена на куполното съоръжение, което е с височина 2,15 м и диаметър  2,16 м.Пред гробницата е имало предверие,покрито с навес върху който са били подредени плоски керемиди, Това помещение е почти изцяло разрушено от иманярите.Предполага се, че там са били оставени погребалните дарове, които са отдавна изнесени. При щателното проучване на вътрешността върху пръстения под са намерени разпилени кости и череп на млад индивид.Това е втората изцяло запазена тухлена гробница в Долината на тракийските царе, при която обаче не е използван хоросан, а глина за спойката.Използвани са били няколко вида тухли, при разкопаването на могилата са открити следи от огнища, в които е ставало изпичането им. Липсват традиционните каменни праг и врати към гробната камера, чийто вход е с размери 0,6х1 м. Запазен е каменният щурц над входа , оцелял е и ключовият камък.Част от зидарията е нехарактерна за останалите от този тип погребални съоръжения – тухлите са нареждани спираловидно от средата на зида до ключовия камък. „Може само да се гадае какъв е бил рангът на покойника в йерархията, но при всички случаи находката показва, че и след залеза на столицата Севтополис и участието на траките в походите на Александър Велики се е запазила традицията богатите да бъдат погребвани с определени почести.“, коментира доц. Нехризов.  Според него гробницата и локализираното в близост антично селище прибавят нов щрих в историята на Долината, в началото на октомври се очаква на терена на пристигне комисия от НИКН, която да реши каква ще бъде по-нататъшната съдба на артефактите. Гробницата е само на около 3 км от хълма Тюлбето в Казанлък , където се намира световноизвестна и намиращата се под егидата на ЮНЕСКО гробница на тракийския владетел Ройгос, което прави социализацията й наложителна. Липсват фрески, но личи обмазване на вътрешността с глина, все още не може да се каже дали тя е била преизползвана, но при всички случаи е използвана като място за извършване на свързани с култа ритуали. Близо 900 са нанесените вече върху археологическата карта на Долината на тракийските царе обекти,броят им е набъбнал почти десетократно за последните 9  години.Предстои извършването на 3D заснемане на розовската находка, уточни ръководителят на експедицията, който през 1998 година откри  българския аналог на британския Стоунхендж  - кромлехът край село Долни главанак в община Маджарово.", "date": "2018.09.20", "title": "Откриха антично селище край  гробницата на тракийски благородник"}
{"url": "https://www.monitor.bg:443/bg/a/view/detronirat-mis-italija-za-seksi-snimki-144810", "text": "Свалят короната на Мис Италия Карлота Маджорана заради голи снимки – гърмят от сутринта медиите на Апенините. Двайсет и шест годишната хубавица от адриатическия курорт Купра Маритима бе избрана за най-хубавата италианка на 2018 г. късно през нощта в понеделник. Само два дни по-късно обаче седмичното списание „Оджи“ публикува нейни фотографии така, както майка я е родила и най-вероятно тя ще изгуби титлата. Просто защото според регламента на конкурса „Мис Италия“ до участието си в него хубавиците не трябва да са показвали доброволно голотиите си пред фотообектив - нещо, което Карлота е направила, но е скрила от организаторите на проявата. Публикуваните от „Оджи“ снимки са от 2015 г., когато Карлота е била ангажирана за рекламна фотосесия, направена на крайбрежието южно от Рим. Внимателен поглед върху тях обаче навежда на мисълта, че те са щракнати в „бекстейджа“, а не са били публикувани. Това обаче не оневинява „миската“, тъй като според специалистите тя е знаела, че я снимат и не е се е противопоставила. Но за да затвърди тезата си, че Карлота е грешница пред „Мис Италия“, списанието припомня, че през 2009 г., още малолетна, тя се е снимала в секс пози за спортен календар – нещо също недопустимо за участничките в конкурса. Ето защо най-вероятно Карлота Маджорана, която се изявява като актриса и се е снимала в лентата „Дървото на живота“ с Брад Пит и Шон Пен, най-вероятно ще трябва да отстъпи короната на втората в понеделник вечерта – Фиренца Д’Антонио. В информациите си за развихрилия се скандал медиите припомнят, че изборът на 26 годишната красавица за Мис Италия също бе съпътстван с брожение срещу нея – тя е омъжена и макар тази житейска подробност да не противоречи на регламента на конкурса, тя никак не се хареса на италианците.", "date": "2018.09.20", "title": "Детронират Мис Италия за секси снимки"}
{"url": "https://www.monitor.bg:443/bg/a/view/vkaraha-ivan-laskin-po-speshnost-v-bolnica-144806", "text": "Актьорът Иван Ласкин е бил приет по спешност в столичната II Градска болница, съобщи blitz.bg като се позова не негови приятели. Той е бил откаран там с чернодробна недстатъчност, след като е припаднал. От сайта пишат, че е приет е в отделението по гастроентерология и предстои да му бъде направена операция, като твърдят, че имат тази информация от здравното заведение. Дори допълват, че Ласкин се нуждае от кръвпопреливане, но е с рядка кръвна група - А-. Съпругата му Александра Сърчаджиева вече била дала кръв. \"Монитор\" потърсихме екипа на Алекс във \"ВИП Брадър\", след като имаше апел за събиране на кръв за актьора. Оказа се, че колегите на водещата на шоуто не са чували за подобна семейна трагедия. Въпреки това се заеха със задачата да проверят истинноста на информацията, която се оказа поредната фалшива новина в родния поток.", "date": "2018.09.20", "title": "Вкараха Иван Ласкин по спешност в болница (ОБНОВЕНА)"}
{"url": "https://www.monitor.bg:443/bg/a/view/grisho-zabavljava-zvezdite-v-chikago-144809", "text": "Григор Димитров демонстрира страхотно настроение по време на церемонията по посрещането на участниците във второто издание на „Лейвър Къп”. Надпреварата ще се проведе от 21 до 23 септември в Чикаго, а в сряда вечерта тенисистите бяха представени официално. Водени от капитаните Джон Макенроу и Бьорн Борг, отборите на Света и на Европа, излязоха на сцената на емблематичния Pritzker Pavilion в сърцето на мегаполиса. \"За мен е чест, че името ми е свързано с този трофей\", заяви легендарният Род Лейвър, направил два календарни шлема през 1962 и 1969 г. Във второто издание на турнира отборът на Европа ще защитава титлата, която спечели в Прага преди 12 месеца. В него отново ще бъдат носителят на 20 титли от “Големия шлем” Роже Федерер и Александър Зверев, както и новодошлите Новак Джокович, Григор Димитров, Давид Гофен и Кайл Едмънд. В отбора на Света са Джон Иснър, Джак Сок, Франсис Тиафу и Ник Кирьос заедно с новите попълнения Кевин Андерсън и Диего Шварцман. Григор истински се забавлява по време на представянето, като в Инстаграм се появиха много негови селфита с останалите звезди, както и от залата с надписите на играчите и всичко, до което са се докоснали. Той пусна и кратко видео как пътува в една кола, заклещен от Федерер и Джокович на задната седалка.", "date": "2018.09.20", "title": "Гришо забавлява звездите в Чикаго"}
{"url": "https://www.monitor.bg:443/bg/a/view/sled-beroe-i-hebyr-refan-shte-pomaga-i-na-botev-144814", "text": "Компанията за парфюмерия и козметика Рефан България продължава да подава ръка на детско-юношеския футбол у нас. След подкрепата, която пловдивската фирма оказа и продължава да оказва на школите на \"Берое\" и \"Хебър\" (Пз), от тази седмица и  . Над 200 деца присъстваха на представянето на новите екипи на школата, осигурени именно от REFAN. Всички те получиха и специални подаръци от компанията за парфюмерия и козметика. Договорът между REFAN и новия тим на Валери Божинов е за срок от 2 години.  Припомняме ви, че REFAN подпомага и една от най-успешните школи за девойки Пълдин Пловдив.", "date": "2018.09.20", "title": "След \"Берое\" и \"Хебър\" REFAN ще помага и на \"Ботев\" (Враца)"}
{"url": "https://www.monitor.bg:443/bg/a/view/vylchev-za-preodoljavane-na-negramotnostta-e-vajen-podhodyt-144807", "text": "Педагогическите подходи - учебните програми, методите на преподаване и на оценяване, са основните инструменти в системата за преодоляване на неграмотността, заяви в Ямбол министърът на образованието и науката Красимир Вълчев. Разпределителният механизъм има за цел да създаде относително равни финансови възможности за осъществяване на образователния процес в малките селища и училища, както и в учебните заведения с деца от уязвими социални групи. Според Вълчев с помощта на всичките си институции, инструменти и служители държавата трябва да върне в клас децата, които са отпаднали преждевременно от училище, а впоследствие да полага ежедневни усилия да придобият основни знания и компетентности, предаде БТА. По думите на просветния министър основният фактор в образователната система си остава учителят. „През последните години мотивацията на учителите бе понижена, както и средният успех на кандидатстващите в педагогически направления. Важно е да мотивираме по-добрите ученици да се включат в педагогическите специалности“, коментира той.  Вълчев откри обновената сграда на средно училище „Св.Климент Охридски“ в Ямбол. Цялостното реновиране на едно от най-големите училища в града, както и на три детски заведения, е финансирано по оперативната програма „Региони в растеж“ 2014 - 2020 година. Министърът се срещна с директори на детски градини и училища от града, а по-късно посети ОУ „Д-р Петър Берон“ и учебна практика на ученици в дуална форма на обучение.", "date": "2018.09.20", "title": "Вълчев: за преодоляване на неграмотността е важен подходът"}
{"url": "https://www.monitor.bg:443/bg/a/view/vyv-venecija-zabraniha-sjadaneto-po-stylbi-i-trotoari-144813", "text": "Кръстосносният поход на местните власти във Венеция срещу туристите–еднодневки продължава с пълна сила – от тази седмица те няма да могат да бивакуват по стълбите на мостовете и по тротоарите.  С други думи на хилядите посетители на старинния град е забранено да да хапват там носената от къщи храна, както и да почиват. Общината забрани също така ползването по тесните улици на велосипеди и особено на популярните напоследък електрически возила на две колела. От лятото пък не е разрешено да се яде и пие на открито по улици и площади.", "date": "2018.09.20", "title": "Във Венеция забраниха сядането по стълби и тротоари"}
{"url": "https://www.monitor.bg:443/bg/a/view/cacarov-poiska-kriminalizirane-i-za-proizvodstvoto-na-nelegalni-cigari-144820", "text": "Наказателна отговорност и криминализиране  за нелегалното производство на цигари, такива промени в НК поиска главният прокурор Сотир Цацаров по време на заседанието на комисията за контрабанда и сива икономика в НС.  По думите на Цацаров в момента има само наказателна отговорност за продажбата и държането на акцизни стоки без бандерол, но не и за производството и приготовлението на такива стоки.  В тази връзка Цацаров предлага да се разшири обхвата на чл.234 от НК. В него освен вкарването на производство, думата продажба да се замени с разпространение под каквато и да било форма.  Друго предложение е и държане на нелегални цигари. Така идеята е за производството наказателна отговорност да бъде по-голяма. Трето предложение е и въвеждане на наказателна отговорност и за приготовление за производство на такива стоки. Цацаров обясни, че това ще им позволи по-лесно да заловят цялата промишлена база за нелегални цигари. Четвъртата идея е за Цацаров обясни, че в България има голям вторичен пазар на такава техника и има контрол и наказание за търговията, ни в същото време машините за производство на цигари са без контрол. На свой ред новият вътрешен министър Младен Маринов се съгласи с предложенията на Цацаров и те ще доведат до по-голям ефект в борбата срещу нелегалните цигари.  Наред с това Цацаров коментира и фабриките за нелегални цигари, хванати от властите. Така тази в Карнобат е работила с два мощни дизелови генератора - 1 вътре и 1 отвън, който е служел за резервен. Те са осигурявали непрекъснатост на промишлената дейност. В Тутракан, Грона Оряховица, Калугерово и с Баня пък е имало цели поточни линии за производство и пакетиране на цигари. Главният прокурор обясни, че става дума все за модерни машини, мобилни поточни линии, които без проблем са можели да бъдат местени в страната или в чужбина. Самото производство е било напълно автономно, а външната консумация на ток прекалено ниска. По думите му се оказва, че притежаваме сериозен промишлен капацитет за производство на нелегални цигари, което е напълно автоматизирано и мобилно. Цацаров похвали и ГДБОП, тъй като именно по БГ информация са били разбити и фабрики в Унгария, Полша, Испания и Гърция. Относно фабриките в чужбина, той обясни, че става дума за машини от България, внесени в Унгария, където работят БГ работници, като суровините също са от страната ни. Междувременно Румен Попов, окръжен прокурор от Пловдив , че в една от фабриките работниците са използвали тапи са уши заради шума. Зам.-главният прокурор Иван Гешев пък коментира, казуса с фабриката в Карнобат, където също ставало въпрос за голяма инвестиция, а на машините инструкциите били на руски език. След изслушването си в комисия, Цацаров обясни, че ще представят един експертен проект на депутатите с техните предложения за поправки в НК, а политическа е волята дали те ще бъдат възприети от НС и гласувани. Ако искаме всичко това да престане или бъде редуцирано , е необходимо да направим това, каза Цацаров. Той поясни, че тези идеи са давани на депутатите в неформални разговори и в предишни парламенти. Главният прокурор даде да се разбере, че Той заяви, че не ги възприема тези акции като \"перли в короната\".  Въпреки това обясни: \"Перлите в короната ще бъдат много\". Иван Гешев пък заяви, че със съответните катове на спецнаказателния съд  По думите му разследването срещу собствениците на \"Маринела\" продължава с пълни обороти, разпитват се свидели, получават се експертизи. Той припомни, че са обявени за издирване и при тях все още нямат информация къде точно се намират. Според него те изчакват какви данни има прокуратурата и след това да преценят дали да се върнат. Попитан правени ли са опити от сем. Арабаджиеви за връзка с разследващи той посочи: „Нямам такава информация. Те в момента чакат ситуацията напълно да се изясни, да видят с какви доказателства разполага Прокуратурата. Тогава ще преценят какви действия да предприемат, това е традиционна политика по такива дела“. Самият Цацаров даде да се разбере, че може да има запориране и на имуществото на семейество Стайкови.\"Естествено\", отговори той на въпрос дали ще се стигне до там, без обаче да уточни дали вече има такова искане. Цацаров коментира и избора на Младен Маринов за МВР министър, а поводът бе изказването на президента, че той не е подходящ. Цацаров заяви, че Младенов е отличен професионалист. Накрая главният прокурор обясни, че вчера при срещата си премиера и финансовия министър е получил уверението, че сградният проблем на съда и на прокуратурата ще бъде решен радикално и на 100 %. Цацаров бе попитан и има ли възможност екстрадицията на Митьо Очите да се проточи като тази на Цветан Василев от Сърбия. Цацаров обясни, че забавянето на случая 'Цветан Василев\" е на моменти вън от правомощията на сръбската прокуратура и на моменти вън от техните възможности. Това забавяне по думите му било необичайно за който и да било случай на международната правна помощ. каза той и допълни - \"Процедурите в съда продължават все още без решение и по същество. Аз лично подобен случай на екстрадиция не съм виждал. Считам, че това е резултат на не само фактори, които са в сръбския наказателен закон\". Цацаров коментира случая и със застреляния полицай от психично болен младеж. Той обясни, че той е живял известно време в чужбина и това е дало отражение на диагнозата.", "date": "2018.09.20", "title": "Цацаров поиска криминализиране и за производството на нелегални цигари (ОБНОВЕНА)"}
{"url": "https://www.monitor.bg:443/bg/a/view/stokoobmenyt-ni-s-francija-nadhvyrlja-1-8-mlrd-144808", "text": "Между България и Франция има установени дългогодишни, добри търговско-икономически отношения. За българската страна от особено значение е фактът, че данните за търговския оборот между двете страни сочат нарастване на българския износ за Франция. Това е заявил заместник-министърът на икономиката Лъчезар Борисов на събитие организирано от Френско-българската търговска и индустриална камара, съобщиха от министерството. По думите на зам.-министър Борисов през последните пет години стокообменът между България и Франция надхвърля 1.8 млрд. евро средногодишно. През първите пет месеца на 2018 г. стокообменът между двете страни се е увеличил с 5.4 на сто в сравнение със същия период на 2017 г. и е в размер на 832.3 млн. евро. Износът към Франция се е увеличил с 5.5 на сто и е в размер на 455.6 млн. евро. Салдото е положително и е в размер на 78.8 млн. евро, е изтъкнал Борисов. Той е допълнил, че съществува сериозен потенциал за допълнително задълбочаване на взаимните контакти в търговията. Икономическият заместник-министър е съобщил, че най-голям е делът на френските инвестиции в промишлеността - 58%, следвани от финансите - 28%, търговията - 11%, селското стопанство, съобщенията, строителството и банковия сектор - 7.5%.", "date": "2018.09.20", "title": "Стокообменът ни с Франция надхвърля €1,8 млрд."}
{"url": "https://www.monitor.bg:443/bg/a/view/osnovateljat-na-alibaba-veshtae-20-godishna-tyrgovska-vojna-sys-sa-sht-144812", "text": "Търговската война между Китай и САЩ няма да завърши скоро и може да продължи в следващите 20 години. Това прогнозира основателят на корпорацията Alibaba Джек Ма, съобщи Централната телевизия на КНР. Търговската война между Китай и САЩ няма да завърши скоро и може да продължи в следващите 20 години. Това прогнозира основателят на корпорацията Alibaba Джак Ма, съобщи Централната телевизия на КНР. По думите на милиардера от конфликта най-много ще пострадат малките и средните фирми в двете страни. Джак Ма смята още, че близките 10-15 години ще се окажат много тежки за традиционните отрасли в икономиката, а конкурентността ще зависи в максимална степен от наличието на информация.", "date": "2018.09.20", "title": "Основателят на Alibaba вещае 20-годишна търговска война със САЩ"}
{"url": "https://www.monitor.bg:443/bg/a/view/zatvornik-sydi-dyrjavata-zaradi-nepolucheni-pratki-s-pecheni-chushki-i-beleni-orehi-144798", "text": "Небезизвестният затворник Бисер Манолов, изтърпяващ доживотно наказание без право на замяна, поиска 46 хил. лв. обезщетение от ГД „Изпълнение на наказанията“ заради неполучени хранителни пратки. В исковата си молба пред Административния съд в Кюстендил Манолов е посочил, че в продължение на близо 2 години не е получавал от близките си така любимите му печени чушки, белени орехи, кашкавал, пържоли и пържен черен дроб. В резултат на това е изпадал в психически и физически дискомфорт, като се чувствал безсилен и потиснат. Според магистратите лишените от свобода по време на свиждане могат да получават храни и предмети, които имат право да ползват и държат при себе си. Списъкът на тези храни и вещи е определен със заповед на министъра на правосъдието. В разпоредба пък е въведена забрана по време на свиждането да се предават и приемат каквито и да е предмети между лишените от свобода и посетителите им. В крайна сметка Административния съд в Кюстендил отхвърли иска на Манолов като неоснователен, като отделно от това затворникът ще трябва да плати и 100 лв. съдебни разноски по делото. Бисер Манолов попадна в затвора, след като на 14 май 1994 година разстреля сарафката Виолета Георгиева в центъра Кюстендил, при обир на 2 млн. лева. Той получи първоначално смъртна присъда, която бе заменена в доживотен затвор без право на замяна след падане на мораториума през 1998 година.", "date": "2018.09.20", "title": "Затворник съди държавата за колет с печени чушки и белени орехи"}
{"url": "https://www.monitor.bg:443/bg/a/view/vtoroklasnik-bi-shamar-na-uchitelka-pred-odobritelnite-pogledi-na-roditelite-si-144804", "text": "Второкласник от основното училище „Отец Паисий“ в старозагорското село Калояновец е ударил шамар на възпитателката си, инцидентът е станал по обяд на 18 септември под одобрителните погледи на родителите. Пострадалата Весела Тодорова, която има близо 21 годишен педагогически стаж като преподавател по английски, директор и зам. директор на техникуми в Казанлък, е била привикана от директора на школото за обяснения, който й казал че има подадена жалба от бащата на малкия Андрей. В нея се твърдяло, че тя е виновна, защото предния ден  ударила шамар на хлапето в час и дори размахвала нож пред лицето му. „Това ме изуми. Веднага си написах молбата за напускане, защото не видях смисъл да се обяснявам за явни лъжи и измислици. Директорът Христо Белчев, който би трябвало да е в пенсия, е повече загрижен да запази бройката на учениците заради делегирания бюджет, а не за авторитета на педагозите. Помолих полицаите, които дойдоха заради скандала, да проверят чантата ми дали има вътре нож. По-късно отидох да подам жалба и във Второ РУ „Полиция“ – Стара Загора , но там служителят ми каза: „Ами такава е ситуацията, живеем в циганска държава, налага се да се съобразяваме с тези обстоятелства …“. Получих документа, мисля да отида и до регионалния инспекторат, но едва ли там ще вземат някакво отношение. Преди да ми удари шамар ученикът, върху мен връхлетяха баща му и майка му. Те крещяха, че ще ме подпалят, че няма да си намеря място  не само в селото , но и в България“, обясни Весела Тодорова на 20 септември. Зам. кметът на Стара Загора Иванка Сотирова, чийто ресор е образованието лаконично заяви, че зная за „случката“ от телефонен разговор с директора, но не можела нищо да предприеме преди да стане ясно становището на инспектората. Татяна Димитрова, началникът на РИО- Стара Загора отрече възпитателката да е вече освободена, тепърва щяло да се извършва проверка на място. По думите й твърде много се драматизирал един – единствен инцидент, за който все още нямало яснота.Според директора на ОУ „Отец Паисий“ Христо Белчев инцидент имало, но не е бил в класната стая, а на двора, нямало ударени шамари, а само опит за саморазправа от родителите на малкия Андрей, бащата Антон Мирчев, който реагирал нервно и недотам адекватно.По-късно пред журналисти Мирчев изрази съжаление за постъпката си и заяви, че въпреки случилото си няма намерение да спира синовете си от училище.", "date": "2018.09.20", "title": "Второкласник би шамар на учителка пред очите на родителите си"}
{"url": "https://www.monitor.bg:443/bg/a/view/7232-nepylnoletni-bachkali-prez-vakancijata-144800", "text": "7232 непълнолетни бачкали през ваканцията. Това съобщиха от Инспекцията по труда. Наетите малолетни пък били 188. Това е с близо 1000 души повече спрямо същия период на 2017г. Инспекцията отказала работа на 111 души. Междувременно в рамките на активния сезон били извършили 1615 проверки в предприятия. Най-честите нарушения били свързани със законосъобразното наемане на работа, включително на непълнолетни лица и чужденци, работното време и заплащането на труда и основни изисквания по осигуряване на здравословни и безопасни условия на труд. Констатирани били общо 6654 нарушения. Благодарение на засиления контрол е овладян проблемът с полагането на труд без трудови договори, но все още сезонните обекти са сред най-рисковите за този вид нарушения, обясняват от Инспекцията по труда. Установени са 164 нарушения за допускане на лица до работа без сключени писмени трудови договори. Нарушенията, свързани с работа на чужденци без разрешен достъп до пазара на труда, са 45. В 25 случая е установено работа на непълнолетни лица без разрешение от Инспекцията по труда. Пратиката показвала, че заетите в сезонната заетост, с цел да получат по-големи възнаграждения, често се отказвали сами от правата си, като се съгласявали съзнателно да работят повече и да не използват отпуск. Те се обръщали към Инспекцията, едва когато не получели договореното възнаграждение.  .", "date": "2018.09.20", "title": "7232 непълнолетни бачкали през ваканцията "}
{"url": "https://www.monitor.bg:443/bg/a/view/fenove-se-borjat-za-chanta-na-ralica-paskaleva-144796", "text": "С подарък за фен актрисата Ралица Паскалева ще отбележи рождения си ден. Звездата от медицинската драма „Откраднат живот“ чукна 29 години днес, а доброто си настроение ще повдигне като зарадва един от почитателите си. „Днес имам рожден ден! И понеже ми е весело и съм в настроение за готини пожелания и подаръци, ще е супер, ако именно днес, на моя празник, направим един подарък на някой от вас! Ами така де, кой е казал, че на рождения си ден трябва само аз да получавам подаръци? написа в социалните мрежи тя, обяснявайки и правилата на играта. Междувременно екранната д-р Галя Стилянова се радва на майчинството, като дори успя да заведе рожбата си на плаж. Припомняме, че тя гушна син от съпруга си - волейболният национал Теодор Салпаров, през юни. Младото семейство се радва на грижите за малкия Максим. Това е второ дете за спортиста, който възпитава още едно момченце – Георги, плод на любовта му с бившата му съпруга Бойка Делиева.", "date": "2018.09.20", "title": "Фенове се борят за чанта на Ралица Паскалева "}
{"url": "https://www.monitor.bg:443/bg/a/view/mladej-bez-knijka-zad-volana-na-tovaren-avtomobil-144802", "text": "Младеж без книжка подкара товарен автомобил по пътя Ветово – село Писанец. Този е вторият случай за четири дни в Русенско, когато неправоспособен млад човек се качва да управлява товарна кола. На 18 септември полицейски екип спрял за проверка фирмен товарен автомобил „Форд Куга“ със софийски регистрационен номер, управляван от 23-годишен мъж от Ветово. Установено е, че водачът няма шофьорска книжка, а при направената допълнителна справка се оказало, че извършва нарушението в едногодишен срок от наказание за същото провинение. Предишният случай е от 15 септември. Малко след полунащ 26-годишен мъж от русенското село Тетово бе заловен да шофира товарен автомобил „Мерцедес“ с германски регистрационни номера, без винетен стикер и застраховка „Гражданска отговорност“. По двата случая има образувани бързи производства.", "date": "2018.09.20", "title": "Младеж без книжка зад волана на товарен автомобил"}
{"url": "https://www.monitor.bg:443/bg/a/view/chavdar-petrov-vyzpja-v-kartini-zvezdnoto-nebe-v-lunna-nosht-144797", "text": "Изложбата на Чавдар Петров „Лунна нощ“ отвори врати снощи и ще може да бъде видяна в „Квадрат 500“, зала 19, до 4 ноември. Това е третата проява от стартиралата тази година инициатива на Националната галерия под наслов „Българските художници днес“. Образният свят на Чавдар Петров е съществен акцент в панорамата на съвременното българско изкуство. Експозицията включва творби, създадени съвсем скоро, които отразяват съкровен аспект от артистичната същност на автора – детската възхита от звездното небе, прераснала впоследствие в пълнокръвен и неизчерпаем източник на творческо вдъхновение. В своите спомени художникът изповядва: „От малък обичам да гледам луната. Спомням си как на село лятно време спяхме навън. Баба и дядо постилаха рогозките, върху тях чергите, и всички лягахме. Нас, децата, ни слагаха по средата. Кучетата и котките също бяха покрай нас. Аз гледах небето, звездите, слушах песента на щурците и мечтаех за много неща. Но най-хубаво ми беше, когато изгрее луната. Когато е пълнолуние, нощите стават вълшебни. Светлината, хвърлените сенки придават приказност на цялата природа. Не обичам да спя на спуснати щори и пердета. Продължавам да гледам небосклона, луната и звездите!“ Картините са отражение на творческата вглъбеност, в която рефлектира животворната пулсация на досега с магията и очарованието на природата. Те са отчетлив контрапункт на ежедневните възприятия, като превеждат зрителя отвъд патината на житейските наслоявания. Авторът разгръща търсенията си на границата между фигуративно и абстрактно, където открива свое автономно артистично пространство. В продължение на четири десетилетия с непоколебима последователност Чавдар Петров отстоява своето творческо верую, формирайки мощен контрапункт на всичко „конвертируемо“ и конюнктурно, на безпринципния компромис с високите естетически стойности. Зареден с несекваща съзидателна енергия и запазващ чистотата на творческия си взор, той продължава съграждането на своя автономен артистичен свят.  ", "date": "2018.09.20", "title": "Чавдар Петров възпя в картини звездното небе в „Лунна нощ“"}
{"url": "https://www.monitor.bg:443/bg/a/view/iran-se-objavjava-sreshtu-novi-petrolni-kvoti-144799", "text": "Иран няма да подкрепи решение за преразпределение на квотите за добив на нефт в рамките на ОПЕК+ на предстоящото заседание на на 23 септември на министрите в Алжир и обещава да наложи вето, съобщава Bloomberg, като се позовава на министъра на министър на петрола на Ислямската република Бижан Намдар Зангане. Според него част от страните, подписали споразумението за ограничаване на производството изпомпват повече суровина, отколкото определените квоти. Иран не влиза в комитета за наблюдение в рамките на ОПЕК+. В него са 6 страни и съпредседатели му са Русия и Саудитска Арабия. На последната среща на страните от картела и други страни износителки извън него бе решено производството на петрол да се увеличи с 1 млн. барела дневно и по този начин да се отслабят ограниченията. Причина за мярката са очакваното до края на годината драстично намаление на износа на Иран, заради санкциите на САЩ, а също така и политическото напрежение във Венесуела, Мексико и някои страни в Африка, което ще доведе до дефицит на пазара. Днес стана известно още, че средната цена на петрола на Организацията на страните износителки на петрол (ОПЕК) вчера се повиши до 77,06 долара за барел, информира днес на сайта си картелът. Във вторник един барел от кошницата на ОПЕК се търгуваше за 76,09 долара. За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Катар марин (Катар), Шахаран бленд или \"Сахарска смес\" (Алжир), Раби лек (Габон) и Зафиро (Екваториална Гвинея). Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 г.", "date": "2018.09.20", "title": "Иран се обявява срещу нови петролни квоти"}
{"url": "https://www.monitor.bg:443/bg/a/view/roditeli-i-uchiteli-obmenjat-idei-za-uchilishtnata-sreda-144794", "text": "Родители, учители и всички, които желаят да обменят идеи за подобряване на училищната среда, могат да го направят по време на форума „Училището - зона за родители”. Той ще се проведе на 13 октомври в кино Люмиер Лидл. Първото по рода си събитие, организирано от Асоциация „Родители“, се осъществява благодарение на най-голямата социално отговорна инициатива на Лидл България „Ти и Lidl за по-добър живот“, в партньорство с Фондация „Работилница за граждански инициативи“ и Български дарителски форум. Все повече родители в България търсят активен диалог с училището. Последните проучвания показват, че здравословната учебна среда, емоционалното състояние на децата и редовната обратна връзка от учителите са основен приоритет за родителите. По време на форума експерти ще коментират с учители и директори как семейството да участва в създаването на училищна общност и да поддържа пълноценни отношения. Тематичното събитие ще предложи възможност на родители, учители и директори да прекарат един ден със специалисти в обсъждане на добрите практики, качествената комуникация и инструментите за решаване на ситуации в училищна среда. Имат ли място родителите в училище? Как изглежда добрата комуникация между родителите и училищния екип и как заедно те могат да създадат пълноценна среда за нашите деца? Тези и други теми, които дискутират възможностите днес и отправят поглед към бъдещето на училищната институция - такава, каквато всички искаме тя да бъде – ще постави събитието, разделено на презентационна и дискусионна част. коментира Яна Алексиева, детски психолог и Изпълнителен Директор на Асоциация „Родители“. Проучване на екипа на асоциацията, проведено в София показва също така, че честотата на общуване с училището не е достатъчна за родителите, които търсят дългосрочен диалог и информация за средата, в която децата прекарват половината от своя живот. „С провеждането на този форум се надяваме родителите да повярват, че промяната в училище, образователната и социална среда до голяма степен зависят от тях. Искаме да предложим пространство на всеки да сподели своите идеи и впечатления и се надяваме родителите и учителите да си тръгнат с инструменти, които да приложат в своето училище“, допълват организаторите. Форумът ще бъде с участието на експерти в образователните практики, които ще коментират взаимодействието между родители и учители, училището на бъдещето, здравословната среда в училище и други ключови теми. Следобедните часове ще продължат с дискусия, в която родители ще могат да споделят своята представа за училищна общност. В рамките на събитието всеки присъстващ ще получи наръчник „Училището и родителите. Митове и истини“, който ще развенчае някои от най-честите заблудите в общуването между родителите и училищната институция.", "date": "2018.09.20", "title": "Родители и учители обменят идеи за училищната среда"}
{"url": "https://www.monitor.bg:443/bg/a/view/spipaha-glaven-inspektor-s-300-lv-podkup-144803", "text": "Служител на Областната дирекция за безопасност на храните – Ямбол е бил арестуван след сигнал за поискан от него подкуп при проверка на магазин за хранителни стоки в град Елхово. 62-годишният главен инспектор Кирил Чалъков  е бил закопчан на 19 септември при излизането си от проверявания търговски обект,от него са били иззети няколко предварително описани от полицаите банкноти , които били поставени в бял плик. Инспекторът е бил задържан първоначално за 24 часа по закона за МВР, в последствие му е наложена мярка за неотклонение „парична гаранция“ в размер на 1 000 лв. Предполага се, че това не е първият случай в който държавният служител е вземал „своето“ за да си затвори очите за забелязани нередности, но до сега никой не бил подавал сигнал. Хората предпочитали да си плащат „рекета“, наместо да водят в последствие продължителни съдебни дела с неясен финал.  Работата по разследването продължава под ръководството на Ямболската окръжна прокуратура. Директорът на ОБДХ – Ямбол, д-р Николай Георгиев отказа какъвто и да е коментар по случая, по думите му служителят бил на работа.", "date": "2018.09.20", "title": "Спипаха главен инспектор по храните с 300 лв подкуп"}
{"url": "https://www.monitor.bg:443/bg/a/view/4-deca-zaginaha-v-pri-sblysyk-na-vlak-i-velosiped-holandija-144801", "text": "Четири деца загинаха в Холандия, след като влак блъсна товарен велосипед на железопътен прелез в град Ос близо до границата с Германия. Най-малко двама души бярха тежко ранени. Полицията потвърди в свое изявление, че е имало \"много тежък инцидент\", при който има \"тежко ранени и вероятно повече от един загинал\". Товарните велосипеди са популярен тип триколки, с който родителите в Холандия возят децата си.", "date": "2018.09.20", "title": "4 деца загинаха при сблъсък на влак и велотриколка в Холандия"}
{"url": "https://www.monitor.bg:443/bg/a/view/obuchavat-250-bezrabotni-za-kamerierki-i-recepcionisti-144787", "text": "Испански и португалски експерти ще обучават родните камериерки и аниматори. Допълнителна подготовка ще имат възможност да придобият и хотелиерите, ресторантьорите и служителите в сферата на кетъринга. Това съобщи министърът на туризма Николина Ангелкова. Ангелкова и министърът на труда и социалната политика Бисер Петков подписаха споразумение за сътрудничество между двете министерства. Чужденците ще бъдат гост-преподаватели, а основната подготовка ще се извършва от специалистите в Държавно предприятие „Българо-германски център за професионално обучение“. Работодателите също ще имат възможност да изпращат експерти, които да участват в учебния процес. Очакванията на социалното министерство са след това фирмите да наемат тези, които са преминали обучението. Със споразумението се цели придобиване или подобряване на квалификацията на служителите в туризма. То влиза в сила още от тази година, като От 2019 г. нататък броят на обучените кадри ще расте. Преквалификацията ще се осъществява в Царево и Смолян, обясни социалният министър Бисер Петков. Пътните разходи и спането на хората ще бъдат за сметка на държавата. Освен това те ще получават по 8 лв. на ден. Учебните програми ще бъдат изготвени до 2 месеца, като ще бъдат съгласувани с нуждите на работодателите. По проекта ще могат да се включат само безработни лица, които са регистрирани в Агенцията по заетостта, обясни Бисер Петков. Той допълни още, че се надява фирмите да заявяват позициите, за които търсят персонал в бюрата по труда. По думите му само за първите 6 месеца броят на регистрираните Почти 11% от заетите през 2017 г. били в сектора. Проблемът с квалификацията на кадрите е сериозен, а сезонният му характер прави предизвикателство наемането на персонал, подчертаха и двамата министри. Само за тази година пък у нас дошли 7700 сезонни работници от трети страни, които били заети именно в туризма, става ясно от данните на Агенцията по заетостта. Повечето са дошли да бачкат в страната ни през лятото. За сравнение към края на април броят на регистрираните в агенцията беше 1970. Въпреки това министър Бисер Петков заяви, че е по-перспективно да се инвестира в квалификацията на местни кадри. Междувременно от Инспекцията по труда съобщиха, че 7232 непълнолетни са работили през ваканцията. Наетите малолетни пък били 188. Това е с близо 1000 души повече спрямо същия период на миналата година. До края на 2018г. спогодбата ще се финансира със средства от Националния план по заетостта, които са насочени към „Българо-германския център за професионално обучение“. През следващите години щял да бъде насочен по-голям финансов ресурс, както по самия план, така и с целева помощ, предоставена от Министерството на туризма.", "date": "2018.09.20", "title": "Испанци и португалци  ще обучават БГ камериерки"}
{"url": "https://www.monitor.bg:443/bg/a/view/chestitki-za-shestima-hvyrlili-fasove-na-ulicata-144784", "text": "Шестима пушачи от Пловдив били глобени от екип на Общинската фирма „Чистота” само за няколко часа в сряда следобед. Бдителните инспектори от фирмата видели как нарушителите не изхвърлят фасовете си в кошовете за отпадък, а ги зафучват по улицата. Двама души били сгащени да мърсят на главната пешеходна улица, а други четирима – в градинката до Римския стадион, съобщи шефът на ОП „Чистота” Иван Стоянов. Гражданите били санкционирани за нарушение на общинската наредба за опазване на обществения ред, в частта й за изхвърлянето на угарки от цигари на нерегламентирани места. Предвидените глоби са от 10 до 50 лв. Единият от нарушителите се е опитал да избяга, но е бил спрян от полицай. От началото на седмицата по наредбата за управление на отпадъците на територията на община Пловдив също са издадени шест фиша, допълни Иван Стоянов. Той напомни, че съгласно прието преди около година решение на Общинския съвет над 50 служители от предприятието имат право да санкционират за замърсяване на околната среда и призова гражданите да пазят.", "date": "2018.09.20", "title": "Честитки за шестима, хвърлили фасове на улицата"}
{"url": "https://www.monitor.bg:443/bg/a/view/rusija-zatvori-sredizemno-more-144782", "text": "Във връзка с изпитателни ракетни пускове руският Военно-морски флот /ВМФ/ затвори част от Средиземно море за граждански плавателни съдове и самолети, информира в четвъртък Интерфакс. Това се казва в информационно съобщение на ВМФ до авиационните екипажи.   Ракетните изпитания се провеждат дни след като руски военен самолет Ил-20 с 14 военни на борда беше свален в хода на нападение на изтребители Ф-16 на израелските военновъздушни сили срещу обекти в провинция Латакия. Оказа се, че военната машина се е превърнала в случайна мишена на сирийските системи за ПРО и е бил уцелен с руска ракета, припомня ТАСС. Официална Москва обвини за инцидента пилотите на израелските изтребители, които буквално се прикрили от сирийската зенитна артилерия зад Ил-20 и така го изложили на открит огън. В тази връзка в четвъртък в руската столица пристига главнокомандващият на Военно-въздушните сили на Израел Амикам Норкин. Военната делегация ще предостави на руската страна данни за инцидента, случил се на 17 септември в Латакия, информират агенциите.", "date": "2018.09.20", "title": "Русия затвори Средиземно море "}
{"url": "https://www.monitor.bg:443/bg/a/view/po-visoki-energijnii-pomoshti-ako-dignat-elektroenergijata-144785", "text": "Ако има промяна в цената на електроенергията, размерът на енергийните помощи може да бъде променен до 1 октомври. Това каза социалният министър във връзка с увеличението на цената на природния газ. Той припомни, че целевата помощ за отопление се определя на база на цената на електроенергията, определена от КЕВР на 1 юли. Тя вече се изплаща, защото заявленията се подават от 1 юли, допълни още Бисер Петков.", "date": "2018.09.20", "title": "По-високи енергийнии помощи, ако поскъпне електроенергията"}
{"url": "https://www.monitor.bg:443/bg/a/view/zapodozrjaha-amazon-v-nelojalna-konkurencija-144795", "text": "Антимонополният регулатор в Евросъюза започнаха проверка на дейността на най-големия в света интернет магазин - американската компания Amazon, съобщава „Прайм“. Според Маргрете Вестагер, еврокомисар по въпросите на конкуренцията, засега се правят само неофициални проверки. По думите й, проблемът е, че Amazon публикува на стайта си офертите на различните продавачи и може по този начин да използва информацията от тях за да ги конкурира и да увеличи собствените си продажби. Вестагер съобщи още за изпратен списък с въпроси към всички участници на пазара, за да се разбере същината на проблемите и да се намерят начини за решаването им. По думите на еврокомисаря, проверките са провокирани от собствени наблюдения на ЕК на пазара, като са използвани резултати от анкета на участници на онлайн-пазара, проведена през миналата година.", "date": "2018.09.20", "title": "Заподозряха Amazon в нелоялна конкуренция"}
{"url": "https://www.monitor.bg:443/bg/a/view/kobilkina-shte-stava-majka-144790", "text": "Най-атрактивната сексоложка у нас Наталия Кобилкина е бременна с първата си рожба. Д-р Ко и съпругът й Такис Дретакис са в трепетно очакване на наследника си, който ще се появи на бял свят през февруари. „Жените винаги се разхубавяват, особено ако са бременни, се разхубавяват още повече. призна с усмивка пред Нова тв бъдещата майка. „Това е най-голямото щастие за една двойка. Една много щастлива новина за нас.“, не скри вълнението си и Такис. Кобилкина още обмисля къде да роди, като първоначално е искала на остров Бали, след това в Швейцария, но любимият й настоял да изчакат, преди да се спрат окончателно на дестинацията за щастливото събитие. „Обичаме България, но бизнесът ми е тук, в Америка и Гърция. заяви още Такис. Семейството е готово да посрещне на бял свят още деца - „2,3,4 - колкото Бог даде“. Припомняме, че сексоложката с руски корени и бизнесменът си казаха заветното „да“ миналия юни на пищна церемония в Гърция.", "date": "2018.09.20", "title": "Кобилкина ще става майка"}
{"url": "https://www.monitor.bg:443/bg/a/view/airbnb-klekna-pred-ek-za-po-prozrachno-predstavjane-na-cenite-144788", "text": "Airbnb обещава да направи необходимите промени в своите правила и да подобри представянето на цените на платформа си в отговор на призива, отправен през юли от Европейската комисия и службите за защита на потребителите в ЕС, съобщи пресцентърът на ЕК. Дружеството трябва да въведе тези промени до края на годината. Airbnb обеща да представя общата цена на резервациите, включително допълнителните такси, например за обслужване и почистване. Когато не е възможно крайната цена да се изчисли предварително, платформата ще съобщи на потребителя, че може да има допълнителни такси. Airbnb ще посочва ясно дали дадена оферта е от частно лице или от професионалист, тъй като правилата за защита на потребителите са различни в двата случая. Компанията ще въведе промени в условията за ползване на услугата, за да ги приведе в съответствие с правилата на ЕС за защита на потребителите. Ще бъде ясно, че потребителите могат да се възползват от всички налични средства за правна защита, включително от правото си да предявят иск срещу домакин, ако пострадат или претърпят други вреди. Airbnb ще посочва ясно на потребителите, че имат право да заведат дело срещу платформата в съдилищата в своята страна на пребиваване и ще трябва да съобщава на потребителите, когато реши да прекрати даден договор или да премахне съдържание, и ще им предоставя право на обжалване и на обезщетение, ако е уместно. Мрежата за сътрудничество в областта на защитата на потребителите извърши съвместна оценка на дейността на Airbnb и към компанията бе отправен призив да предложи до края на август подробни решения за привеждане на дейността си в съответствие със законодателството на ЕС за защита на потребителите, припомня ЕК.", "date": "2018.09.20", "title": "Airbnb клекна пред ЕК за по-прозрачно представяне на цените"}
{"url": "https://www.monitor.bg:443/bg/a/view/37-godishen-ot-stolipinovo-napadna-ekip-na-speshna-pomosht-144791", "text": "37-годишен ром от ул. „Шумен” в „Столипиново” нападна екип на Спешна помощ в Пловдив. Агресията срещу лекаря и шофьора на линейката е била словесна, с много псувни и обиди. Ядосаният мъж нападнал и специализирания автомобил, удряйки няколко пъти по колата, съобщиха от полицията в Пловдив. В сряда около 14 часа автомобилът на Спешна помощ се отзовал на сигнал за пациентка в етническия квартал, която била пила хапчета по погрешка. Когато на адреса на ул. „Шумен” пристигнала линейката, върху екипа се нахвърлил съпругът на болната. Още с пристигането им лекарят и шофьорът били посрещнати с обиди и заплахи за убийство от 37-годишния съпруг. Мъжът продължил със застрашителното си поведение към медиците и по време на прегледа, а при тръгването им нанесъл удари по линейката. Въпреки агресивното поведение на съпруга, лекарят все пак успял да прегледа жена му и да й предпише лечение. Изплашената от случващото се пациентка споделила, че мъжът й страда от психично заболяване. Междувременно, тъй като линейките са оборудвани с паник бутони, шофьорът успял го натисне и по този начин да повика полиция на адреса. „Няма да спрем прегледите на този род пациенти, каквото и да се случи. Ако трябва, ще влизаме на всеки случай с полицейски екипи. Въпреки вербалната агресия пациентката все пак е била прегледана”, каза зам.-шефът на Спешна помощ в Пловдив д-р Димитър Христозов. Той уточни, че лекарят и шофьорът не са пострадали, но са изключително огорчени от случилото се. Реагиралите незабавно на сигнала от паник бутона униформени установили, че веднага след случилото се, агресивният ром е избягал от дома си и се укрива. Допълнителна справка в полицейските регистри показала, че за подобно поведение спрямо служители на реда той имал съставени два акта по Указа за борба с дребното хулиганство.  Извършителят се издирва и по случая има образувано досъдебно производство.   ", "date": "2018.09.20", "title": "37-годишен от „Столипиново” нападна екип на Спешна помощ"}
{"url": "https://www.monitor.bg:443/bg/a/view/bylgarija-skochi-v-ranglistata-na-fifa-144789", "text": "България се изкачи с три места в световната ранглиста на ФИФА и вече заема 44-a позиция. Отборът на Петър Хубчев стартира отлично участието си в Лигата на нациите с две победи над Словения и Норвегия, което помогна на националния ни отбор да прогресира в класацията за септември. Следващият съперник на българите в турнира - Кипър, заема 86-о място, докато другите отбори в групата ни Норвегия и Словения са съответно 52-ри и 61-ви. Лидерската позиция делят световният шампион Франция и бронзовият медалист от Мондиала - Белгия, които имат по 1729 точки. Родните национали може да постигнат и по-голям прогрес в ранглистата, ако продължат с доброто си представяне в Лигата на нациите. До края на годината момчетата на Хубчев имат домакинство на Кипър, гостуване в Осло и Ларнака, а след това завършват кампанията с домакинство срещу Словения. В тях родните национали ще се опитат да спечелят своята група 3 от Лига „С“ и да отидат на полуфиналите, където ще се играят полуфинал и финал, победителят от който ще вземе виза за Евро 2020 още преди края на квалификациите. Ранглистата на ФИФА, в която са включени и нашите съперници в Лигата на нациите: 1 (2). Белгия - 1729 точки  1 (1). Франция - 1729  3 (3). Бразилия - 1663  4 (4). Хърватия - 1634 5 (5). Уругвай - 1632 6 (6). Англия - 1612  7 (7). Португалия - 1606 8 (8). Швейцария - 1598  9 (9). Испания - 1597  10 (11). Дания - 1581  - - - 44 (47). България - 1430 - - - 52 (53). Норвегия - 1405 - - - 61 (55). Словения - 1376 - - - 86 (87). Кипър - 1283   ", "date": "2018.09.20", "title": "България скочи в ранглистата на ФИФА"}
{"url": "https://www.monitor.bg:443/bg/a/view/policai-otkriha-narkotici-v-shahta-144792", "text": "Полицаи откриха наркотици в улична шахта във Велико Търново. При извършена проверка на газоразпределителната мрежа в старата столица униформените внезапно се натъкнали на 10 грама суха листна маса марихуана и 2 грама хашиш. Дрогата е иззета. Отново в Търново, но в 2,40 ч. след полунощ в четвъртък при проверка на прибиращ се към дома си 18-годишен младеж, той изхвърлил на земята топче с бяло вещество, което при направената проба се оказало амфетамин. Младежът е задържан за 24 часа.", "date": "2018.09.20", "title": "Полицаи откриха  наркотици в шахта"}
{"url": "https://www.monitor.bg:443/bg/a/view/jelatinyt-ceri-stavite-uskorjava-metabolizma-144740", "text": "Желатинът - този незаменим компонент в кухнята на сладкарите, е и лечебно средство от векове. Той присъства като цяр в народната медицина на различни народи. По-точно в нея присъстват като лек ястия от варени животински крака, глави и уши, в които присъстват и костите. Такава е пачата, в която има повече месо. В основата си подобни ястия съдържат желеобразно вещество, което впоследствие хората са се научили да извличат от животинските продукти и са го нарекли желатин. Той е много добро натурално средство, което облекчава състоянието на износените стави, има добро действие и при страдащите от остеохондроза (шипове). Освен това желатинът ускорява метаболизма, което го прави съюзник в борбата с излишните килограми. С употребата му обаче не бива да се прекалява, тъй като при продължителна консумация в количества повече от 10-15 г на ден е възможно да се получи сърцебиене. Лечение на болки в ставите, гърба и врата. Набавете си 150 г желатин, по възможност телешки, но и свинският върши работа. Всяка вечер заливайте 2 чаени лъжички от него с 1/4 чаена чаша студена вода. На сутринта той набъбва, образува се желе. Прибавете към него малко вода, разбъркайте и изпийте на гладно. Курсът на лечение продължава един месец. Можете да го повторите след една година. Този метод връща подвижността на ставите. Тъй като желатинът е блудкав на вкус, можете да го разтворите в чаша прясно мляко. Нe се притеснявайте, ако в първите дни след приемането му усетите къркорене в стомаха. Той ускорява работата на червата, а също така и метаболизма. Затова някои го ползват като много добро средство в борбата с излишните килограми.", "date": "2018.09.20", "title": "Желатинът цери ставите, ускорява метаболизма"}
{"url": "https://www.monitor.bg:443/bg/a/view/edna-ot-5-firmi-bavi-plashtanijata-kym-dostavchici-144786", "text": "Една от 5 фирми у нас бави плащанията към доставчиците си, това сочат данни на една от големите агенции за събиране на дългове. Други 76% от предприемачите се издължават в срок. При 4% от случаите обаче борчовете се отписват. В Европа тенденцията е сходна - 78% от фирмите са изрядни платци, а 22 на сто - се бавят. Данните са на база на анкета сред 3400 компании в 17 държави от Стария континент. В унисон с общоевропейската тенденция за подобряване на навиците на плащане, през 2018 г. българските компании отчитат най-добрите си показатели по редовност на плащанията за последните 5 години. Въпреки подобрението, българският бизнес отново се нарежда в групата с лоша дисциплина - 25% от фактурите, издадени към фирми-контрагенти, се плащат със закъснение или изобщо не се погасяват при средно за Европа ниво от 22%. Другите страни със сходен дял нередовни плащания са: Обединеното кралство (25%), Гърция (27%) и Румъния (27%), а Словения (30%) се нарежда в дъното на класацията. Гражданите са по-дисциплинирани от бизнеса в това отношение - средно 19% от фактурите се плащат със закъснение или остават неплатени (при 18% за Източна Европа). Като положителен факт за България проучването отчита дни забава под средните нива за Европа (общо за бизнес и граждани) – българският бизнес получава парите си със закъснение от средно 18 дни след падежа, спрямо 20 дни забава за Европа. За да компенсират негативните ефекти от несъбраните вземания 27% от анкетираните ограничават инвестициите, 25% от компаниите съкращават служители или не наемат нови, а близо една четвърт увеличават цените на произвежданите от тях стоки и услуги. Забавените плащания от клиенти засягат финансовото здраве на компаниите: основните негативни последици са намаляване на печалбите (57%), по-високи разходи за лихви (47%) и липса на ликвидност (47%). През 2018 г. се увеличава делът на компаниите, които се опасяват от крайно негативни резултати - 26% от фирмите твърдят, че се чувстват застрашени от фалит поради просрочени вземания, при средно ниво за Източна Европа от 14%.", "date": "2018.09.20", "title": "Една от 5 фирми бави плащанията към доставчици"}
{"url": "https://www.monitor.bg:443/bg/a/view/bivshite-upravljavashti-v-makedonija-shte-uvajat-rezultatite-ot-referenduma-za-imeto-144776", "text": "Ако референдумът за договора с Гърция на 30 септември бъде успешен и мнозинството гласува \"за\", ситуацията е ясна и ВМРО-ДПМНЕ ще уважи това, заяви лидерът на партията Християн Мицкоски в дебати по ТВ 21, съобщава скопският вестник \"Вечер\". Във връзка със становището на ВМРО-ДПМНЕ, че няма да позволи промяна на конституционното име на Република Македония, Мицкоски каза, че партията все още е на тази позиция, но ако има успешен референдум и мнозинството граждани гласуват в подкрепа на договора от Преспа, в който между другото е предвидена и такава промяна, той ще уважи това решение. Мицкоски повтори партийното становище, че всеки сам трябва да вземе решение как да гласува. Запитан защо не е призовал гражданите да участват в референдума и да гласуват против, лидерът на ВМРО-ДПМНЕ каза, че би направил това, ако въпросът се отнасяше само за договора. Сегашният въпорс на референдума според Мицкоски е манипулативен, пише в. \"Вечер\". В този момент най-вероятният сценарий е, че референдумът ще мине, така изглежда, но не съм жителка на БЮРМ, за да знам, заяви бившият министър на външните работи на Гърция Дора Бакояни в интервю за гръцкото радио Нюз 247, съобщава вестник \"Нова Македония\". Бакояни изтъкна, че договорът от Преспа вече дава резултати, а коментирайки последните изявления на лидера на партията Независими гърци Панос Каменос, който заплаши, че ще оттегли всичките си министри и доверието в гръцкото правителство, ако договорът от Преспа стигне в гръцкия парламент, каза, че \"сериозността и Каменос са две думи, които трудно вървят заедно\", пише вестник \"Нова Македония\". Скопските вестници събощават, че жители на жилищна сграда в квартал Аеродром в Скопие са били евакуирани вчера от сградата сред като усетили силна миризма и парене в очите. Те повикали спешните служби, защото не могли да издържат на миризмата, която се носила из обекта и имали проблеми с дишането. Вестник \"Вечер\" съобщава, че след продължил часове обиск на сградата от членове на специалните части на МВР било открито, че причина за острия мирис във входа на сградата била, че в мазето живеел бездомник, който уринирал в пластмасови шишета. Освен това в апартамент на втория етаж били открити употребявани пелени, от които се носела силна миризма. Вестник \"Слободен печат\" пише, че цялата сграда ще бъде дезинфекцирана. В апартамента със неизхвърлените пелени живеели две жени, едната от които била на 90 години. Повикани са били служители на центъра за социални грижи, пише изданието.", "date": "2018.09.20", "title": "Бившите управляващи в Македония ще уважат резултатите от референдума за името"}
{"url": "https://www.monitor.bg:443/bg/a/view/trymp-otkri-naj-goljamata-greshka-na-sa-sht-144777", "text": "Президентът на САЩ Доналд Тръмп определи решението на Джордж Буш-младши да изпрати войски в Близкия Изток като най-голямата грешка в историята на страната. Според него, САЩ са понесли много огромни загуби от това решение, както чисто финансови, така и в жива сила. \"Ние загубихме покрай кампаниите си в Близкия Изток 7 трилиона долара и милиони бяха убити или ранени, имам предвид и от двете страни\", заяви Тръмп. САЩ изпратиха войски в района на Близкия Изток през 2001 година след терористичните атаки на 11 септември, при които загинаха повече от 3000 души. Според данни на Пентагона, само за за военни операции в този регион са похарчени 1.52 трилиона долара. Когато изпращаше войските на САЩ, президентът Джордж Буш-младши постави цел \"за няколко месеца да се унищожи терористичната групировка Ал Кайда\". Но операциите срещу терористите продължиха дълги години и в целия регион настъпи хаос. В интервюто по телевизия \"Хил.ТВ\" Тръмп също така предприе една от най-яростните си атаки срещу назначения от самия него министър на правосъдието Джеф Сешънс, предаде ДПА. Той се оплака: \"нямам министър на правосъдието\". Тръмп не за първи път излива гнева си от решението на министъра през март 2017 г. да се откаже да контролира т.нар. \"руско разследване\" на специалния прокурор Робърт Мълър и да предаде тази функция на своя заместник Род Розенстейн. По този начин Сешънс фактически се отказа да защитава президента, заради което всъщност бе номиниран от него. В интервюто си Тръмп се оплаква, че това, което Сешънс направи, било \"много нечестно\" и че той е \"силно разочарован\" от него. Анализатори, цитирани от ДПА, предполагат, че последните нападки на президента може би подготвят почвата за уволнението на Сешънс. Самият министър засега не е отговорил на тези изявления.", "date": "2018.09.20", "title": "Тръмп откри най-голямата грешка на САЩ"}
{"url": "https://www.monitor.bg:443/bg/a/view/tiradjijata-premazal-bremennata-severina-i-myja-j-se-priznava-za-vinoven-144783", "text": "Тираджията от Украйна Станислав Пислар, който на 28 май т.г. на магистрала „Тракия” край Пловдив, надрусан премаза с камиона си бременната в седмия месец Северина Коралска и бащата на нероденото й дете Ивайло Минчев, ще се признае за виновен на предстоящия съдебен процес. Делото срещу него ще бъде по съкратената процедура, но с разпит на две вещи лица. Заради това присъдата му няма да бъде намалявана с 1/3-та. Това обясни адвокатът на Пислар Нели Маркова по време на разпоредителното заседание срещу клиента й. Мелето стана в южното платно за движение на аутобана в посока Бургас. Станислав Пислар карал товарен автомобил „Волво” с латвийска регистрация. Той шофирал след употреба на марихуана. По същото време по автомагистрала „Тракия“, но в посока към София,  пътували с лек автомобил „Ауди“ Ивайло, който шофирал и бременната Северина, която била на предната пътническа седалка. Около 13,40 часа тирът се намирал на километър 123, като се движел със скорост от 79 км/ч. Станислав бил разсеян и не наблюдавал внимателно пътя пред себе си. Не видял паркираното в същата лента ремарке с поставените върху него пътни знаци. Не намалил скоростта на движение, въпреки ясните предупреждения за предстоящи препятствия по пътя и не се престроил в лявата лента на платното за движение. Така предната част на товарния автомобил достигнала задната част на ремаркето, при което последвал удар между тях.  Ремаркето било отхвърлено напред и надясно. В момента на удара, Пислар осъзнал опасността и навил волана рязко наляво, като така навлязъл в насрещното пътно платно на магистралата. Той загубил контрол върху товарния автомобил, който блъснал и разрушил мантинелата, след което продължил неконтролируемото си движение, навлизайки в лявата лента за движение на северното платно, като предната част на влекача достигнала ударила аудито с Ивайло и Северина. Лекият автомобил бил повлечен и завъртян обратно по посока на движението, като двете превозни средства излетели от аутобана. По повдигнатите му обвинения Станислав Пислар го грози затвор от 5 до 20 години и лишаване от книжка. На първото разпоредително заседание този четвъртък близките на двамата загинали бяха конституирани като частни обвинители, но отказаха да искат кръвнина от украинския шофьор. По искане на защитата двама от шестимата експерти по делото ще бъдат призовани за заседанието на 1 ноември. Това са инженер-химикът Венета Глухарова и Бояна Мечкарска. Двете са изготвили химичната експертиза, която е доказала, че в тъканите на украинеца има остатъци от марихуана. На 1 ноември вещите лица ще бъдат запитани какво означава фармакологично неактивно вещество и дали съдържанието на тетрахидроканабинол в тялото на Пислар се е оказало фатално за тежкия пътен инцидент.  ", "date": "2018.09.20", "title": "Тираджията, премазал бременната Северина и мъжа й, се признава за виновен"}
{"url": "https://www.monitor.bg:443/bg/a/view/audi-q8-debutira-u-nas-v-novo-izmerenie-144779", "text": "Новото Audi Q8 беше представено пред 500 гости, сред които клиенти, любители на марката, партньори и медии в столичния „Интер Експо Център”, с невиждана до този момент интерактивна демонстрация. Инсталацията беше основана на научното разбиране за измеренията и в частност за „осмото“ измерение – съвкупност от всички възможности, съществуващи във всички измерения. Анимации, създадени с ефект на дълбочинно въздействие, пренесоха гостите в един различен свят, в който те самите бяха активни действащи лица.Те можеха да си взаимодействат с интерактивната среда, която реагираше на техните движения и допир. Посетителите на събитието имаха възможността да променят сами материята, да забавят потока на времето и да променят хода на анимацията, създавайки различни и непредвидими комбинации от форма, цвят и движение, потапяйки се в атмосферата на истинска научна фантастика. Именно тази динамичност и интерактивна демонстрация са олицетворение на автомобила в днешно време. Той е много повече от средство за мобилност - той е активен партньор в живота на всеки, той притежава изкуствен интелект и може да се учи и да предвижда нуждите на потребителите, той разрушава границите на конвенционалното. С новото Q8 марката Audi прави силна заявка и се налага като марката, която предлага повече от автомобили. Новото Audi Q8 не е просто модел, който поставя нови стандарти, а модел, който прескача границите на мислимото и който отвежда в едно ново измерение. „С Audi Q8 искаме да демонстрираме технологично превъзходство, което да върви в крак с дигиталния свят, който ни заобикаля. Инвестирахме в най-новите интелигенти технологии, които ще осигурят комфорт, безопасност на пътя и още по-добро преживяване”, коментира Маркус Татцер, управител на Порше БГ. „За нас 2018-а е годината на рестартиране за марката Audi и една от годините с най-многобройни премиери. Днес представяме новото измерение в SUV-сегмента Audi Q8, както и новите модели A6 и A7 Sportback”, сподели бранд-мениджърът на Audi за България Лъчезар Георгиев. На европейските пазари новото Audi Q8 ще дебютира с 3,0-литров 6-цилиндров турбодизелов двигател във версията Q8 50 TDI. Той развива максимална мощност от 286 к.с. и максимален въртящ момент в размер на 600 Нм. Големият спортен SUV се ускорява от 0 до 100 км/ч само за 6,3 секунди, а максималната скорост достига 245 км/ч. Новото Audi Q8 вече може да се поръча в България, като в дилърската мрежа има осигурени и тестови автомобили. Цените на модела стартират от 152 461 лева. Преди премиерата на новото Audi Q8, гостите имаха възможност да видят за първи път у нас новото Audi A7 Sportback и лимузината А6, които представят нови възможности за изкуствения интелект и дигиталната свързаност в автомобилния свят. По време на събитието, за тяхното представяне, студио Senslab пресъздаде проекция на Северното сияние и водна маса, които се активираха при допир.", "date": "2018.09.20", "title": "Audi Q8 дебютира у нас в ново измерение"}
{"url": "https://www.monitor.bg:443/bg/a/view/ns-glasuva-rokadite-v-pravitelstvoto-144781", "text": "НС гласува рокадите в правителството. Така, след близо три часа дебати, Ивайло Московски, Николай Нанков и Валентин Радев бяха освободени и заменени с Росен Желязков, Петя Аврамова и Младен Маринов.  Московски бе освободен с 208 гласа „за”, а Желязков бе избран с мнозинство от 125 гласа, като само БСП и ДПС са били против. Нанков пък бе освободен със 205 гласа, а неговата наследничка Петя Аврамова зае поста със 125 гласа. За оставката на Валентин Радев пък гласуваха 207 депутати. Младен Маринов бе подкрепен за вътрешен министър с помощта на 126 гласа „за”. Тримата нови министри положиха и клетва. В началото на пленарното заседание вицепремиерът Томислав Дончев представи пред депутатите Проекта за решение за персонални промени в кабинета. Кадровите смени в кабинета бяха направени двадесет дни след като Нанков, Радев и Московски декларираха решението си да се оттеглят от постовете. Първоначалното очакване бе смените да станат факт в четвъртък миналата седмица, но това не се случи. Причина за забавянето на правителствения \"ремонт\" бе, че държавният глава Румен Радев отказа да подпише в продължение на дни указ за освобождаването на Маринов от поста главен секретар на МВР, за да стане той министър, заради неспазена съгласувателна процедура. Вчера президентът подписа указа и това позволи промените в правителството да влязат в дневния ред на Народното събрание. Междувременно се наложи да бъде излъчена нова номинация за министър на транспорта заради това, че първоначално посоченият кандидат - настоящият зам.-министър на икономиката Александър Манолев се отказа. Така днес депутатите избраха за поста досегашния председател на Комисията за регулиране на съобщенията Росен Желязков. На приемственост, на това ще залагат и тримата нови министри стана ясно от техните думи в кулоарите на НС веднага след като бяха избрани за постовете си. Така Росен Желязков , който поема транспортното ведомство, обясни, че първото нещо, което ще направи е да направи среща с екипа във ведомството, за да се създаде условия и нормална атмосфера на приемственост  и обеща да внесе успокоение в работата. На следващ ред са изпълнение на приоритетите в управленската програма на правителството в сектор транспорт. На свой ред Ивайло Московски обясни, че секторът е тежък, но го оставя в устойчиво развитие, а Желязков имал всички качества да се справи с предизвикателствата в него. Той припомни, че загубите на БДЖ са свити, а процесите на модернизация на железниците вървят. Московски не пожела да каже дали ще се върне в НС като депутат. „Ще решим, ще си помислим“, каза лаконични той. Московски отказа да отговаря дали ще става посланик, или ще ходи в Черноморската банка за търговия и развитие. Младен Маринов,който оглави МВР пък обяви, че в работата си ще се ръководи  също от приемствеността и ще се съсредоточи в човешките ресурси и технологичното обновление.  Именно затова едно от първите неща е да се срещне с полицейските синдикати. Темата обаче кой ще е новия главен секретар на МВР не била на дневен ред. Неговият предшественик Валентин Радев пък заяви, че се връща в НС и ще заеме мястото си във вътрешната комисия в НС и в тази по отбрана. На свой ред Петя Аврамова също залага на приемствеността, но не пожела да каже дали ще покани Николай Нанков за свой заместник. Тя само лаконично обясни, че ще разчита на неговите знания и експертиза. А приоритетите, на които ще държи по време на работата си е ефективност, качество и контрол. На свой ред Нанков пък не отговори дали ще приеме една такава покана „Моите предпочитания са на заден план, важни какво  е в интерес на държавата“, отговори той на въпроса какво предпочита – да остане депутат или да стане зам-министър. Темата коментира по-късно в кулоарите на НС и шефът на ПГ на ГЕРБ Цветан Цветанов. От думите му се разбра, че По думите му едва ли има друг, който е наясно със всички детайли  по всяка една пътна отсечка. Според него Нанков познава много добре администрацията , както и работата в НС  и която и позиция да заеме ще се справи добре. Според него ако се стигне до това Нанков да стане зам.-министър, то това ще е добро решение, особено за въвеждането на тол системата. „Убеден съм, че Петя Аврамова ще бъде подпомагана от Николай Нанков. За нас позициите нямат значение, а е важно това да работим в екип. Където и да заеме позиция, той ще може да отговори на очакванията\", допълни той.  Цветанов обясни още, че новият транспортен министър Росен Желязков ще продължи добрата \"финансова дисциплина\" . Новият МВР-шеф Младен Маринов ще продължи да развива МВР и ще назначи нови кадри в редиците на ведомството.  Цветанов обясни, че се обсъжда имена за нов главен секретар, но името му ще стане ясно след задължителната съгласувателна процедура с президента. \"Днешното управление е без алтернатива и БСП бяха безпомощни в дебатите, които искаха да проведат“, каза още Цветанов в кулоарите на НС. „Но те са управлявали и всички ние сме видели техните резултати. Българските избиратели дадоха гласа си вече 10 г. да управлява ГЕРБ. Ние се натоварваме с отговорност и сме партия, която може да отчита видими резултати във всяко едно населено място\", категоричен бе Цветанов. Малко по-късно лидерът на БСП Корнелия Нинова, че продължават да смятат, че целият кабинет трябва да си ходи и ГЕРБ имат алтернатива. Тя обясни, че не се е изказала по време на дебатите, защото и премиерът Бойко Борисов не е бил в пленарна зала. Дебатите по рокадите в кабинета продължиха над три часа. БСП започна със скандалите още от началото, като  поискаха номинираните за министри да първо да кажат какви са техните приоритети и едва след това да бъдат избирани. Не сме в процедура по публичен подбор, отвърна им шефът на правната комисия Данаил Кирилов. „Тук не е конкурс по красота. Тук сме, за да дебатираме политики“, заяви на свой ред социалистът Драгомир Стойнев. Според червените мъжкото поведение било министрите да си подадат оставката веднага , а не една седмица по-късно. Георги Свиленски пък обясни, че смяната на министри няма да реши проблемите, а за целта трябва да се смени цялото правителство. Вие не разбирате от оставки, отвърна му пък Том Биков от ГЕРБ и подхвърли, че БСП досега не е поела отговорност за нищо. Данаил Кировл пък похвали новите министри за техния професионализъм. Цветанов пък коментира, че няма отстъпление от ангажиментите и програмата на ГЕРБ и правителство. Цветанов нападна и БСП, като обяви, че тяхното представяне из страна на визията за управление е обречено на неуспех. С \"Визия за България\" БСП опознавали туристическите дестинации на България. Ние, за разлика от вас, не правим десант, а винаги сме били сред хората, каза той. \"Вие не правите алтернатива. Вие сте загубили връзката си с хората. Ще възложим на нашите депутати да показват на хората на регионите кои са вашите, защото не ги познават“, обясни той и допълни – „Ако дойдете вие, ще съсипете всичко, което постигнахме за България ние“. От юли пенсиите ще се увеличат с близо 6 процента, има икономически растеж от 4%, има с 2,6 млрд. лева повече приходи в хазната\", изтъка той.  Цветанов даде пример с постигнатото от транспортния министър Ивайло Московски: \"800 милиона лева бяхте натрупали в БДЖ по време на вашето управление. Знаете ли какви са показателите? От 800 милиона задълженията са стопени на 110 милиона.\" Имаме покачване с 8 процента на доходите и 1200 лева средна работна заплата\", изреди Цветанов. Накрая той обясни, че БСО търсят само медийно внимание, а ГЕР винаги печели изборите.  „При вас всичко е само визуализация и карта, а при нас реалните действия“, каза още той. Предсрочните избори са неизбежни, коментира на свой ред лидерът на ДПС Мустафа Карадайъ, който обясни, че следва период на още по-тежки проблеми и несигурност. Според ДПС формулата на управление е сгрешена, нужен е диалог и дълбоки реформи и реанимиране на държавността. Според него вместо с по-важни проблеми, се занимаване с оставки и посочи приоритети, върху които трябва да се съсредоточи държавата – финансовата рамка на ЕС, войната с пътищата, подобряване на живота на българите. \"Във време, когато обществото има нужда от промяна и адекватни държавнически решения, сме принудени да се занимаваме с министерски оставки с цел запазване на властта, тоест с отлагане на неизбежното\", каза Карадайъ. Според него трите министерски оставки ще тушират напрежението, това е очакването на управляващите, но няма да се случи.\"Противопоставихте български граждани, дадохте власт на национализма и популизма. Възприехте ги и ги превърнахте в своя кауза\", каза Карадайъ. Според него сегашното управление е разрушило малкото останало доверие в институциите и с това е предизвикало криза на държавността. \". Потенциалът на този кабинет е изчерпан, каза Йордан Цонев и обясни, че всичко е възможно в държава, където вицепремиер е човек като Валери Симеонов, който цяло се хвали, че е затворил две заведения по морето.  Волен Сидеров похвали Младен Маринов, който се е държал много професионално и даде пример с уличния  му сблъсък с него преди години. Сидеров визираше инцидента през 2015 година когато нахлу във фоаето на НАТФИЗ, а тогава Маринов бе шеф на Столична дирекция на вътрешните работи. Той също посочи, че това управление няма алтернатива и с това били съгласни дори президента Румен Радев. Лидерът на „Атака“ Волен Сидеров и шеф на ПГ на Обединени патриоти Волен Сидеров иска ясна позиция на България за санкциите срещу Унгария. Именно затова ще постави на коалиционен съвет  въпроса. Поводът се оказа разминаването преди ден какво точно е решило МС по темата. Вицепремерът Красимир Каракаванов обясни, че страната ни ще защити Орбан, но само няколко часа по-късно Борисов даде да се разбере, че това решение няма законова тежест. „Доколкото разбрах, МС на оперативен съвет вчера, е взел решение да започне да изработва позиция на България. Какво означава това - и аз самият ще ги питам. На коалиционен съвет ще ги питам директно и ще искам тази позиция да бъде ясна. Да не се питате и вие, и всички останали, каква е позицията на правителството, а да бъде ясна\".  На свой ред шефът на ПГ на ГЕРБ Цветан Цветанов обясни, че темата няма еднозначно решение. „Ние сме за силен и интрегриран ЕС“, каза той. Цветанов припомни, че дори и в еверопейските семейства са разделени по въпроса.. По думите му България е стои зад тезата, че ясно трябва да се дефинират дефектите и Унгария да не се наказва толкова строго. Лидерът на БСП Корнелия Нинова пък обясни, че премиерът Борисов за пореден път нанесъл удар по държавността и институциите в България, когато делигитимирал решението на МС. „Това е още едно доказателство, че прави двойна външна политика - за пред българските граждани и за навън.‘, каза Нинова по казуса дали ЕК да наложи санкции на Унгария и предложението на \"Атака\" и \"Воля\" за официална позиция на правителството. Тя посочи, че предложението не е разгледано още в парламентарната група.\"Смятаме, че отнемането гласа на Унгария е грешка и стъпка към разцеплението в Европа.\", посочи Нинова.  ", "date": "2018.09.20", "title": "НС гласува рокадите в правителството (ОБНОВЕНА)"}
{"url": "https://www.monitor.bg:443/bg/a/view/armejcite-se-splotjavat-s-karting-144775", "text": "След като в сряда сутрин футболистите на ЦСКА проведоха тежка тренировка на базата в Панчарево, наставникът Нестор Ел Маестро заведе тима вечерта на картинг. Инициатор на събитието беше треньорът на вратарите Ивайло Петров. Всички играчи, треньори и хора от екипа показаха своите умения. След оспорвана надпревара късметът се усмихна на кондиционния треньор Томас Нойберт. След драматична битка за първото място между пресаташето на отбора Атанас Атанасов и Тиаго Родригес, португалецът предизвика завъртане на двамата, от което се възползва третият в подреждането - Томас Нойберт. На втора и трета позиция в надпреварата се наредиха Стойчо Атанасов и вратарят Витаутас Черниаускас. Така \"червените\" сплотиха колектива преди предстоящите важни битки в Първа лига и Купата на България.  ", "date": "2018.09.20", "title": "\"Армейците\" се сплотяват с картинг"}
{"url": "https://www.monitor.bg:443/bg/a/view/otkriha-izbjagal-v-germanija-podsydim-144778", "text": "32-годишният Велин М. от добричкото село Карапелит бе екстрадиран от Германия и приведен в затвора във Варна, за да може процесът срещу него да продължи, съобщават от Окръжния съд в Добрич. Мъжът бе издирен и задържан с Европейска заповед за арест. Велин е обвинен за това, че през октомври 2013 г. в село Карапелит, при условията на продължавано престъпление, без надлежно разрешително е държал с цел разпространение и разпространил високорисково наркотично вещество - марихуана, на обща стойност 451.74 лева. Делото срещу подсъдимия започна през 2015 г., като в продължение на две години съдът направи нужното да издири и разпита множество свидетели, някои от които работят в чужбина. През септември миналата година, когато съдебното следствие вървеше към финал, Велин спря да се явява на съдебните заседания и се укри. Съдът го обяви последователно за местно, общодържавно и повторно щателно издирване, след което спрямо него беше издадена Европейска заповед за арест. В резултата на проведеното търсене местонахождението на подсъдимия беше установено в Германия, където, оказа се, българският гражданин е бил задържан във връзка с разследване за трафик на хора. Впоследствие добричлията беше екстрадиран от Германия и приведен в затвора във Варна. На проведеното съдебно заседание, изненадващо адвокатът на подсъдимия се отказа от поетата защита, като обоснова решението си със съществено разминаване между неговата професионална преценка и линията на защита, която подсъдимият желае да бъде осъществена. Съдът прецени, че следва да даде възможност на 32-годишния мъж да организира отново адвокатската си защита, която е задължителна предвид факта, че той е задържан под стража, и насрочи следващото заседание по делото за 6 октомври, от 9.00 часа.             Междувременно до германските власти ще бъде изпратено запитване дали воденото там разследването спрямо българския гражданин е приключило и следва ли той да им бъде предаден отново след края на делото в Окръжен съд - Добрич.", "date": "2018.09.20", "title": "Откриха избягал в Германия подсъдим"}
{"url": "https://www.monitor.bg:443/bg/a/view/avtonomni-elektricheski-prevozni-sredstva-za-dostavki-144780", "text": "Renault твърди, че в бъдеще, придвижването в градска среда ще бъде електрическо, свързано, автономно и споделено, след като вчера представи последната си визия за доставки на автомобилното изложение в Хановер, Германия. Автономната електрическа концепция EZ-Pro е всичко това, като използва едно превозно средство за доставки с човек, предвождащо конвой от модулни капсули, без шофьори, които изпълняват доставки на онлайн клиенти. Все още хората пазаруват от кварталния магазин или близкия супермаркет, но се увеличава броя на хората, които предпочитат да влязат в интернет, да поръчат необходимото и то да им бъде доставено пред вратата. Renault казва, че тези градски доставки ще нараснат с около 20% до 2030 г., което допълнително ще натовари градските улици.   Малко подробности са разкрити, но концепцията е част от поредица от идеи за градска мобилност на Renault, които включват и автономните електрически капсули за превоз на хора , EZ-Go.   Роботизираните капсули може да бъдат оборудвани с индивидуални модули, разработени за специфични бизнес нужди,  като отделения за доставка на хранителни продукти или на пакети и могат да се подреждат един зад друг или да се движат независимо. Една логистична компания, например, може да ръководи конвоя, който напуска склада. Този конвой може да се движи заедно или всяка капсула може да се отклони по своя маршрут за доставка и след това да се върне в конвоя, преди да се върне в склада. Една капсула за доставки може да бъде споделена и от различни компании, извършвайки по няколко доставки, една след друга, което повишава ефективността и намалява разходите. Получателите на пратки може да резервират удобен час за доставка, както и да изберат дали да получат доставката от човек, като изберат да взаимодействат с доставчика или да използват робот и да я вземат от едно от отделенията, които се отворят посредством приложение за смартфон. Приложението позволява проследяване в реално време и известяване.", "date": "2018.09.20", "title": "Автономни електрически превозни средства за доставки"}
{"url": "https://www.monitor.bg:443/bg/a/view/mis-rusija-2017-dyrji-shlejfa-na-veronika-stefanova-144735", "text": "Полина Попова, която грабна короната на Мис Русия миналата година, ще бъде сред шаферките на сватбата на Мис България Свят 2017 Вероника Стефанова. Броени дни, след като разкри, че все още не планира сватба, красавицата е получила от любимия заветния годежен пръстен. разкри развълнуваната Стефанова пред „Монитор“. Заветното „да“ заедно с избраника й ще си кажат точно след година в Правец, а на церемонията планират да поканят около 300 гости. В големия ден пък до нея ще бъде и Попова, с която завързаха приятелство по време на последното издание на Мис Свят, което се проведе в Китай. Двете неведнъж обменяха визити след провеждането на конкурса миналата есен. Освен рускинята, в подготовката за грандиозната сватба на Вероника ще помага още Мис Мартиника – отново от най-големия световен конкурс за красота. повдига завесата на празника си Стефанова. За мъжа до себе си чаровната блондинка казва, че е „прекрасен човек, който е изключително добър,с богат набор от знания и истински мъжкар“. Пази самоличността му обаче в тайна. Припомняме, че макар и да не се класира на финала на Мис Свят 2017, тя завоюва друга победа за страната ни. Вероника успя да впечатли журито с благотворителната си кауза, свързана с хората, страдащи от анорексия и булимия. Със задачата да насърчава млади момичета да не избират лесния път към отслабването тя се заема преди години, след като сама изживява от първа ръка сблъсъка с болестта. Каузата й трогна и самата председателка на конкурса Джулия Морли, която предложи сътрудничество на Стефанова за изграждането на международен дом за страдащите от хранителни разстройства у нас.", "date": "2018.09.20", "title": "Мис Русия 2017 държи шлейфа на Вероника Стефанова"}
{"url": "https://www.monitor.bg:443/bg/a/view/birenoto-bezumie-oktoberfest-bez-ranici-i-dronove-no-mnogo-policija-144768", "text": "Нови заграждения, допълнителни видеокамери, повече полицаи с камери, прикрепени към тялото им - това са част от мерките за сигурност по време на мюнхенския бирен фестивал Октоберфест, който стартира на 22 септември и продължава до 7 октомври, предаде ДПА. По време на целия фест в Мюнхен ще бъдат забранени полетите на дронове. Ще има забрана и за носене на големи чанти и раници от посетителите на фестивала. Около 600 полицаи ще се грижат за сигурността по време на феста. Миналата година проявата бе посетена от 6,2 милиона души. Полицията за първи път ще изпита и така наречените \"Супер разпознаващи агенти\". Това са полицаи, които се вглеждат внимателно в подозрителни лица и ги държат под око по време на фестивала. Тези агенти ще проверяват и кадрите от 47 камери.", "date": "2018.09.20", "title": "Биреното безумие Октоберфест без раници и дронове, но с много полиция"}
{"url": "https://www.monitor.bg:443/bg/a/view/asad-izchaka-dva-dni-sys-syboleznovanijata-si-kym-putin-za-svalenija-samolet-144774", "text": "Сиийският президент Башар Асад изрази съболезнования на руския си колега Владимир Путин, след като сирийската противовъздушна отбрана свали руски военнотранспортен самолет край сирийския бряг, при което загинаха всички 15 руски военни на борда, предаде ДПА. В съболезнователната си телеграма Асад посочва, че трагичният инцидент се дължи на \"дръзкото безочие\" на Израел, който \"използва най-мръсни средства, за да постига жалките си цели и за извършва агресията си в нашия регион\". Според руските военни самолетът е бил свален по погрешка от сирийската ПВО, защото израелските изтребители Ф-16, тръгнали да бомбардират сирийски обекти, се скрили зад руския самолет, посочва ДПА. ", "date": "2018.09.20", "title": "Асад изчака два дни със съболезнованията си към Путин за сваления самолет"}
{"url": "https://www.monitor.bg:443/bg/a/view/golata-kejt-struva-skypo-na-frensko-spisanie-144769", "text": "Френски апелативен съд потвърди присъдата на двама ръководители на сп. \"Клоузър\", за които бе решено да платят максималната глоба от по 45 000 евро за публикуването на топлес снимки на Кейт Мидълтън през 2012 г., съобщи АФП. Апелативният съд във Версай, близо до Париж, потвърди решението на първата инстанция, която осъди главната редакторка на френското издание Лоранс Пио и неговия директор Ернесто Маури за съучастничество и разпространение на документ, свързан със засягане на личен живот. Съдът потвърди също, че Кейт Мидълтън и съпругът й, принц Уилям трябва да получат 100 000 евро обезщетение. Спорът датира от 14 септември 2012 г., когато във Франция бе разпространен 379-ият брой на \"Клоузър\". В него има направени през лятото снимки на херцогинята и херцога на Кембридж, който е втори подред в наследяването на престола, край басейн в луксозно имение в Южна Франция. На снимките се вижда, че Кейт носи само долната част на банския си костюм.", "date": "2018.09.20", "title": "Голата Кейт струва скъпо на френско списание"}
{"url": "https://www.monitor.bg:443/bg/a/view/ni-lo-pokazva-belioto-si-na-sedmicata-na-modata-144718", "text": "Собствената си колекция бельо ще покаже в рамките на Седмицата на модата в София Николета Лозанова. Най-коментираната плеймейтка у нас ще представи премиерно част от линията си NL.for.you на последния ден от модния форум – 21-и септември. „През годините името ми - Николета Лозанова, се превърна в синоним на сексапил. Абсолютната голота съвсем не е предпоставка за секси излъчване - не крие самочувствието си тя. По дебютната си колекция Ни Ло работи от няколко месеца, като брандът й включва и бански костюми. „Вярвам, че енергията, която влагам в създаването на тази колекция, ще донесе на всяка една от вас много горещи, цензурирани мигове!“, намигна чаровната брюнетка. Наскоро от екипа на бившата тв водеща споделиха пред „Монитор“, че тя дълго е обмисляла подобен трансфер към модната среда, а интерес към банските й има вече и от нейни последователи в чужбина.", "date": "2018.09.20", "title": "Ни Ло показва бельото си на Седмицата на модата"}
{"url": "https://www.monitor.bg:443/bg/a/view/rukola-i-damjana-borjat-erektilnata-disfunkcija-144745", "text": "Руколата освен вкусна и ароматна зеленина за салата е идеално средство срещу еректилната дисфункция. За тези нейни свойства са знаели отдавна живеещите по Средиземноморието. Настойката от нея, примесена със сок от билката дамяна, е лидер сред природните афродизиаци. Екстрактът от тези зеленини помага много при проблеми с еректилната дисфункция при мъжете, използва се и за лечение на млади жени, страдащи от фригидност. За целебната настойка са необходими 0,5 литра водка (спирт 40%), дамяна 30 г и шепа листа от рукола. Растенията се накисват в спиртната напитка и престояват една седмица на тъмно. След това течността се прецежда, а тревите се заливат с охладена (предварително кипнала) вода – 150 мл. След още една седмица получената течност се прецежда и се прибавя към спиртния извлек. От нея се приема три пъти в денонощието по половин чаена лъжичка. Това средство не бива да се прилага, ако се пият лекарства за лечение на захарен диабет. Ако провеждате лечението през есента, е добре да похапвате плодове, зреещи в този сезон, които се смятат за естествени афродизиаци. Един от тях е гроздето. Тази му сила се дължи на съдържащите се в него витамини от група В и магнезий. Обеленият и натрошен нар залейте с плодов ликьор. След като предстои 2-3 часа, той се превръща в истинска еротична бомба. В Древна Елада за подсилване на половата мощ мъжете са яли смокини. Черният сусам преборва запека, но подобрява ерекцията и женската фригидност. Това се постига с по 1 супена лъжица семе от черен сусам за възрастни три пъти дневно и по 1 чаена лъжичка за деца до 14 години. Приема се по време на хранене. Ципата на семената на черния сусам съдържа лигнани – особен вид химически съединения, които са ефикасни в борбата с онкологичните процеси. Високото съдържание на антиоксиданти в тях способства за забавяне на процесите на стареене в организма, а наличието на макро- и микроелементи оказва положително действие върху работата на сърдечния мускул. Сусамените семенца регулират водно-солния и особено липидния обмен в организма. Съдържащите се в тях фитоестрогени подобряват хормоналния фон и потискат симптомите на климактериума.", "date": "2018.09.20", "title": "Рукола и дамяна борят еректилната дисфункция"}
{"url": "https://www.monitor.bg:443/bg/a/view/amerikanska-koloezdachka-schupi-rekorda-za-skorost-na-velosiped-video-144770", "text": "Шампионката на САЩ по колоездене на писта Дениз Мюлер-Коренек постави нов световен рекорд за скорост с велосипед, развивайки 183,9 мили/ч (295,9 км/ч) на пресъхналото езеро Боневил в американския щат Юта. На Мюлер-Коренек принадлежи предишният световен рекорд за скорост при жените. През 2016 г. тя успя да развие 237,7 км/ч. По този начин колоездачката подобри предишното най-добро постижение и при мъжете, то принадлежи на холандеца Фред Ромпелберг, който разви 268,7 км/ч през 1995 г. При опита си Мюлер-Коренек беше прикачена към състезателна кола, като след ускоряването до 160 км/ч тя продължи да развива скорост със собствените си сили благодарение на специално подготвените предавки на колелото си. Специалните колела и предавки позволяват на Мюлер-Коренек да изминава по 40 метра с едно завъртане на педалите.", "date": "2018.09.20", "title": "Американска колоездачка счупи рекорда за скорост на велосипед (ВИДЕО)"}
{"url": "https://www.monitor.bg:443/bg/a/view/pojarnikari-spasiha-9-teleta-padnali-v-mikrojazovir-144771", "text": "Служители на звено“ Спасително-аварийни работи“- Пазарджик и служба“ Пожарна безопасност и защита на населението“ в Белово спасиха 9 телета, паднали във водоем. Стадото бедствало в микроязовир, собственост на „Напоителни системи“ край беловското село Момина клисура. Животните са били изведени на паша в района и най-вероятно са потърсили да пият вода, като са се смъкнали от бетонната стена във водоема. Сигналът за бедстващите телета бил подаден на телефон 112 и веднага на място се отзовали служители на пожарната в Белово. Пристигнал и специализиран екип от Регионалната дирекция“ Пожарна безопасност и защита на населението“ в Пазарджик. Няколко часа продължила спасителната акция, като пожарникарите изтеглили с помощта на лодка и въжета падналите във водата телета. Две от животните са в тежко състояние заради това, че са престояли в студените води, коментира шефът на спасителния отряд Андон Андонов. ", "date": "2018.09.20", "title": "Пожарникари спасиха 9 телета, паднали в микроязовир"}
{"url": "https://www.monitor.bg:443/bg/a/view/temenujka-petkova-predstoi-da-predogovorim-cenite-s-gazprom-144772", "text": "След споразумението между ЕК и „Газпром” се създадоха предпоставки, всяка от държавите, имаща договор с тази фирма и смята, че има определени параметри от него, има възможност да бъде стартирано предоговаряне. За нас предстои този процес да започне с „Газпром експорт”. Това обяви в ефира на бТВ министърът на енергетиката Теменужка Петкова. По думите й неминуемо от „Булгаргаз”, които са купувач на руското синьо гориво, ще поставят и въпроса за намаляване на цените. „Първо трябва да бъдат проведени преговори, които много ясно да определят в какви параметри желаем да се движими. В споразумението с ЕК ясно са указани какви хипотези съществуват по темата свързана с цените. За проекта за втората атомна централа в Белене, министърът припомни, че НЕК обявила конкурс за преконсервация на доставеното оборудване на площадката, което България бе осъдена да купи от руснаците. Договорът ще бъде с производителят му. „Ще приложим разпоредбите на закона за обществените поръчки, за да може в рамките на преговори да бъде определена цената и параметрите”, обясни тя. „В момента готвим процедурата за избор на стратегически инвеститор. Тя трябва да е готова до края на месец октомври и ще предложим структура на проекта. Ако всичко бъде одобрено от парламента до края на годината бъде одобрено, до края на годината може би ще стартира и процедурата за избор на инвеститор”, добави министърът на енергетиката. По думите й към момента има заявен инвеститорски интерес от страна на най-голямата китайска ядрена компания и те очакват стартирането на процедурата. Френската AREVA също е заявила интерес за участие в проекта. „Процедурата се готви в рамките на изискванията на българския парламент - без държавна гаранция, без предоставяне и на корпоративни гаранции”, обясни Петкова. На въпрос обаче дали това ще бъде на практика частна АЕЦ, тя отговори отрицателно. „Българската държава ще участва чрез НЕК и чрез активите, които притежаваме - с площадката, с оборудването и с всички нематериални активи, които притежаваме във връзка с този проект.", "date": "2018.09.20", "title": "Теменужка Петкова: Предстои да предоговорим цените с „Газпром”"}
{"url": "https://www.monitor.bg:443/bg/a/view/benedikt-kymbyrbach-stava-tatko-za-treti-pyt-144750", "text": "Британският актьор Бенедикт Къмбърбач и съпругата му – театралната режисьорка Софи Хънтър, са в очакване на третата си рожба. По-наблюдателните фенове забелязаха, че нежната половинка от семейството се появи с наедряло коремче по време на церемонията за раздаване на наградите „Еми“, което даде жокер за щастливото събитие. Двамата още не са потвърдили новината. Звездата от „Шерлок“ и Хънтър си казаха заветното „да“ на Свети Валентин през 2015 година, четири месеца преди на бял свят да се появи първото им дете – Кристофър „Кит“ Карлтън. Двойката възпитава още един син – Хал Одън, който се роди през март 2017 година. Преди време актьорът сподели, че бащинството помага на кариерата му. „Много хора, повечето от които жени, ми казаха, че бащинството може да повлияе върху кариерата ми. То действително оказва влияние, но в добрия смисъл. Знам, че що се отнася до кариерата ми, съм в привилегировано положение, но смятам, че всички, дори онези, които се сблъскват със сериозни предизвикателства, черпят духовни сили от децата си.“, изповяда се той.", "date": "2018.09.20", "title": " Бенедикт Къмбърбач става татко за трети път"}
{"url": "https://www.monitor.bg:443/bg/a/view/vseki-deseti-sliva-otpuskata-s-bolnichen-144716", "text": "Всеки десети служител слива отпуската с болничен. Това каза за „Монитор“ Любомир Левичаров, който е икономически анализатор към Българската търговско-промишлена палата(БТПП ). Освен загуба на работна сила, порочната практика коствала на компаниите и значителен финансов ресурс, който можел да се пренасочи или към модернизация на производството, или към повишаване квалификацията на персонала. Според Левичаров придобиването на нови компетенции, свързани с дигитализацията било от изключителна важност. Затова бизнесът настоява за премахване на задълженията на работодателите да плащат първите 3 дни при временна неработоспособност. Проучването на БТПП показва още, че Освен това практиката ако националните празници са в средата на седмицата да се сливат с почивните дни също продължавала. Злоупотребите с болнични принудили някои компании да наемат служител, който да отговаря за временната неработоспособност на работниците. В задълженията им влизало той да проверява дали лицето в действителност е под домашно лечение, обяснява Левичаров. През летните месеци пък служители си взимали средно между 5 и 10 дни отпуска, като най-голям наплив имало през август. При 44% от фирмите почивката не е довела до загуби.", "date": "2018.09.20", "title": "Всеки десети слива отпуската с болничен"}
{"url": "https://www.monitor.bg:443/bg/a/view/prof-donka-bajkova-po-dva-oreha-i-lyjica-slynchogledovo-seme-za-uchenika-144743", "text": "- Училището е нов етап в живота на детето и той е свързан с промяна в някои навици. Дори в режима на храненето. Докато посещава ясла или градина, то се храни там по указания. Менюто се изготвя по наредба. Ние имаме разработени препоръки и те се разпространяват чрез РЗИ-та. След това пък се изпълняват от директори и медицински сестри в съответните учебни заведения. Така че храненето в яслите и градините е балансирано. Когато обаче децата прекрачат прага на училището, стават много уязвими по отношение на хранене. Така се стига и до дисбаланси. Общо взето улицата поема храненето на българските ученици, а не бива да се стига до това. От 1-ви до 4-ти клас има програма, по която се предлагат безплатни закуски, но е добре грижата за храненето да е основно на семейството. Моят съвет е майките да приготвят сандвич и плод, които да са съобразени със здравния статус на детето. Може да си похапнат зърнена закуска, защото е любима на децата. Добре е в менюто да присъства супена лъжица слънчогледово, ленено семе, ядките на два ореха или три бадема. Сандвичът може да е от 1-2 филийки пълнозърнест хляб с млечен продукт. Може да добавите чаша айрян или кисело мляко. Препоръчвам на родителите да избягват фрешовете, защото те представляват плодовият сок, в който са концентрирани всички захари. Затова по-добрият вариант е да консумират цял плод, а ако детето бърза много, смути. Ако пък детето ни е склонно да качва килограми, е добре да не разчитаме на тестените закуски. В голямото междучасие нека учениците задължително да приемат някакъв плод. Ако училището не го осигурява, може да му сложите в раницата банан, ябълка или круша. Също така е по-добре вие да му осигурите закуската, отколкото да му дадете пари, за да си купи нещо от лафката. Препоръчвам детето да посещава училищния стол, където се предлага топла храна, съобразена с възрастта. Там нормативите се спазват - при приготвянето на обяда не се използва готова кайма, некачествена мазнина и др. Все пак най-важно е здравето на детето. Вечерта не забравяйте да го попитате какво е консумирало. Ако се е хранило балансирано, може да му предложите зеленчукова вечеря с качествен млечен продукт, риба или парче друго месо. - Да, много често. Както изтъкнах, докато са в градината, децата се хранят по няколко пъти на ден и то здравословно. Тогава родителите имат грижата общо взето само за вечерята. Но когато постъпят в училище и не се хранят редовно, организмът не издържа и учениците започват да си купуват дюнери, кифли, чипсове и какви ли не вредни храни, за да се заситят. Затова и често имам случаи на деца с гастрити. Има я и другата крайност - когато започват да гладуват. Знаете, че в тази възраст децата са податливи и всяка една подигравка ги наранява. И ако някой им каже, че са пълни, веднага се подлагат на драстични диети, което е опасно.", "date": "2018.09.20", "title": "Давайте на ученика по два ореха и лъжица слънчогледово семе "}
{"url": "https://www.monitor.bg:443/bg/a/view/1500-mg-kalcij-prez-esenta-tushirat-bolkite-v-kolenete-144736", "text": "Болките в ставите се обострят през есента, когато се захлади. 1500 мг калций на ден под формата на таблетки или набавяни с млечни продукти спасяват от тях. Можем да си набавим този елемент с 1,5 л мляко. Богати на тази съставка са сирената чедър, ементал и бяло саламурено. 100 грама от жълтите сирена съдържат 700 г калций, бялото - 500. Калций има и в яйцата, овеса и ечемика, в орехите, семките, зеленчуците, както и в зелето, салатите, морковите и цвеклото. Затова те се препоръчват на хората с костно-ставни заболявания. Костите във всеки сезон обичат да са подхранвани с витамините А, С и D. Недостигът на А и D намалява плътността  им, а стените им стават по-лесно чупливи. Витамин С пък е нужен за подхранването на колагена, който отговаря за сцеплението на клетките във вътрешността на костите. Ставите и костите болят повече през септември и октомври, но не защото стават по-болни, а защото периферната нервна система е чувствителна към промените и докато тя се адаптира, продължават и болките. Постепенно те се адаптират. С настъпването на малко по-студеното време от годината се променят не само температурите, но и вкусовите ни предпочитания. Тялото ни преминава към есенно-зимен режим на хранене, храната в който коренно се различава от тази, която похапваме през уханната пролет и топлото лято. Наблягаме повече на богатите на мазнини храни, виното и спиртните напитки. В резултат количеството на белтъчините, които попадат в тялото, се увеличава, а с тях и пикочната киселина в ставната течност. Ако човек е и наследствено обременен с проблемни стави, това е първата предпоставка за появата на криза през есента. Много често ставните проблеми мъчат пациентите с наднормено тегло и затлъстяване. При жените над 50-годишна възраст с настъпване на менопаузата и хормоналните изменения също се наблюдават ставни изменения. Хората обикновено изчакват известен период от време и когато вече болката стане твърде силна и затрудни движенията, тогава се обръщат към лекар. Чувствителни към влажното и студено време са пациенти и с други възпалителни заболявания – ревматоиден артрит, болестта на Бехтерев, както и такива, които приемат някакви медикаменти от рода на кортикостероиди за по-продължително време. За защита на ставния хрущял е от значение пациентите рано да се насочат към приемането на хондропротектори, които го предпазват и служат за забавяне на износването му. В същото време понижаването на температурите през есента и зимата забавя циркулацията на кръвоносните съдове, като този процес не подминава и тези, които се намират в най-малките стави. Така се стига и до болестта на Рейно. Основните признаци на състоянието са побеляване на пръстите или обратното – тяхното посиняване. Те са перманентно студени, като всеки допир или опит за ласка става неприятен и се избягва. В подобни ситуации препоръчителна е консултацията с ревматолог, който да даде най-точните насоки за лечение на състоянието.", "date": "2018.09.20", "title": "1500 мг калций през есента тушират болките в коленете "}
{"url": "https://www.monitor.bg:443/bg/a/view/slaj-tyrsi-meksikanki-v-bylgarija-144709", "text": "За българки с екзотични черти, които да позират голи пред камера, ще се оглежда Силвестър Сталоун у нас. Членовете на екипа на „Рамбо 5“, които ще опънат снимачен сет у нас, търсят млади дами с мексиканска визия, научи „Монитор“. Кастинг агенция обяви, че наема момичета „мексикански типаж“ - с тъмни коси, очи и тен, за продължението на култовата поредица. Възрастовата рамка е 18 - 25 години, като те Това внесе смут сред част от статистите, които намират обявата за расистка и роптаят срещу по-високото заплащане на т. нар. специални персонажи, които често са от друг етнос. „Не мога да приема за правилно, че за една и съща работа се заплаща по различен начин на хора с различни белези. Особено ми е трудно да приема това, че в собствената си държава“, коментира един от тях. От агенцията уточниха, че търсят българки, а не мексиканки, просто с по-специфични черти. Стана ясно още, че официално снимките на „Рабмо 5“ у нас ще стартират през октомври, а не този месец, както беше предвидено по-рано. Легендарният Силвестър Сталоун отново ще раздава правосъдие в кожата на бившата зелена барета Джон Рамбо, като ще се заеме и със сценария на филма, чийто продуцент е Ави Лернер. По официални данни, освен в България, клапата ще щракне Сюжетът ще се завърти около новите премеждия на Рамбо, който се бори с посттравматичен стрес, опитвайки се да води нормален живот в рачно в Аризона. Спокойното му ежедневие обаче се разклаща след като негова близка приятелка го моли за помощ, тъй като внучката й е изчезнала по време на парти в Мексико. Оттам идва и нуждата от момичета с подобна визия. Героят на Слай веднага се заема със случая, а гърба му ще пази журналист, чиято сестра също е отвлечена. Наскоро се разбра и къде точно Слай ще се бори с лошите – в София и на Побитите камъни край Варна.", "date": "2018.09.20", "title": " Слай търси мексиканки в България"}
{"url": "https://www.monitor.bg:443/bg/a/view/marija-petrova-kogato-si-svetoven-shampion-i-vyzduhyt-e-drug-144749", "text": "Един ръководител трябва да подчини егото си и да управлява емоциите си, казва в интервю за \"Монитор\" трикратната ни абсолютна световна шампионка по художествена гимнастика - Вниманието и усилията ми по време на световното първенство бяха насочени върху това да запозная хората с лицето, преминало през целия път – от малкото момиче с тренировките в залата, трудностите, през които е минало, до успехите и постигането на върха в този спорт. За мен беше важно и да представя България по възможно най-добрия начин. Беше чест за мен и ми беше много приятно да изпълнявам тази роля. Надявам се, че и за хората у нас е било така, защото на световното в Италия миналата година например посланик бе рускинята Алина Кабаева. Всъщност идеята за посланици във всички гимнастически спортове е на настоящия президент на ФИГ Моринари Ватанабе, който беше у нас. Така че съм щастлива, че бях посланик именно на световно в България. - Мисля, че раздаването на автографи ще остане дълго в съзнанието ми. Едно от желанията на ФИГ за посланика беше да се направят картички с моя лик и да раздавам автографи върху тях. На тях трябваше да пише „Аз съм световен шампион“, защото представям световните шампиони в нашия спорт. Аз бях страшно изненадана, че се образува огромна опашка от желаещи да си вземат автограф от мен. Имаше от малки деца до големи, зрели дами, които са ме следвали по състезанията още като гимнастичка. - Беше страхотно, защото успяхме да се съберем на едно място толкова много момичета, вече жени, някои от които съм гледала по телевизията, а с други съм била съотборничка. Аз също като малка съм изрязвала снимки и статии и съм ги лепила в албуми за Анелия Раленкова, Лили Игнатова, Диляна Георгиева и Бианка Панова. И сега ми беше много приятно да се запозная по-отблизо с Диляна, да разговарям надълго и широко с Бианка. С момичетата от ансамбъла, мои връстнички, които стигнаха до олимпийския сребърен медал в Атланта през 1996 г., си спомнихме много хубави моменти, които сме преживели заедно. Каква по-добра възможност за една страна, която има и почита своите 73 световни шампионки, да промотира художествената гимнастика! - Не бих искала да правя сравнение. Никога не съм обичала сравненията нито между хората, нито между ситуациите. Това са две съвсем различни сфери. Аз самата съм много критична първо към себе си и след това към всичко останало. Но сега бих казала едно голямо „браво!“ на всички, които участваха в организацията на това първенство. Радваме се, че всички делегации останаха доволни от престоя си, а това е най-важното за нас. За представянето на нашите момичета – ние сме щастливи, че към тези 73 прибавихме още 5. Момичетата от ансамбъла си го извоюваха! При индивидуалното имаме много силен отбор от 3 почти близки като качества и сила при изпълненията гимнастички. Те неслучайно взеха сребърен медал в многобоя, което за нас е голяма радост. Вижте, това не са старите времена, когато имахме един конкурент срещу нас. Сега има 5 - 6 страни, които са в пряка конкуренция с нас, и за мен това беше голям успех. Естествено, можем повече и ще се стремим към това. Радвам се, че направихме българската публика щастлива и че бях част от този успех. Аз затова останах в гимнастиката – когато си световен шампион, и въздухът е по-друг. И искам и сегашните ни гимнастички да го усетят. - Илиана Раева беше много въодушевена от това предложение. Тогава сподели, че няма да пътува с кола до залата, а ще прелети (смее се). Но да организираме първенства – европейски или световни, е важно за нашата страна и за българската художествена гимнастика. Посрещаме света, идват хора, които само са чували за България. Това е добре дори и за бизнеса в София, защото пълним хотелите и ресторантите. А с тези първенства ние даваме своя принос и за развитието на спорта и показваме, че искаме да сме част от елита. Ако организираме европейско, аз лично като президент на Техническия комитет към Европейската федерация по гимнастика ще бъда изключително щастлива. Още повече че България никога не е била домакин на европейско. А вече имаме опит с организирането на световно. - Да, и сега ще трябва да се надскачаме. Но държа да кажа, че ако не беше политическата воля, ако не бяхме получили толкова голяма помощ от държавата, ние никога нямаше да успеем да се справим. Много страни не могат да се похвалят с подобно нещо, но ние можем! - Мисля, че името е сбъркано. Наричат японската мъжка гимнастика с уреди художествена гимнастика, а тя всъщност не е такава. Тя е микс между спортна и художествена, дори и бухалките им не са като нашите. Атрактивно и интересно е и на мен това ми харесва. Различно е. Отдавна се говори за някаква промяна, за смесени двойки или промяна при уредите. Аз мисля, че това би било освежаващо за нашия спорт, макар да не съм сигурна дали ще ми хареса. - О, не, не мога! През този път, който извървях обаче, разбрах, че спортният хъс помага, докато си състезател, а когато си ръководител, е много важно да подчиниш егото си и да управляваш емоциите си. Винаги трябва да се стараеш да имаш трезва преценка за ситуациите. А да съм домакиня, майка и съпруга си е моят личен живот и не искам да го разкривам. - Да, често говорим за управлението на спорта. Като цяло нито аз се интересувам толкова от футбол, нито той от гимнастика. Но си даваме съвети как да подходим към определена ситуация, към определен човек или как да се организира дадено мероприятие. Щастлива съм, че имам неговата мъжка подкрепа, подкрепата на човек, който е много мъдър и успял. - Идва ми в повече. Колкото много искам нашите момичета да успяват, също толкова искам и във футбола да побеждаваме. Това много ме напряга и предпочитам да не се вълнувам толкова от футбол. Въпреки че следя как се развива главно националният ни отбор. Искрено се радвам, че и те имаха своите добри мачове. - Не успяхме да го направим както друга година. Просто не сме имали време за обща почивка. Аз имах само два до четири дни почивка, а Боби почива веднъж. Вече не можем да имаме това истинско лято, което имахме, преди да сме толкова ангажирани. Не се оплаквам обаче. Може би това вече е модерно в днешно време – хората ходят за по един уикенд до морето. За мен истинска почивка е 10 дни някъде без телефон и телевизор. - В професионален план искам нашите момичета да стъпят трайно на световния връх, за да усетят това, което аз съм усещала като световна шампионка. А в личен план – да продължавам да съумявам да запазя баланса между работа и семейство, защото не мога нито без едното, нито без другото. - Не, нямам ново увлечение, но не съм правила скайдайв и мисля скоро да го направя. Досега съм скачала само с парапланер в двойка, но следващия път, когато отида в Дубай, където имам приятели, смятам да го направя. Родена е на 13 ноември 1975 г. Пловдив Завършва НСА, владее английски, френски и руски език Вицепрезидент е на Българската федерация по художествена гимнастика Президент е на Техническата комисия по художествена гимнастика към Европейския гимнастически съюз (ЮЕГ) Има две пети места на олимпийски игри – в Барселона през 1992 г. и в Атланта през 1996 г. Трикратна световна шампионка в многобоя (Аликанте '93, Париж '94 и Виена '95) Двукратна европейска шампионка в многобоя (Щутгарт '92 и Солун '94). Омъжена е за президента на БФС Борислав Михайлов, имат дъщеря Елинор", "date": "2018.09.20", "title": "Мария Петрова: Когато си световен шампион, и въздухът е друг"}
{"url": "https://www.monitor.bg:443/bg/a/view/60-st-izliza-hljabyt-ot-furnata-prodavat-ni-go-dvojno-144751", "text": "60 стотинки излиза максималната цена на обикновения хляб на излизане от пекарните, работещи на природен газ, пресметна „Монитор“, но по магазините ни го продават двойно. За производството на 100 кг хляб във автоматизирана фурна със същия капацитет на час са нужни към 74 кг брашно, струващо от мелниците по 0,70 лв./кг, мая, сол и вода за още около 3 лв. и природен газ (около 7 куб. м по 0,80 лв.) за около час работа на машината за печене, или не повече от 7 лв. Към изброените дотук разходи добавяме още 10% за труд, опаковка и евентуално транспорт до магазина. 100-те килограма хляб най-често са към 142 бройки от по 700 грама. Според проф. Гроздан Караджов от Висшия институт по хранително-вкусова промишленост в Пловдив хлебопроизводителите слагат печалба максимум по 10 ст. на бройка. В много от магазините в страната самунът обаче вече върви по 1,10 - 1,20 лв. Или двойно повече. Според Марияна Кукушева, председател на Националния браншови съюз на хлебарите и сладкарите, хлябът не може масово да се продава във фирмени магазини, защото това е обемна стока, която струва малко пари и с много тежка логистика. „Хлябът се произвежда през нощта и през деня трябва да бъде реализиран“, уточни той. Тя прогнозира по-нататъшно поскъпване на хляба, което няма да е последното за годината. По думите й причината е ръстът на цените на пшеницата, брашното, токът, природния газ и другите горива. „Браншът е декапитализиран и повече няма резерви да поема това поскъпване. Житото стига 400 лв./т и никой не продава. Отделно за последните 2 години заплатите в бранша скочиха 2,5 пъти, защото се работи основно нощем“, обясни Кукушева. Според нея единственият начин да се задържи цената на хляба е ДДС за него да падне на 5%, още повече щом хазната има голям бюджетен излишък. За пример на успешно прилагане на диференцирана ставка на косвения данък тя посочи липсата му при хазарта и 9% при туризма, което е довело до развитие на тези сектори. „По-ниският ДДС за хляба ще доведе до изсветляване на сектора и съответно повече постъпления в осигурителните фондове. Марияна Кукушева спомена, че търговските вериги натоварват цената на насъщния с 30% печалба и 15% - търговска отстъпка, което оправдават с оперативни разходи при реализацията на хляба. „В случая няма форма за намеса на държавата, а и ние не сме за въвеждане на регулация. Нормално е обаче дасе провери дали се плаща данък печалба върху тези пари“, добави председателят на Националния браншови съюз на хлебарите и сладкарите.", "date": "2018.09.20", "title": "60 ст. излиза хлябът от фурната, продават ни го двойно"}
{"url": "https://www.monitor.bg:443/bg/a/view/liderite-ot-es-si-izjadoha-vecherjata-v-zalcburg-bez-rezultat-144767", "text": "Няма напредък към споразумение за Брекзита и в частност по ключовия въпрос за режима на ирландско-британската граница, казаха лидерите на Литва и Словакия след приключването на работната вечеря на лидерите на ЕС на срещата им в австрийския град Залцбург, предаде Ройтерс. \"На този етап сме в застой. Няма прогрес\", каза президентката на Литва Далия Грибаускайте пред Ройтерс. А словашкият премиер Петер Пелегрини добави: \"По въпроса за границата няма напредък. Нека видим какво ще покаже дискусията между 27-те утре\". Той имаше предвид заседанието, предвидено за днес, на което ще се съберат лидерите на страните членки без Тереза Мей. Според Пелегрини Мей потвърдила в словото си, че Великобритания ще напусне през март, както е предвидено, и че няма да има втори референдум за членството в ЕС. Ройтерс цитира обширни извадки от словото на Мей още преди тя да го произнесе, като се позова на правителствени източници. Тя се обърнала пряко към своите колеги около масата с призив да се откажат от неприемливите си искания, които според нея можели да разкъсат Великобритания, и да отговорят подобаващо на нейния \"сериозен и работещ\" план за Брекзит, изложен преди два месеца в Чекърс край Лондон. Тя директно ги попитала как биха постъпили, ако от тях било поискано да се съгласят на \"юридическо разделяне\" на техните страни. Именно това целял ЕС, настоявайки за безконтролна граница между Република Ирландия и Северна Ирландия. Това означавало британската провинция да остане територия, в която да важат икономическите правила на ЕС. Мей засега не показва признаци да се отклони от този план за Брекзита, подложен на критики както от ЕС, така и особено от редица нейни съпартийци, привърженици на твърд Брекзит. Според правителствен източник, цитиран от Ройтерс обаче, тя щяла да излезе с нови предложения за границата на Северна Ирландия \"когато му дойде времето\", което явно в този момент не е подходящо. А и Брюксел засега не я притискал силно, за да не я изправи пред открит разрив с вътрешната й опозиция. Лидерите на Европейския съюз не успяха да постигнат и значим напредък в изглаждането на различията си по въпросите на миграцията по време на снощните си разговори в австрийския град Залцбург. Единственото, за което са се договорили, е, че съюзът трябва да сътрудничи по-тясно с Египет по въпроса, съобщиха рано тази сутрин участници в срещата на върха, предаде ДПА. Изразена е била подкрепа за разговори между ЕС и Египет и за среща на високо равнище, посветена на сътрудничеството по въпроса с мигрантите и икономическото сътрудничество, която би могла да се състои през февруари в Египет. Туск ще представи тези идеи на египетския президент Фатах ас Сиси, с когото ще се срещне скоро в Ню Йорк. Шефът на Европейската комисия Жан-Клод Юнкер заяви пред ДПА, че страните членки не са постигнали достатъчно компромиси през първия ден от неформалната среща на върха. Италия, Австрия и няколко централноевропейски страни са застъпили позицията, че единственият начин да бъде спряна нелегалната миграция е да бъдат укрепени външните граници на ЕС. Те същевременно отхвърлят всякакви опити за преразпределяне на кандидатите за убежище в рамките на съюза. Други правителства искат решаване на този висящ проблем, опасявайки се, че той ще помогне на популистките партии да спечелят значително влияние в изборите за Европейски парламент следващата година. Някои страни се противопоставят на плановете за разширяване на пълномощията и персонала на Фронтекс - агенцията по охрана на външните граници на ЕС. \"Дискусията по вътрешните аспекти на миграцията потвърди, че различията остават\", каза източник от ЕС за състоялите се разговори по време на снощната лидерска вечеря. Разговорите ще продължат днес. Пристигайки на вечерята, Юнкер отново призова за солидарност в Европа, като добави, че тези, които отказват да приемат бежанци, трябва да споделят това бреме по други начини.", "date": "2018.09.20", "title": "Лидерите от ЕС си изядоха вечерята в Залцбург без резултат"}
{"url": "https://www.monitor.bg:443/bg/a/view/real-zapochna-udarno-zashtitata-na-trofeja-vsichki-rezultati-v-sh-l-144765", "text": "Европейският клубен шампион \"Реал\" (Мадрид) започна с победа защитата на титлата си. \"Белия балет\" се наложи с 3:0 над \"Рома\" в първи мач на Група G в тазгодишното издание на Шампионската лига. Головете за триумфа отбелязаха Иско (45), Гарет Бейл (58) и Мариано Диас (90). Кралете могат да съжаляват, че не победиха по-изразително, защото пропуснаха куп положения. Последното попадение бе истински красавец и бе отбелязано от младия Диас, който играе с емблематичния номер 7 на напусналия в посока \"Ювентус\" Кристиано Роналдо и който е сочен за заместник на португалската звезда. В другия мач от групата ЦСКА (Москва) измъкна точка като гост на \"Виктория\" (Пилзен). Двата състава завършиха при 2:2, като изравнителият гол за гостите падна в петата минута на добавеното време от дузпа. Бившият футболист на \"Левски\" Роман Прохазка, който сега е играч на Виктория Пилзен не бе в групата за мача, тъй като лекува контузия. Вечерта ще се запомни и с изгонването на Кристиано Роналдо. \"Ювентус\" спечели срещу \"Валенсия\" като гост с 2:0 в мач от Група \"H\" на Шампионската лига, като \"бианконерите\" записаха сладък успех, имайки предвид, че повече от полувреме играха с човек по-малко заради червен картон на мегазвездата си в 29-ата минута.  1:0 Никола Таляфико 46' 2:0 Дони ван де Беек 77' 3:0 Никола Таляфико 90' 0:1 Флориан Грилич 6' 1:1 Исмаили 27' 1:2 Хавард Нордтвайт 38' 2:2 Майкон 82' 0:1 Роберт Левандовски 10' 0:2 Ренато Санчес 54'   0:1 Максуел Корне 26' 0:2 Набил Фекир 43' 1:2 Бернардо Силва 67' 1:0 Михаел Кръменчик 28' 2:0 Михаел Кръменчик 41' 2:1 Фьодор Чалов 49' 2:2 Никола Влашич 90+5' 1:0 Иско 44' 2:0 Гарет Бейл 58' 3:0 Мариано Диас 90+2' 0:1 Миралем Пянич 45'-д. 0:2 Миралем Пянич 50'-д. 0:1 Пол Погба 36' 0:2 Пол Погба 43'-д. 0:3 Антони Марсиал 66'", "date": "2018.09.20", "title": "\"Реал\" започна ударно защитата на трофея (Всички резултати в ШЛ)"}
{"url": "https://www.monitor.bg:443/bg/a/view/glasuvat-ostavkite-i-naznachenijata-na-trima-ministri-144766", "text": "Очаква се днес парламентът да гласува да бъдат освободени от постовете си министрите в оставка на регионалното развитие Николай Нанков, на транспорта Ивайло Московски и на вътрешните работи Валентин Радев.  На тяхно място депутатите ще изберат предложените от премиера Бойко Борисов кандидати за нови членове на правителството съответно Петя Аврамова, Росен Желязков и Младен Маринов. По искане на министър-председателя в последния ден на август оставки подадоха министърът на регионалното развитие Николай Нанков, министърът на вътрешните работи Валентин Радев и министърът на транспорта Ивайло Московски. На брифинг след това Радев и Нанков изтъкнаха, че с този акт поемат политическа отговорност за трагедията край Своге на 25 август, когато при автобусна катастрофа загинаха 17 души. След заседание на Коалиционния съвет миналата седмица премиерът Бойко Борисов обяви решението на управляващите тримата подали оставки министри да бъдат освободени. Министър-председателят представи и предложенията за нови министри на местата на подалите оставка. Премиерът номинира досегашния главен секретар на МВР Младен Маринов за министър на ведомството. За министър на транспорта бе предложен заместник-министърът на икономиката Александър Манолев. За бъдещ регионален министър пък премиерът предложи настоящия депутат от ГЕРБ Петя Аврамова. В сряда миналата седмица обаче не се стигна до гласуване на кадровите промени в кабинета, тъй като нямаше постъпил указ от държавния глава за освобождаването на Младен Маринов от поста главен секретар на МВР. Радев обясни, че не може да подпише указа преди да е извършена съгласувателна процедура, каквато изисквали правилата. От думите на Радев се разбра, че веднага след като това бъде изпълнено, той ще подпише документа. Действията на държавния глава накараха мнозина да заговорят за напрежение и дори „война“ между институциите в последните дни, което той категорично отрече. И докато промените се бавеха, един от кандидатите за министри – Александър Манолев, декларира след “мъжки разговор“ с премиера, че иска кандидатурата му да бъде оттеглена, а като аргументи изтъкна „атаки срещу него от определена група“. Така се наложи да бъде излъчена нова номинация за министър. Управляващите посочиха за бъдещ член на кабинета с ресор транспорт, информационни технологии и съобщения досегашният председател на Комисията за регулиране на съобщенията Росен Желязков.  Вчера президентът Румен Радев подписа указа за освобождаване на Маринов и това позволи персоналните промени в кабинета да бъдат направени от депутатите. Очаква се след като бъдат гласувани оставките им, Нанков, Радев и Московки да се върнат в парламента като депутати.", "date": "2018.09.20", "title": "Гласуват оставките и назначенията на трима министри"}
