{"url": "https://www.monitor.bg:443/bg/a/view/iran-shokira-volejbolistite-s-3-1-vyv-varna-144260", "text": "Изненадващо за мнозина Иран победи България с 3:1 (22, 20, -22, 19) в мач от група „Д“ на световното първенство по волейбол за мъже, игран в зала „Конгресна“ на варненския ДКС. Момчетата на Пламен Константинов не успяха да противодействат още от самото начало на иранците, които ни надиграха в първите два гейма, благодарение на стабилния си сервис и грешките на нашите. В края на мача статистиката изглеждаше равностойна, като иранците имат категорично предимство само в защита, където са овладели 24 топки срещу 15 на нашите, а българите водят при грешките – 36 на 20. Най-резултатен за нашите със 17 точки бе Тодор Скримов, 10 реализира Николай Учиков. За азиатския шампион 21 точки отбеляза Мохомаджавар. „Трябва да отдадем заслуженото на Иран, изиграха равностаен и добър мач, но с по-малко грешки от нас. Имаха стабилно посрещане и това направи разликата. Маруф е голям разпределител и води мача изключително равно, без спадове. Победиха ни основно с опита. При нас не се получиха някои неща и особено по-младите го преживяват дълго на игрището, а 1-2 минути са достатъчни, за да изгубиш мача. Нямаме време да преживяваме обаче много, утре ни чака мач с Пуерто Рико и се надявам, че до срещата с Полша ще стигнем с две победи“, коментира пред БНТ селекционерът Константинов. Това е първа загуба за България на световното след успеха с 3:0 над Финландия на старта на световното. Полша и Иран са по две победи и оглавяват класирането с по 6 точки.", "date": "2018.09.13", "title": "Иран шокира волейболистите с 3:1 във Варна"}
{"url": "https://www.monitor.bg:443/bg/a/view/ukaz-i-otkaz-blokiraha-rokadite-v-kabineta-144249", "text": "Рокадите в кабинета бяха блокирани, след като един от номинираните за министър – Александър Манолев, се отказа да оглави транспортното ведомство, а президентът Румен Радев все още не е подписал указа за освобождаването на Младен Маринов като главен секретар на МВР. Оставките на Николай Нанков, Ивайло Московски, Валентин Радев и замяната им с Петя Авармова, Александър Манолев и Младен Маринов по план трябваше да се гласува в четвъртък от НС. В началото на заседанието стана ясно, че държавният глава не е подписал указа за Маринов и затова гласуването се отлага. Шефката на НС Цвета Караянчева дори обясни, че ако документът бъде внесен до края на деня, програмата ще бъде пренаредена. Самият Радев обаче се оказа на 2-дневна визита в Латвия, където в столицата Рига се провежда среща на държавните глави от групата \"Арайолуш\". Междувременно стана ясно, че Радев ще подпише указа за освобождаване на Маринов, след като се върне от Латвия. От президентската администрация обясниха пред „Монитор“, че в сряда е постъпило предложението за освобождаването му и то ще бъде разгледано. Именно в понеделник сутринта той има събитие в страната и ще има техническо време да подпише документа. След това на Радев му предстои друга визита и още в понеделник заминава за Букурещ за срещата на върха по инициативата \"Три морета\". На свой ред пък Цвета Караянчева обясни, че още преди обед в сряда предложението за рокадите във властта са били внесени в президентската администрация. Караянчева призна, че след това се е чула по телефона с президента и останала с впечатлението, че ще подпише указа. \"На обяд аз му позвъних да попитам кога има намерение да подпише документа, останах с впечатлението, че до края на деня ще го имаме\", разясни тя. Караянчева изключи възможността да насрочи извънредно заседание на НС и даде да се разбере, че Нещата обаче се усложниха, след като номинираният за транспортен министър Александър Манолев се отказа от поста, а поводът са публикации в медиите, които го дискредитират. На извънреден брифинг в МС той обяви, че срещу него се води „координирана атака от една определена група\" и то от момента, в който номинацията му е обявена. По думите му това е една скалъпена история, без никакви доказателства. Той призна, че е след което е взел решението да се оттегли. По думите му някой се притеснява от реформи в транспортното ведомство. Манолев допълни, че не е сигурен дали ще продължи да изпълнява длъжността си на зам. икономически министър, защото така се атакувал не само той, но и целият кабинет.. Той обаче уточни, че не иска да взема решения под въздействието на емоциите. Ще обсъди с адвокати как да защити името и правата си, визирайки публикациите във вестник „Капитал“, в които се посочва, че срещу него се е водило дело за средна телесна повреда, защото е причинил катастрофа, завършила със смъртен случай. Всъщност инцидентът е от май 2012 г., когато при забранен завой блъска жена. Според прокуратурата именно при маневрата тя получава черепно-мозъчна травма и няколко месеца по-късно умира. На две инстанции обаче съдът отхвърля тази теза и Манолев е обявен за невинен. Така Проекторешението за рокадите пък трябва да бъде оттеглено от НС и на негово място от МС да бъде внесено друго с името на новия транспортен министър. При всички положения в понеделник има поредния коалиционен съвет между ГЕРБ и „Обединени патриоти”, където темата ще бъде обсъдена. За да бъдат гласувани от НС в сряда, това на практика означава, че новите промените в правителство могат да бъдат внесени във вторник или сряда сутринта. Ако остане за четвъртък, пък има възможност премиерът да не присъства в пленарна зала, тъй като на 19 и 20 септември той ще е в Залцбург за неформалната среща на лидерите от ЕС по време на австрийското председателство. Лидерът на ‚Атака“ Волен Сидеров заподозря умисъл от страна на президентската институция да бави указа за освобождаването на Младен Маринов. „Със сигурност има умисъл. Въпросът е дали е това по технически причини. Разбрах, че пътува, но пътуването не би трябвало да попречи“, каза той. Сидеров изрази надежда Радев да не цели с този си ход предизвикване на правителствена криза. По думите му това няма да предизвика предсрочни избори. Относно отказа на Манолев Сидеров заяви, че наистина има доста концентрирана атака срещу него. Според него всичко това е организирано от кръгове, които са опозиция и то „тази по-прикритата, защото този удар идва от кръга Капитал“, защото нямали министри в кабинета на ГЕРБ като преди. „Сега кръгът \"Капитал\" няма министри и много го е яд!\", заключи Сидеров. \"И затова атакува тези, които може да атакува\", тълкува събитията той. Сидеров припомни, че Манолев е от квотата на ГЕРБ и те трябва да посочат новия кандидат, като по-внимателно ще се вгледат в биографията му. Държавата и обществото имат нужда от координация между институциите, но за съжаление наблюдаваме точно обратния процес. Това коментира лидерът на ДПС Мустафа Карадайъ по повод отложеното гласуване на рокадите в кабинета. Според него отношенията между институциите не са на необходимото ниво. Въпреки това той препоръча първо да се изясни фактологията за липсата на президентски указа и едва тогава да се правят изводи дали това е умишлено. БСП пък дадоха да се разбере, че също са останали изненадани от това, че Радев все още не подписал указа. Според социалиста Драгомир Стойнев хубаво било да има комуникация между институциите. Червеният депутат обаче не вижда умисъл в поведението на Радев. Той обаче направи уговорката, че решението кога да подпише си е право на държавния глава. Заради оттеглянето на Алекандър Манолев пък БСП видя паника и безсилие в действията на ГЕРБ, които били непредсказуеми.", "date": "2018.09.13", "title": "Указ и отказ блокираха рокадите в кабинета (ОБЗОР)"}
{"url": "https://www.monitor.bg:443/bg/a/view/prezidentyt-na-mok-tomas-bah-pristigna-na-tridnevno-poseshtenie-v-bylgarija-144259", "text": "Президентът на Международния олимпийски комитет (МОК) Томас Бах пристигна тази вечер на тридневно посещение в България. На Аерогара София германецът бе посрещнат от Стефка Костадинова със сърдечно „Добре дошъл“, след което двамата разговаряха накратко. Това е първа визита на Томас Бах в България в качеството му на президент на МОК. В състава на делегацията са още г-н Майкъл Ноел – директор „Връзки с медиите“ на МОК, г-жа Марина Барамиа –  директор „Протокол“ и личен асистент на президента, г-жа Памела Випонд –  зам.-директор „Връзки с НОК и Олимпийска солидарност“ и г-н Грег Мартин -  медиен координатор, а утре към тях ще се присъедини и г-н Кит МакКонъл – спортен директор на МОК. „Радостен съм, че съм в България, страната, която в момента е домакин на три световни първенства – по волейбол, художествена гимнастика и гребане. Това говори за високата класа на България в спорта и за реномето на отличен домакин, което сте си извоювали през годините. Искам да видя и да получа директни впечатления какво се случва в българския спорт и какво ще е бъдещето на българския спорт. Вярвам, че той ще има успехи, силни постижения и велики личности, като тази до мен – световната рекордьорка в скока на височина Стефка Костадинова. В близките дни заедно с хората от моята делегация ще имаме много срещи и разговори в България и се надявам, че те ще бъдат взаимно полезни,“ бяха първите думи на президента на МОК пред медиите при излизане от аерогарата. Програмата на посещението предвижда утре сутринта срещи на Томас Бах с министър-председателя на Република България Бойко Борисов, с министъра на младежта и спорта Красен Кралев и с ректора на НСА проф. Пенчо Гешев. В 11:30 ч. в сградата на НСА е предвидена церемонията по удостояване на президента на МОК с почетното звание Доктор хонорис кауза на Национална спортна академия „Васил Левски”, след което г-н Бах ще представи публична лекция на тема „Олимпийското движение и ролята на спорта в съвременното общество”. Томас Бах ще бъде третият президент на МОК, удостоен с титлата Доктор хонорис кауза на НСА, след Хуан Антонио Самаранч (1998) и Жак Рох (2009). След това президентът на МОК ще има работен обяд със Стефка Костадинова, а в 17 ч. видният гост ще се срещне с български олимпийски шампиони и медалисти в Национална художествена галерия „Двореца“, където ще разгледа и изложбената колекция на Боян Радев. Час по-късно Томас Бах ще бъде официален гост на световното първенство по художествена гимнастика в зала „Арена Армеец“, след което му предстои вечеря с президента на Международната федерация по гимнастика (FIG) Моринари Ватанабе. В съботния ден Томас Бах и придружаващите го лица ще посетят световното първенство по гребане в Пловдив, където е предвидена и среща с президента на Република България Румен Радев, след което в късния следобед делегацията на МОК ще отпътува през Мюнхен за Лозана.", "date": "2018.09.13", "title": "Президентът на МОК Томас Бах пристигна на тридневно посещение в България"}
{"url": "https://www.monitor.bg:443/bg/a/view/nagradiha-graciite-kato-vtori-v-sveta-144257", "text": "Българските гимнастички Невяна Владинова, Катрин Тасева и Боряна Калейн получиха сребърните медали в отборната надпревара на световното първенство по художествена гимнастика в зала „Арена Армеец“. В шампионата на отделните уреди обаче момичетата на треньорката Бранимира Маркова не успяха да стигнат до отличията. И днес най-младата ни представителка Боряна Калейн записа най-предно класиране, завършвайки шеста на лента. 17-годишната ни гимнастичка допусна лека неточност и получи 17,100 т. за изпълнението си. Преди това Невяна Владинова завърши също на 6-о място на бухалки със 17,650, а Катрин Тасева бе оценена със 17,200 и остана осма. Шампионка на бухалки е Дина Аверина от Русия, а на лента - сънародничката й Александра Солдатова. Утре е финалът в многобоя, с което завършва програмата за индивидуалните гимнастички на световното първенство в София. Владинова и Тасева са в по-силната група, която ще играе от 17 до 20 ч. В събота и неделя са изявите при ансамблите.", "date": "2018.09.13", "title": "Наградиха грациите като втори в света"}
{"url": "https://www.monitor.bg:443/bg/a/view/dete-progovori-a-sakata-jena-prohodi-na-krystova-gora-144193", "text": "Момченце е проговорило, а жена от Варна е хвърлила бастуните, след като са посетили святото място Кръстова гора в Родопите. Тези чудеса са станали миналата година, но разказите за изцелени хора или за сдобили се с рожба майки са от десетилетия. Така например през 90-те години сляпо момиченце е прогледнало, след като се е измило с вода от манастира. Това се случило именно на Кръстовден, за която нощ се вярва, че има най-силна Божествена енергия. Жена пък, която се подложила на два неуспешни ин-витро опита, се помолила пред частицата от Христовия кръст, сложена вдясно от входа на главната манастирска черква, след което успяла да забременее. Единственото условие да се случи чудо, е човекът да се помоли на Господа с вяра. Дори в молитвата си да вложи свои думи, важното е да има вяра, казва игуменът на обителта архимандрит Висарион. Той уточни, че богослуженията в манастира „Света Троица” по случай големия християнски празник 14 септември – Кръстовден, започват от предишния ден. „Празникът е на 13-ти срещу 14-ти септември. Празничната вечерня започва от 19 часа, а празничната утрення с изнасянето на Светия кръст и Божествената света литургия са от 23 часа, която отслужва Негово високопреосвещенство пловдивският митрополит Николай в съслужие с двамата викарни епископи – епископ Арсений и епископ Яков”, обясни архимандрит Висарион. По думите му още в деня преди празника хиляди вярващи са започнали да се стичат към манастира. „Различна е всяка година бройката на богомолците, които посещават светата обител на празника. В момента приидват хората, защото през нощта поваля дъжд – около 2,30 часа до около 5 часа, но времето се оправи. Имаше мъгла допреди един час (б.р. около 12 часа на 13.09), но сега вече грее слънце. Слава Богу и с Божията помощ времето се оправи”, каза архимандрит Висарион. В нощта на празника на святото място обикновено се стичат и по над 100 000 вярващи, а от полицията спират колите често на километри от обителта и хората се принуждават да вървят пеша до святото място. В делнични дни, извън този голям християнски празник, богомолците са стотици, а обикновено в петък, събота или неделя до Кръстова гора се качват и по 15000 - 20 000 души. Пътят до Кръстова гора, която местност се извисява на 1545 метра надморска височина, не е много лек, дори за опитни шофьори. На места по завоите шосето се стеснява така, че е много трудно разминаването между две леки коли. Въпреки това хората не си спестяват трудния път, защото вярват, че на това място преди векове е заровена частица от самия Кръст Господен. Затова и местността е наречена Кръстова гора. В нощта срещу 14-ти септември мнозина вярващи специално търсят в краката си малки камъни с изображението на Кръста Господен. Хората вярват, че всички камъни в тази местност имат такива изображения и носят късмет на притежателите си. На най-високата част на поляната в обителта се извисява символът на християнската вяра – кръстът. До него води каменна пътека със стъпала, около която са разположени 12-те нови параклиса, изградени с дарения. 66-килограмовият метален кръст е сложен на това място през 1939 година, разказва още игуменът на обителта.", "date": "2018.09.13", "title": "Дете проговори, а саката жена проходи на Кръстова гора"}
{"url": "https://www.monitor.bg:443/bg/a/view/tavan-za-priema-v-chastnite-universiteti-144248", "text": "Частните университети да нямат право да заявяват прием, който да надвишава с 15% реализирания от предходната година. Такава промяна обмислят в образователното министерство, съобщи на семинар в Боровец просветният министър Красимир Вълчев. Към момента ограничение за приема в частните вузове няма. Тази година в държавните висши учебни заведения приемът е изпълнен на близо 90%. В частните обаче от предвидените 14 335 места са реализирани само 47% (6778). Общо 1177 професионални и 1068 профилирани паралелки ще бъдат утвърдени за новата учебна година в школата в страната. За първи път прага на училищния двор ще преминат около 60 хиляди първолаци, а първият звънец ще бъде ударен в общо 2367 училища. От тях 2003 са общински, 286 – държавни,3 духовни и 89 частни. Тези година пък са закрити 13 училища, като към тях спадат и тези, които са преобразувани чрез сливане. IT паралелките и тези в сферата на туризма пък са сред най-предпочитаните от седмокласниците, стана ясно още на семинара. На първо място се нареждат „Компютърна техника и технологии“, като около 1/10 от учениците ще учат в една от петте компютърни специалности. След тях е „Производство на кулинарни изделия и напитки“, като топ 3 се допълва от „Автотранспортна техника“, следвана от „Механизация на селското стопанство“. Интерес има и към икономическите специалности, за които са се записали над 3000 ученици. Те са съответно на 5 и 6-то място – „Икономика и мениджмънт“ и „Икономическа информатика“.", "date": "2018.09.13", "title": "Таван за приема в  частните университети"}
{"url": "https://www.monitor.bg:443/bg/a/view/pyrva-stypka-kym-potrebitelskoto-evroravenstvo-144242", "text": "Доживяхме евроинституция да вземе конкретно решение срещу двойния стандарт, за който в бившите соцстрани алармират от години. Въпросът сега е след колко време ще бъдат изработени точни и ясни правила за премахването му и възцаряването на евроравенството от двете страни на бившата желязна завеса поне за продуктите в магазините. Със сигурност големите корпорации производители и търговците, които държат голям дял от пазара трудно ще се съгласят да им се увеличат разходите и да им се орежат печалбите. Ще започне едно протакане, което ще продължи с години. Ще бъде голям успех, ако цялата патардия свърши само за петилетка или две. И днешните първокласници, вече в гимназията да не им се налага да чакат някой да им донесе от богата западна страна истински шоколад или газирана напитка от известна марка. Същото важи и за бъдещите източноевропейски бебета. За днешните стана ясно, че имат различен вкус от западните. Добре е, че евродепутатите решиха и за въвеждането на единни критерии за изследване на продуктите. Остава надеждата написването им да не е във вид даващ предимство на субективната оценка пред обективните факти и така решението от вчера да остане само на книга. Друг е въпросът дали ще се реши контролът и налагането на санкции при хванати двойни стандарти ще бъде на ниво ЕС или всяка страна ще решава. Защото е ясно как при втория случай в по-бедните държави нещата ще си останат същите - ще се правят проверки, ще се вдига шум, но в магазините пак ще продават шоколади от известни марки с по-малко ядки и какао и същите препарати, които перат по-зле. Интересно звучи предложението на евродепупатите за поставяне на лого на продуктите, имащи различно съдържание от предлаганото в богатите страни. Може би има някаква логика, но това напомня на времената на соца, когато най-хубавите ни храни отиваха за износ по т. нар. второ направление за долари и друга западна валута, а у нас оставаше по-ниското качество, което на всичкото отгоре трудно се намираше по магазините. Та въпросното лого ще ни напомня, че шоколадът е от известна марка, но е „пригоден“ за нашия вкус и джоб, естествено. Именно ниската ни покупателна способност също е част от проблема. Да се огледаме около нас. При южните ни съседи, които се водят фалирали, газираните напитки от известна световна марка са с 20% съдържание на плод, а у нас с десетократно по-малко. И въпрос е не само във вкуса на комшиите. Просто там пазарът, не само заради многото туристи, е по-платежоспособен и хората там имат доста по-високите доходи. То и у нас има немалко туристи, но двойният стандарт е налице. Пък и не е ли най-после време да започнем да бойкотираме всички марки, за които е установен двоен стандарт или поне да се опитаме да го направим?", "date": "2018.09.13", "title": "Първа стъпка към потребителското евроравенство"}
{"url": "https://www.monitor.bg:443/bg/a/view/globiha-turska-televizija-zaradi-klip-na-pink-144252", "text": "Турската телевизия AC бе глобена от местния Висш съвет за радио и телевизия заради излъчването на видео към песен на Пинк. Каналът трябва да заплати 17 000 турски лири, а като причина за това бяха посочени танците между двойки, състоящи се от хора от един и същи пол, в клипа към Secrets на носителката на „Грами“. Висшият съвет за радио и телевизия посочва, че музикалният минифилм е бил излъчен по време, когато деца и млади хора гледат телевизия и могат да бъдат негативно повлияни. Това не е първият път, в който институцията глобява под претекст, че дадено съдържание накърнява детската психика. В предишни случаи поводи за подобни действия са ставали целувки и дори танци на деца, облечени в шорти.", "date": "2018.09.13", "title": "Глобиха турска телевизия заради клип на Пинк"}
{"url": "https://www.monitor.bg:443/bg/a/view/komisijata-po-otbrana-kym-ns-prie-doklada-za-nacionalnata-sigurnost-144250", "text": "Годишният доклад за състоянието на националната сигурност прие на първото си заседание от новия парламентарен сезон днес комисията по отбрана към Народното събрание, съобщиха от звеното. „Докладът е изключително критичен, сериозен и достатъчно детайлен“, коментира шефът на комисията ген. Константин Попов. Според документа през 2017 г. опасностите от външнополитически характер за националната ни сигурност са произтекли основно от продължаващите бойни действия в Сирия, от предизвиканата от нея, както и от нестабилността в други райони на света – Афганистан и някои страни от Африка, както и от бежански и миграционен натиск към страните от Европейския съюз. На дискусиите по доклада са присъствали министърът на отбраната Красимир Каракачанов и началникът по отбраната ген. Боцев. На заседанието на комисията са били представени и удостоените офицери с висше военно звание - генерал-лейтенант Димитър Илиев, назначен на длъжността заместник-началник на отбраната и удостоен с висше офицерско звание „генерал-лейтенант“ и бригаден генерал Маргарит Михайлов, назначен на длъжността директор на дирекция „Операции и подготовка“ в Министерство на отбраната и удостоен с висше офицерско звание „бригаден генерал“.", "date": "2018.09.13", "title": "Комисията по отбрана към НС прие доклада за националната сигурност"}
{"url": "https://www.monitor.bg:443/bg/a/view/neverojaten-uspeh-za-basketbolistite-biha-zvezdnija-tim-na-francija-144255", "text": "България записа изключителен успех на старта на втората фаза от световните квалификации по баскетбол, побеждавайки в “Арена Ботевград” европейския шампион от 2013 г. и бронзов медалист от Мондиал 2014 - Франция. Храбрите баскетболисти на Любомир Минчев се пребориха за успеха със 74:68 (26:23, 19:21, 14:14, 15:10) срещу състав, в който личаха имената на Никола Батум от „Шарлът Хорнетс“ и Нандо Де Коло от ЦСКА (Москва), както и още няколко играчи от Евролигата. Това бе първа загуба за селецкцията на Венсан Коле по пътя към Мондиал 2019 в Китай, след като до момента французите имаха в актива си шест победи от шест мача в предишната група. България пък отново надигра \"петлите\" след близо 25-годишна пауза - последната победа датираше от историческия 17 ноември 1993, когато нашите печелят в Ямбол, а часове по-късно четата на Димитър Пенев разплаква \"Парк де Пренс\". Последната загуба на френските национали в официален мач е отпреди повече от година - на 9 септември 2017 г. срещу Германия на Евробаскет 2017. Дий Бост бе най-резултатен за българския триумф със 17 точки, които допълни с 6 борби и 1 асистенция. Димитър Димитров бе на висота и вкара 16 точки, докато Павел Маринов се отличи с 13 точки. Божидар Аврамов се включи отлично от пейката с 9 точки, а Александър Везенков завърши с 9 точки и 8 борби. Никола Батум вкара 17 точки за французите, а Едуин Джаксън и Пол Лакомб добавиха по 13. В неделя българите гостуват на Русия, докато Франция приема Финландия.", "date": "2018.09.13", "title": "Невероятен успех за баскетболистите – биха звездния тим на Франция"}
{"url": "https://www.monitor.bg:443/bg/a/view/kasparov-s-djentylmenski-podaryk-za-topalov-144244", "text": "Гари Каспаров направи изненадващ джентълменски ход, с който подари победата на Веселин Топалов във втория ден от минимача между бившите световни шампиони. На турнира в Сейнт Луис с награден фонд $900 000 в третия мач на блиц Топалов с белите фигури допусна грешка при произвеждането на дама при напълно спечелена позиция. Той постави пешка на 8-а линия, после натисна часовника на съперника си и чак тогава направи замяната. Легендата на руския шахмат Каспаров обаче посочи гафа на най-добрия ни гросмайстор, след което се предаде. С това си спечели възхищението на публиката по целия свят. С това Каспаров подари на Топалов още 1 точка и с това резултатът от първите 8 партии между двамата (4 по ускорен шах и 4 по блиц) стана 8:4 т. за българина. За победа в ускорения шах са дават 2 точки, за равен - 1, а в блица - съответно 1 и 0,5. Тази вечер се играят още 4 партии, а в петък са заключителните 14 кръга на блиц. В другите минимачове Уесли Со води с 9:3 срещу Аниш Гири, Левон Аронян - с 8:4 на Лениер Домингес, Максим Вашие-Лаграв - с 6,5:5,5 на Сам Шанкланд а Хикару Накамура и Пьотр Свидлер делят по 6 т.", "date": "2018.09.13", "title": "Каспаров с джентълменски подарък за Топалов"}
{"url": "https://www.monitor.bg:443/bg/a/view/ne-vsichko-e-pari-144241", "text": "В България в момента се провеждат три световни първенства - по волейбол за мъже, по художествена гимнастика и по гребане. В социалните мрежи по този повод един от често срещаните въпроси е какво ще ни струва това и колко ще спечелим. За всичко, което се случва у нас, това е стара традиция. Е, този път печалбите няма да се мерят в пари, защото те не са всичко. И все пак печалби се очакват. Но ще се мерят първо с това колко деца ще сменят набедените компютри и телефони със спорта и как това ще се отрази на здравето им. Примерът от европейското по волейбол през 2015 г. е, че малките мераклии да се занимават с този спорт са се увеличили с 30%, а по школите вече трудно се намират места за тях. С години се пишат концепции за масовия спорт и то най вече сред учащите, но реално се стигаше до показни прояви и организирани масовки. Е, може би пък са липсвали информация и добър пример, за да постави началото. И вече му е дошло времето това да се промени. Но такива домакинства носят и други дивиденти. Рекламата за страната ни е несравнима с тази в лъскавите брошури и клипове. Ако се справим естествено с организацията и се покажем като добри домакини. Хората идват от цял свят и след това разказват, разказват. И идват други да видят дали е така, пълнят хотели, ресторанти, тръгва туризмът. Ако им хареса, може наистина да спечелим много повече от стотинките, за които най-често питаме.", "date": "2018.09.13", "title": "Не всичко е пари"}
{"url": "https://www.monitor.bg:443/bg/a/view/fabrikata-zapochna-da-krade-i-samolichnosti-144251", "text": "Помните ли времената на физзарядките? Е, по всичко личи, че в редакциите на „Икономедиа“, „Фрогнюз“ и прочее винтчета и болтчета от Фабриката за фалшиви новини на олигарха Иво Прокопиев и останалите му другарчета от посткомунистическото задкулисие, не са ги забравили. Просто са ги заменили със сутрешни прожекции на култовата холивудска сатира „Да разлаем кучетата“. Вместо с команди за клекове и лицеви опори обаче дежурният физкултурник разиграва реплики. Нямаме война? Ще си измислим! Нямаме новина? Няма проблем – ще си я изфабрикуваме. Ама и факти нямаме? Е, ще си фалшифицираме! Това, последното, трябва да признаем, че е БГ ъпгрейд на родните творци на фалшива реалност към сценария на филма, както са и стимулантите, които вероятно ползват за развинтване на фантазията, но пък вече са налице продуктите от тази невероятна комбинация от гьобелсова пропаганда и комсомолски плам, примесени с Костови милиони и грантаджийски спонсорства.  Няма как иначе да си обясним последното творчество в жанра, продуцирано от „Фрогнюз“. „Само във Фрог: Пеевски плаща за редактиране в Wikipedia на компании от черния им списък“, четем в сайта на агент Академик на ДС – Огнян Стефанов, който се отблагодарява за спонсорствата на банкера-беглец Цветан Василев, играейки ролята на личен негов пиар и таран срещу враговете му. И тъй като депутатът и наш издател Делян Пеевски е на челно място в списъка с врагове, както на Василев, така и на останалите му авери-олигарси от задкулисието, заграбило милиарди от джобовете на всички данъкоплатци в тази държава, агент Академик с ДС плам бълва фейк след фейк срещу него в опит да изпълни норматива от фалшиви новини, зададен му от ментора му. Съвсем очаквано обаче, преизпълнението на петилетката е довело до пълно изпушване на манифактурата за клевети, защото в този случай тя в опит да изфабрикува очернящи псевдофакти срещу Пеевски. В кратце в статията се твърди, че той бил наел не една, а цели две специализирани в писането на профили в „Уикипедия“ фирми, защото се боял от изфабрикувания от спонсора на „Фрогнюз“ Цветан Василев иск по акта „Магнитски“ срещу него. Като доказателство за т. нар. разследване на агент Академик - видиш ли – били подписани от депутата препоръки, публикувани в профилите на т.нар. компании. А като източници на информацията са посочени администратори на английската версия на „Уикипедия“, към които ще се върнем след малко. Нека да видим първо какво казват те. „Този път имаме потвърждение, че това е политикът“, пише единият администратор, който според „Фрогнюз“ прави проверката след сигнал, че в сайта на едната от компаниите - Wiki Management Inc, се е появил хвалебствен отзив за услугите им, подписан от Делян Пеевски. Потвърждението, че депутатът е техен клиент, се отнася за друга компания със същата дейност – Wiki Professionals Inc. И тъй като, за разлика от болтчетата във Фабриката за фалшиви новини, журналистите от издателската група на Делян Пеевски „Телеграф медиа“- „Телеграф“, „Монитор“, Агенция „Монитор“ и „Политика“, Тъй като на сайтовете и на двете компании, посочени в материала, липсват каквито и да било телефони за контакт, както и информация за собствениците на интернет страниците, прибягваме до услугите на системите за проследяване на домейни в нета. Според тях, единият домейн е регистриран през декември 2017 г., а другият – в края на юли 2018 г. Този на Wiki Management Inc е дело на лице на име Даниел Лонгория. Звъним на телефона, даден от въпросното лице, но се включва автоматичен сигнал, информиращ ни, че номерът не е действащ в момента. Преминаваме на другата компания – wikiprofessionalsinc.com. Там се включва гласова поща, от която разбираме, че сайтът се управлява от компания, предоставящи проксита. За неизкушените от методите в интернет за прикриване на хората, стоящи зад един или друг сайт и профил, ще обясним, че въпросните фирми, срещу скромни суми от 5 до 10 долара, предоставят услугата „прикриване на самоличност“. В това число и на сайтове, регистрирани от България например. Въпросът защо в случая е било наложително да се прикрие собственикът на въпросната страница, е риторичен, както става ясно и от бързото сравнение на т.нар. препоръки, приписани на Пеевски. Те са абсолютно идентични, като в бързината авторите им са допуснали нелепа грешка. В първия профил са пуснали и снимка, на която ни гледа усмихнатото лице на....човек, абсолютно непознат за родната политика. Преди още да осъзнаят грешката си обаче, един от фабрикантите на фалшива реалност веднага пише в страницата за Делян Пеевски в Уикипедия: „току що видях свидетелство в wikimanagementinc.com от някой, който явно е субект на тази статия“. На следващия ден друг от т.нар. редактори, използвани от „Фрогнюз“ като източници за псевдоразследването се усеща, че има грешка и пише, че снимката не е на „субекта на статията“. Грешката бързо е поправена, като абсолютно същата препоръка е пусната във втория сайт - wikiprofessionalsinc.com, но Веднага след това вторият редактор докладва в страницата за Делян Пеевски в „Уикипедия“: „Има друга препоръка. Този път имаме потвърждение, че това е политикът“. Тук се намесва и трети редактор, който броени часове по-късно обобщава: „Трябва да обединим сили и са изчистим тази статия заедно, защото е в ужасно състояние“. Няколко дни по-късно те наистина обединяват сили и чистят статията от всички данни за парламентарната дейност на Пеевски, които са били добавени след като става ясно, че съдържанието противоречи на принципите на Уикипедия за обективност в биографиите на живи хора, връщайки т.нар. материал в синхрон с опорките на Фабриката за фалшиви новини. И докато го правят, „Фрогнюз“, по същите опорки, сътворява и мистификацията си. Тук е моментът да кажем кои са редакторите, по чиито думи е написана статията в сайта на агент Акамедик. Единият е момчето за поръчки на Прокопиев с никнейм quickfingers. Той е част от въпросното звено „Уикипроект България“, а проверка на IP-то му още преди няколко месеца го свърза директно със „Спектър нет“ - това е компанията, създадена от съиздателя на „Икономедия“ Теодор Захов. Впрочем огромна част от промените в псевдопортрета на издателя ни в в английския вариант на „Уикипедия“ са правени именно от quickfingers – проверка на активността му показва, че той се е намесвал в статията цели 28 пъти. Името му блести и в българската статия за Пеевски, която е също толкова изпълнена с лъжи и неверни факти като английския вариант. Вторият редактор –LaveOl. този, който твърди, че има потвърждение, че псевдопрепоръката е написана от Пеевски, също е добре познато за Фабриката за фалшиви новини лице. Подобно на Quickfingers, и той е част от звеното, самозвани редактори на „Уикипедия“, работило по изпълването с клевети и опорки на портрета на Пеевски в интернет, както и по блокирането на всеки опит за вкарване на истината в него. А най-куриозното в случая е, че в случая статията на „Фрогнюз“ изкарва наяве колаборацията, за която предупредихме още преди месеци – че платени писачи на задкулисието се вихрят в „Уикипедия“, чернейки безнаказано хора по поръчка с една единствена цел. Когато някой напише името на издателя ни или на друг човек, мишена на олигарсите, в „Уикипедия“, да бъде залят от опорките на манифактурата за клевети. Ироничното впрочем е, че Именно такива като Прокопиев и аверите му от задкулисието, които обраха всички ни и продължавата да бъркат в джоба ни без възмездие за престъпленията си. При това – изкарвайки се борци за свобода на словото. Лъжата обаче не е свобода на словото. Прикриването на това как се финансират сайтове, бълващи лъжи, както „Фрогнюз“ - също. Случката само показва впрочем защо Фабриката за фалшиви новини скача на закона, внесен от Пеевски и колегите му от групата на ДПС, чиято цел е именно да лъсне това финансиране, за да е ясно кой стои зад десетките сайтове, бълващи фейкове. А кражбата на самоличност е престъпление, което, ако отворите НК, ще видите, че се наказва със зандан.", "date": "2018.09.13", "title": "Фабриката започна да краде и самоличности"}
{"url": "https://www.monitor.bg:443/bg/a/view/ds-chengeta-bylvat-lyji-na-konvejer-sreshtu-peevski-144253", "text": "Есенно време ченгетата от бившата Държавна сигурност се размърдват и започват да регистрират дейност, за да не секнат хонорарите за подмолната им дейност. Този стар обичай се доказва за пореден път от дискредитираното издание на бившия доносник от мракобесните комунистически служби Огнян Стефанов. Сайтът, който неприкрито обслужва интересите на задкулисието у нас, доказа, че с добро „стимулиране“ може да бъде създадена фалшива новина от дори кристално ясни събития. Това, че пишат лъжи, не вълнува „перата под наем“, манипулацията да има за цел да клевети нашия издател – депутата от ДПС Делян Пеевски. Той е отколешен трън в петата на олигархията заради разследванията на медиите от неговата издателска група, както и с неговите законодателни инициатива за пресичане на ограбването на държавата и гражданите й. Изпълнявайки зададения норматив за фейкове, „Фрогнюз“ роди нов жанр фалшива новина – фентъзи с елементи на халюцинации. Сайтът успя да замеси в една дописка едновременно имената на отказалия поста транспортен министър Александър Манолев, предложения за МВР шеф Младен Маринов, изчезналия подземен бос Мето Илиянски и... унгарския премиер Виктор Орбан. И разбира се – Делян Пеевски. А самата манипулация, която очевидно не претендира за достоверност, има една единствена цел – да се внуши, че депутатът от ДПС е виновен за всички катаклизми у нас и по света. Обичайна теза, развивана от години без доказателства от Фабриката за фалшиви новини, просто за да има за какво да се обвинява Пеевски.", "date": "2018.09.13", "title": "ДС ченгета бълват лъжи на конвейер срещу Пеевски"}
{"url": "https://www.monitor.bg:443/bg/a/view/10-godini-zatvor-za-iznasilvacha-ot-kuchuk-parij-144233", "text": "За 10 години зад решетките при първоначален строг режим отива изнасилвачът от пловдивския квартал „Кючук Париж” Владимир Петков, съобщиха от Районния съд в Пловдив. Мъжът дебнеше и нападаше млади и красиви момичета, които са стоят сами в тъмната част на денонощието в колите си. Те не са съумявали да му се противопоставят, защото били доста по-дребни от него. Петков е признат за виновен от Районния съд за две изнасилвания. Първото е извършил на 7 декември миналата година, когато нападнал 19-годишно момиче в личната й кола. Две седмици по-късно – на 20 декември м.г., Петков повтаря гнусотията и напада 21-годишна жена, която отново била сама в автомобила си. Според магистратите второто престъпление е извършено в условията на опасен рецидив. За тези му две деяния подсъдимият отива за 10 години в затвора. Серийният изнасилвач бе пипнат месец по-късно, след като ДНК тест доказа вината му. Той бил съден и преди тези две престъпления, които извършил, след като излязъл от затвора. Междувременно съпругата му го напуснала, като отвела със себе си и детето им. На всяка от пострадалите жени подсъдимият ще следва да заплати и по 20 000 лева обезщетение за претърпените неимуществени вреди – болки и страдания. Присъдата не е окончателна и подлежи на обжалване и протест в 15-дневен срок пред Пловдивския окръжен съд.", "date": "2018.09.13", "title": "10 години затвор за изнасилвача от „Кючук Париж”"}
{"url": "https://www.monitor.bg:443/bg/a/view/dvojkata-ni-skul-na-polufinal-v-plovdiv-144243", "text": "Новосформираната двойка скул на България Кристиан Василев и Борис Йотов се класира на полуфинала на световното първенство по гребане за мъже и жени в Пловдив. Нашата лодка завърши на второ място в репешажите. Победители в тяхната серия станаха ирландците Филип Дойл и Ронан Бърн за 6:16,96 мин. Йотов и Василев финишираха за 6:20,15 и това е 5-о най-добро време от всички екипажи, участващи в репешажите. Полуфиналите са в петък от 9.09 и 9.27 ч. Осемте завършили първи и втори в 4-те репешажа се присъединиха към вече осигурилите си място в полуфиналите победители от сериите. Така Кристиан Василев и Борис Йотов влязоха в топ 12 в света и продължават битката за класиране във финал А. „Доволен съм от представянето на момчетата, коментира председателят на Българската федерация Свилен Нейков. - Още повече, че Борис беше и леко болен. Но двамата се пребориха, а доста силни лодки отпаднаха в репешажите. Бариерата беше поставена. Разделихме децата от мъжете. Да се класираш в първите 12 в света е сериозно постижение. Екипажите са много равностойни и вече решаващи моменти от полуфиналите и финала ще определят призьорите. Хубавото е, че сред тях е и нашата двойка скул, за която това е първи сериозен тест.“ Двойката без кърмчия - Рангел Кацарски и Станимир Халаджов, завърши на 5-о място в 1/4-финалната си гонка с време 7:06,26 мин. и не стигна до полуфинал.", "date": "2018.09.13", "title": "Двойката ни скул на полуфинал в Пловдив"}
{"url": "https://www.monitor.bg:443/bg/a/view/srebro-za-bylgarija-v-otbornoto-pri-graciite-144239", "text": "България спечели първи медал от световното първенство по художествена гимнастика в \"Арена Армеец\" в София. Тимът ни в състав Катрин Тасева, Невяна Владинова и Боряна Калейн завоюва сребърното отличие в отборната надпревара, след като трите грации постигнаха сбор от 150,975 точки. Това е първи медал в отборното за България от световно първенство от 2001 г. насам, когато в Мадрид Симона Пейчева, Елизабет Паисиева и Юлияна Найденова взеха бронз. За последно преди 23 години България има сребърен медал отборно - през 1995-а във Виена (Ав) до него стигнаха Мария Петрова и Диана Попова. В София само Катрин Тасева игра четири уреда, а Невяна Владинова и Боряна Калейн - по три. За крайното класиране се зачитат осемте най-високи оценки от 10-те изпълнения. Световната титла завоюва Русия. Близначките Арина и Дина Аверини и Александра Солдатова бяха над всички със сбор от 161,325 точки. Бронзовото отличие е за Италия (Александра Аджурджукулезе, Милена Балдасари, Алесия Русо) със 147,550 точки. В топ 6 са още съставите на Израел, Украйна и Беларус. Катрин Тасева и Невяна Владинова пък ще се бориха довечера за медалите в шампионата на бухалки, а Боряна Калейн ще играе за отличията на лента. България ще има и две финалистки в индивидуалния многобой. Сред първите 24 място намериха Катрин Тасева и Невяна Владинова. Квалификацията за многобоя спечели защитаващата титлата си от Пезаро 2017 Дина Аверина със сбор от 60,800. Втора е Александра Солдатова с 60,275, а трета е Арина Аверина с 60,000 т. Тасева е пета с 57,450 т., Владинова - седма с 56,450, а Калейн - 12-а с 54,775 т. Боряна обаче няма да играе във финала, където право на участие имат само по две състезателки от държава. Състезанието в многобоя е в петък от 14:00 до 20:00 часа.", "date": "2018.09.13", "title": "Сребро за България в отборното при грациите"}
{"url": "https://www.monitor.bg:443/bg/a/view/30-dni-otpusk-ako-gledame-invalid-144230", "text": "По 30 дни годишна отпуска ще получават хората, които се грижат за инвалид или възрастен човек в семейството им, без да получават заплащане за това. Осигуряването на техен заместник по време на почивката е залегнало в новия закон за социалните услуги, представен от социалния министър Бисер Петков. Право на отпуск ще имат и тези, които полагат грижа за деца, настанени извън семейството. Ваканцията обаче ще може да се ползва за не повече от 14 календарни дни на веднъж. Това означава, че всеки, който полага неформална грижа за своите близки, ще има право на отдих поне 2 пъти годишно. За целта ще бъдат създадени и две нови услуги за заместваща грижа. Именно чрез тях ще се осигуряват заместниците, които ще се грижат за нуждаещите се. В законопроекта се предвижда още и учредяването на нова агенция, която ще следи за качеството на социалните услуги в страната. Такъв тип услуги са личният и социалният асистент, домашният помощник, приемната грижа, социалният патронаж и дневните центрове. Сред правомощията на агенцията ще бъде и налагането на санкции, както и оказването на методическа помощ при разработването на стандарти. Новата структура на социални услуги, което в момента се извършва от Държавната агенция за закрила на детето. Правомощията на доставчиците пък ще бъдат разширени, като те ще могат да участват в публично-частно партньорство с общините. Ако кметството не може да създаде дадена услуга, то ще има възможност да я възложи на доставчика. По думите на Бисер Петков създаването на новата структура е в отговор на вече немалкото случаи на сериозни проблеми в управлението на социалните услуги. С новия закон се предвижда облекчаване на достъпа до тях. Заповедта, която сега се издава от Дирекция „Социално подпомагане“ за ползване на помощта, вече ще бъде заменена от среща с консултант, който Облекчен ще бъде и режимът за създаване на услуги, финансирани от държавния бюджет, като ще е достатъчно да има решение на общинския съвет. Вече общините ще могат да сключват договори за предоставяне на социални услуги помежду си, за да се обхванат и по-отдалечените населени места. Държавата ще трябва да гарантира минимален пакет от социални услуги, които да бъдат фиксирани в национална карта. Предвижда се и създаване на общодостъпни безплатни услуги като информиране, консултиране, подкрепа и помощ в кризисна ситуация. Проектът се очаква да бъде публикуван за обществено обсъждане на 15 октомври, а през ноември да е в парламента.", "date": "2018.09.13", "title": "30 дни отпуск, ако  гледаме инвалид"}
{"url": "https://www.monitor.bg:443/bg/a/view/el-maestro-s-ultimatum-za-zimuvane-na-vyrha-144229", "text": "Целта пред ЦСКА е да зимува на първото място в класирането. Това е станало ясно след разговор между треньора Нестор Ел Маестро и ръководството, на който спецът е докладвал за моментното състояние на тима, научи „Монитор“. Словенецът упорито отказва да се ангажира с цел преследване на титлата, като още от началото на сезона алармира, че тимът му далеч не е най-добрият в Първа лига. Шефовете обаче са на друго мнение, особено след силната селекция това лято. На „Армията“ бяха привлечени деветима нови играчи, при това повечето от тях – с доказани качества. На срещата между треньора и ръководството е била обсъдена програмата на тима до края на есенния дял на шампионата. Като най-краткосрочна цел са поставени победи в следващите два кръга – домакинството на „Черно море“ и гостуването на „Ботев“ (Враца), за да може тимът да влезе със самочувствие в дербито с „Левски“. Освен това 6 точки в следващите два мача ще гарантират на ЦСКА, че евентуална победа срещу „Левски“ ще качи „червените“ на върха в класирането. Междувременно нападателят на ЦСКА Кирил Десподов отвя конкуренцията за Играч номер 1 в Първа лига за месец август. Негови подгласници станаха съотборникът му Мауридес и Петър Атанасов от „Ботев“ (Вр). „Добре е човек да бъде по-скромен. Мисля, че колкото по-малко се пише за теб, толкова по-добре. Не мисля, че някой завижда на друг в ЦСКА. Играем заедно, едно семейство сме. За мен не е важно да стана голмайстор на първенството, а с попаденията и асистенциите си да помогна на отбора да спечели трофей. Аз съм крило, а не централен нападател. Има кой да вкарва, аз ще му помагам и подавам, колкото мога\", коментира Десподов, след като получи наградата си. Преди мача на „Армията“ в събота пък стана ясно, че „Черно море“ ще е без младежкия си национал Мартин Костадинов. Причината е временното затваряне на летището в Белград, което остави всичките играчи от държавния тим заклещени в сръбската столица. Освен това аут заради контузия е Патрик Андраде, а Емил Янчев е с вирус. Билетите за мача вече са в продажба, а цените са от 7 до 150 лева. Очаква се на трибуните на „Българска армия“ да има около 2500 зрители. Съдия на двубоя е депутатът Стефан Апостолов.", "date": "2018.09.13", "title": "Ел Маестро с ултиматум за зимуване на върха"}
{"url": "https://www.monitor.bg:443/bg/a/view/stojanovich-puska-rejsh-i-vaschuk-sreshtu-loko-pd-144221", "text": "Треньорът на „Левски“ Славиша Стоянович е останал изключително доволен от представянето на новите попълнение Нуно Рейш и Богдан Васчук в контролната среща с „Радник“ (Сурдулица) и поведението им по време на тренировките откато са на „Герена“. Добрата форма и отличните им физически показатели са дали увереност на наставника, че може да разчита на тях още за сблъсъка с „Локомотив“ (Пловдив) на „Лаута“ в неделя. В мача с „Радник“ португалеца Рейш се представи силно в ролята си на централен защитник до Давид Яблнски, но в плановете на Стоянович е по-скоро да използва играча по лявото крило, където сега се подвизава Аймен Белаид. Все още не е ясно дали защитникът ще започне от първата минута. Същата е ситуацията и с Богдан Васчук, който е съвсем близо до първите си официални минути за „сините“ в Първа лига. Ентусиазъм кипи и при аматьорите от „Атлетик“ (Куклен), които успяха да си уредят среща с „Левски“ на 1/16-финалите от турнира за Купата на България. Еуфорията от мача срещу „сините“ обхвана цялото градче, а задоволството от срещата с 26-кратните шампиони накара футболистите дори да се заканят, че ще излязат пияни на терена. „Да живее селско-работническият футбол! С „Левски“ ще излезем, всичките пияни като г*з! Vamos Bailar!\", написа един от играчите на „Атлетик“ в социалните мрежи под снимка от съблекалнята след успеха с 1:0 над „Созопол“.", "date": "2018.09.13", "title": "Стоянович пуска Рейш и Васчук срещу \"Локо\" (Пд)"}
{"url": "https://www.monitor.bg:443/bg/a/view/djej-zi-e-naj-visokoplatenijat-hip-hop-izpylnitel-144234", "text": "Джей Зи оглави класацията на списание „Форбс“ за най-високоплатените хип-хоп изпълнители. През изминалата година продуцентът, чието име по паспорт е Шон Картър, е прибавил към банковата си сметка 78, 5 милиона долара. Голяма част от приходите са свързани със съвместния му албум със съпругата му Бионсе - Everything Is Love, както и с турнето на музикалното семейство - On the Run II. На второ място в класацията на „Форбс“ се нарежда Шон Диди Кумс, който три поредни години беше първенец. За година време той е спечелил 64 милиона долара от реклама на алкохолни напитки. Челната тройка се допълва от Кендрик Ламар, който е изкарал 58 милиона долара. Приходите му идват главно от турнето му в САЩ и Великобритания, както и от рекламните му договори с компаниите \"Найки\" и \"Америкън експрес\".", "date": "2018.09.13", "title": "Джей Зи е най-високоплатеният хип-хоп изпълнител"}
{"url": "https://www.monitor.bg:443/bg/a/view/skala-padna-na-zakintos-i-rani-naj-malko-7-dushi-video-144236", "text": "Най-малко седем души пострадаха днес при срутване на скали на прочутия плаж Навагио на остров Закинтос в Йонийско море, предаде агенция Ройтерс, като се позова на гръцките власти. Нараняванията на хората не са животозастрашаващи, съобщиха от бреговата охрана и пожарната служба. По време на срутването на плажа е имало стотици туристи. Свидетели, цитирани от местни медии, разказаха, че първоначално голяма канара е паднала от скалата в морето и е предизвикала огромна вълна, която е преобърнала малки лодки. Асошиейтед прес пояснява, че този залив е достъпен само по море, но е много популярен сред туристите. Варовикови скали се извисяват над залив с бял пясък и кристална вода, а на брега има останки от малък товарен кораб, който е бил изхвърлен от морето през 80-те години. Туристите и местните жители стигат до мястото с малки туристически или частни лодки. В началото на септември плажът Навагио зае пето място в анкетата на сайта \"Флайт нетуърк\" (FlightNetwork) за най-красивите плажове в света. Няма информация за изчезнали туристи, но властите са изпратили екипи по въздух и море, и провеждат издирвателна операция като превантивна мярка, в случай че има хора, блокирани от скалите. \"До момента не сме намерили блокирани хора, но ще продължим издирването\", заяви служител на пожарната служба. Чешка туристка е получила наранявания на гърба и е откарана в болница, информира служител на бреговата охрана. Сред останалите шестима пострадали има две деца. Всички са получили медицинска помощ за леки наранявания, заяви пред Ройтерс служител на болницата в Закинтос.", "date": "2018.09.13", "title": "Скала падна на Закинтос и рани най-малко 7 души (видео)"}
{"url": "https://www.monitor.bg:443/bg/a/view/sprja-dostypyt-do-spravki-po-egn-i-pik-na-nap-prez-sajta-na-noi-144237", "text": "Достъпът до справки по ЕГН и ПИК на Националната агенция по пригодитне през сайта на НОИ спря. Това съобщиха оат пресцентъра на института, но уточниха, че е временно. От там заявиха, че в момента се извършва интензивна проверка на случая и до пълното изясняване на обстоятелствата достъпът до тези справки е блокиран. Всички други електронни услуги със свободен или ограничен достъп функционират нормално.", "date": "2018.09.13", "title": "Спря достъпът до справки по ЕГН и ПИК на НАП през сайта на НОИ"}
{"url": "https://www.monitor.bg:443/bg/a/view/ne-prosto-zatjagane-na-kontrola-144240", "text": "“Заспивам с мисълта, че искам да превърна страната, в която живеем, в едно по-добро място за теб, момче! Място, в което да сме спокойни, че има закони, че имаш защита, че имаш бъдеще! Място, в което няма да се страхувам, че ще бъдеш сам, изоставен, изгубен по пътищата! Място, в което ще работиш, ще се радваш, ще раздаваш щедро усмивката си!“ Това е не просто статус във Facebook, а молитва на майка на дете с увреждане. Той е Гого и скоро ще навърши 18 години. И всеки ден тази жена се пита какво ще стане след това с него. Защото вече ще е пълнолетен. Затова и тези хора искаха цялостна промяна на системата, нов вид диагностициране, която да отговори на нуждите на всеки. И най вече нов закон за личната помощ, която да обхваща и лицата след 18 години. Вярно е, че във всяко стадо има черни овце и никой не отрича, че има злоупотреби. Но заради това не бива да страдат други. Затова е добре да има по-затегнат контрол и в този ред на мисли може би е добре да има нова агенция, която да следи за качеството на социалните услуги. Важното е обаче да не бъдат оставени на произвола хора в нужда. Всичко друго иначе губи смисъл.", "date": "2018.09.13", "title": "Не просто затягане на контрола"}
{"url": "https://www.monitor.bg:443/bg/a/view/mis-svjat-bylgarija-2018-podava-ryka-na-deca-v-nujda-144215", "text": "Моделът Калина Митева бе избрана от професионалното жури и получи бляскавата корона на Мис Свят България по време на официалната церемония в сряда вечерта. 19-годишната красавица стана голямата победителка на конкурса между 21 други момичета. Първото място й бе отредено от оценяващите, начело на които застана единствената българка, представяла страната ни на двата най-големи международни форуми за хубавици Мис Свят и Мис Вселена – Венета Кръстева. Компания й правеха победителката от конкурса миналата година Вероника Стефанова, боксьорът Тервел Пулев, проф. Любомир Стойков, Юлияна Дончева, дизайнерът Стоян Радичев, Ивет Григорова и др. обясни пред „Монитор“ Митева. От позицията си на Мис Свят България ще подаде ръка на деца в неравностойно положение. Сред предимствата, които смята, че ще й помогнат в рамките на световния конкурс, са езиците, с които си служи свободно. „Знам английски и руски, а отскоро уча и испански. Смятам, че това са трите най-разпространени езика по света“, уточнява тя. Неоспорим плюс в представянето й през декември в Китай е опитът й на котешката пътечка. категорична е тя. Новата Мис Вселена България също бе избрана по време на церемонията в столичната „Рейнбоу плаза“. Нейното име е Габриела Топалова, а по-паметливите фенове я помнят още като втората подгласничка на скандалната Мис България Тамара Георгиева. Всички претендентки за короната се разходиха пред публиката в три тура – фолклорен, обиколка по бански и в официални тоалети. Церемонията излъчи още две победителки, които ще представят България на конкурсите Мис Европа и Мис Гранд Интернешънъл. Това са съответно Габриела Василева и Белослава Йорданова.", "date": "2018.09.13", "title": "Мис Свят България 2018 подава ръка на деца в нужда"}
{"url": "https://www.monitor.bg:443/bg/a/view/gluposti-na-kvadrat-144224", "text": "Напоследък констатирам, че съм склонен да се отнасям толерантно към все повече човешки дейности. Приел съм, че толкова могат някои хора, толкова правят. Не може например от козата да се направи лъвица, а май не е и нужно. Обратното, разбира се, е съвсем възможно и даже непрекъснато го наблюдаваме наоколо. Не можах обаче да свикна с човешката глупост (то друга глупост няма) и винаги ми трябва малко време, докато класирам поредната дивотия в графата „Толкова могат, толкова правят”. Защото тези днешните, които произвеждат глупости в непрекъснат режим, не са паднали от друга планета. Те са си родени тук, и предците им са били колоси на мисълта и действието. Да разгледаме например двойките „Роналд Рейгън – Доналд Тръмп”, „Уинстън Чърчил – Тириза Мей”, „Шарл дьо Гол – Еманюел Макрон” и „Хелмут Кол – Ангела Меркел”. Взех за пример представители на великите западни демокрации, но редицата с подобни контрастни двойки може лесно да бъде продължена. И, разбира се, не е само ишиасът, който мъчи днешните западни лидери и ги кара да изглеждат толкова зле в сенките на своите славни предшественици. И тогава и сега тези хора органически мразят да признават грешките си, дори когато те вече са очевидни за всички. Да признаеш, че си сгрешил, и да поискаш прошка от хората, засегнати от грешките ти, е проява на висша сила. Е, тази сила се оказа недостъпна за западните лидери. За източните лидери картината също не е особено розова. Макар че на фона на събитията от последните няколко години, именно някои от източните европейски лидери проявиха здрав инстинкт, смелост и воля и се опълчиха на глупостите, в които техните западни колеги се опитаха да ги въвлекат. При това не глупости обикновени, а глупости двойни и тройни и най-важното -- особено вредни. Или, ако заменим действието събиране с умножение, става въпрос за глупости на квадрат. Ако преди няколко години някой ми беше казал, в какво жалко състояние ще се намира люлката на християнската цивилизация – Европа, не бих повярвал по никакъв начин. Сега даже не е нужно да се вярва, то е очевидно и е навсякъде. Ще започна с един фрапиращ факт. От самото си създаване през 1949 година Федерална република Германия се управлява от общо 19 коалиции, повечето от които носят в името си думата „Християнски”. Да сте чували обаче германските политици да говорят за християнски ценности? Едва напоследък, пред перспективата да изгубят властта в Бавария от партията „Алтернатива за Германия”, лидерите на Християн-социалния съюз се засилиха да слагат християнски кръстове по държавните и общински сгради в Свободната държава Бавария. Опасявам се обаче, че вече е малко късно. Днешните германски политици не само забравиха християнските си корени, те приличат на хора, които се срамуват от християнския си произход. Те даже приличат на хора, които се срамуват и от германското знаме! Това е глупаво и недостойно. Не е зле също да се помни, че в историята е имало и Баварска съветска република. Е, за малко, но е имало. Което обяснява и някои от баварските особености. Но достатъчно много хора вече разбират, защо това не може да продължава по този начин. Получава се някакъв нескончаем порочен кръг: милитаристичният тевтонски нагон на германците на два пъти през 20 век хвърли Европа и света в световни катастрофи, а днес, в желанието си да избягат от този образ, те ще свършат тази работа с катастрофата за трети път. Ако, разбира се, някой с достатъчно разум в главата не започне да прави това, което е нужно. И то бързо, защото в противен случай ще дойдат едни други хора, които знаят как се въвежда ред. Но не знаят докъде и как да спрат да го въвеждат. Да не дава Господ, но ако хаосът продължи, Господ ще даде. Има стотици книги по история на Третия Райх, не е зле човек да ги попрочита от време на време. Както пише Хана Аренд, злото е банално. Може би историята точно в този момент оглежда някой скромен и с очилца германски първокурсник по някакви си там науки, за да го направи лидер на най-голямата европейска държава, а той пък да се опита да я направи велика отново. Но това не става на голо място, трябваше някой първо да каже „Елате всички” и после, без да разбира, че това е фундаментална глупост, да продължи „Ние ще се справим”. Защото не, не могат да дойдат всички и не, няма да се справите! Но историята още не се е състояла, тя ще бъде такава, каквато я направим с нашите действия и бездействия. И по-точно с това, което ще направим днес и утре, вдругиден може да няма. много дълго на власт. Въпреки че има светли примери на канцлери с дълъг стаж: Ото фон Бисмарк (18 години), Хелмут Кол (16 години), Конрад Аденауер (14 години). Има един друг канцлер с 12 години на власт, колкото изкара и Третият Райх, за който германците искат да забравят. Но нито те, нито светът някога ще забрави. Сегашната канцлерина също вече почти 13 години е на власт, да е жива и здрава, и нека отсега нататък първо да мисли, а после да предлага разни работи. Които засягат не само Германия, но и цяла Европа. Иначе глупостите няма как да изчезнат от света, но поне вече да не са двойни и в никакъв случай – на квадрат. По темата с „Елате всички” България от самото начало зае учудващо правилна и постоянна позиция. Българското правителство предлагаше многократно обща европейска защита на европейските граници срещу незаконната миграция през зелените граници и опитите да се избягват официалните контролно-пропусквателни пунктове. Няколко години западноевропейските ръководители си правеха оглушки и говореха и правеха откровени глупости. Докато адът не се стовари върху учудените им (меко казано) глави. Сто и тридесет убити в Париж, осемдесет убити в Ница, десетки взривени, прегазени и заклани в Белгия и Германия. И хиляда жени изнасилени в Кьолн, където поканените с лозунга „Елате всички” показаха, какво могат в едно аморфно и загубило имунитет и желание за отпор общество. И какво правеха мъжете на Германия, докато изнасилваха жените им? Ми избягаха от площада, това успяха да направят, а някои даже се обадили били в полицията! Свободната германска преса (дето уж била по-свободна от нашата) мълча като пукал 10 дни, докато съобщи с половин уста за случката. Накрая на европейците им светна, че граница се пази със сила. И вече ще има специална европейска гранична войска за тази цел. Тя, войската, ще бъде въоръжена, като всяка войска. Искам обаче да напомня, че оръжие се носи, за да бъде употребено при определени условия. Иначе нарушителите на границата просто ще набият граничарите и ще им вземат оръжието. Докато на европейците бавно и мъчително им влизаше някакъв акъл в главите, европейски и български псевдолиберали говореха за българската ксенофобия. И обясняваха също, как лазещите през границата неграмотни нарушители от африканските чукари били половината висшисти, а поне една четвърт от тях били компютърни специалисти и неврохирурзи! Ми да, то по чукарите главно компютърджии и доктори се въдят, к’ви други? Вече ги позабравихме тези идиотски изказвания, но точно такива слабоумни работи се говореха и пишеха в България само преди 2-3 години. Докато стана ясно на всички, че няма как неграмотните афганистански младежи да бъдат както компютърни специалисти, така и неврохирурзи. Да помните някой да се извини за безобразните лъжи, които се лееха обилно по всички медии? Които лъжи аз лично гледах, слушах и четях и с искрена изненада установявах имената на манипулаторите. Някои от които с професорски академични длъжности, за срам на българското висше образование. Тук вече глупостта, ако е било само глупост, си беше чисто на квадрат. Че и на куб може би. Днес обаче въпросните продължават неуморно да ни дават акъл. Което пък иде да рече, че глупостта е изначално в нас, щом още търпим подобна наглост. Освен Вишеградската четворка и нашата страна, отскоро Италия и Австрия започнаха да проявяват здрав разум по въпроса за противозаконната миграция. Предвид на резултатите от последните избори, може и в Швеция да почнат да разсъждават нормално по тази тема. Там една дясна анти-мигрантска партия се очертава като балансьор, макар че може и на нея, по стар европейски обичай, да й спретнат една голяма ляво-дясна коалиция и да я изключат от властта. С което няма да решат проблема, а ще го заметат под дебелия политически килим. Където той няма да изчезне, а ще отрасне и ще се закръгли. Шведските коментатори за сега обясняват особеностите на съвременната шведска политика с действията на злия диктатор Путин. Което е напълно възможно, но не виждам защо трябва заради това политици и анализатори да се тръшкат и да плачат със ситни сълзи. Ако наистина Русия и Путин в частност са им манипулирали изборите, ми да си траят и да взимат мерки. Същата жалка история се разиграва и в най-голямата западна демокрация (да не се бърка с най-голямата световна демокрация – Индия), на която първо й били хакнали президентските избори, а сега щели да й хакнат изборите за Конгрес и за Сенат на 6 ноември също тоже. Ми пазете си ги изборите и не давайте на някакви нискотехнолгични руснаци и северни корейци да ви хакат непрекъснато. Толкова ли е сложно? на съветския ръководител, революционер и сифилитик Ленин „Една крачка напред, две крачки назад”, формулиран през 1904 година. Крачката напред е ясна, след всички изговорени и направени глупости, европейската граница все пак ще я пазим. И веднага следват две крачки назад, а именно ще наказваме европейските държави, които не искат да приемат за заселване хора, които са им цивилизационно чужди, и за които не са поемали каквито и да са ангажименти. Ако всички европейски държави се бяха разбрали по въпроса, щеше да е друго. А сега е опит за диктат, който ще се провали и ще усили центробежните сили в Европейския съюз. Глупост, която скоро ще бъде вдигната на квадрат. През 1956 година унгарският народ се опита да отхвърли комунистическата диктатура, вдигна въстание и плати за това с 25 хиляди убити. Е, и на окупационните руски войски не им беше съвсем лесно, дадоха 8 хиляди убити. Тогава унгарците вярваха, че Западът ще им помогне, както ги уверяваха западните радиа. Не им помогнаха, както не помогнаха и на Чехословакия през 1968 година. Днес Европа е свободна и обединена и заради саможертвата на унгарци, чехи и словаци в онези далечни години. Пак в Унгария през 1989 година всъщност падна Берлинската стена, когато бяха отворени унгарските граници и струпаните в страната източни германци се добраха до Австрия. Днес Европа е свободна и обединена, а Съветският съюз изчезна от политическата карта и заради онези действия на унгарския народ. Но днес Унгария е изправена пред нещо като европейски съд заради защитата на своята културна идентичност и заради нещата, в които унгарският народ вярва. Няма да успее този съд, но е жалко и срамно, че го допуснахме. Дано най-сетне се поучим от глупостите, които в такова невероятно количество натворихме!", "date": "2018.09.13", "title": "Глупости на квадрат"}
{"url": "https://www.monitor.bg:443/bg/a/view/djudistite-ni-bez-uspeh-na-starta-v-sofija-144231", "text": "Две от надеждите на България за медал от европейското първенство по джудо за младежи и девойки до 21 г. в София - Божидар Темелков и Марк Христов, отпаднаха още след първите си срещи в кат. до 66 кг. Темелков беше победен от Йонас Зайковски (Дан) с \"вазари\" след 4,06 мин. битка, а Христов изпусна шанса си в първите секунди на \"златна точка\" и от това се възползва Реда Судуоки (Фр). Младият французин надигра с \"ипон\" Христов и дълго след срещата не можеше да повярва, че е победител и отива напред. Горан Козарев и Любомир Григоров отпаднаха при 55-килограмовите. Ясин Белаббас напусна турнира още след първата си среща в категория 60 кг. Нина Костова (44 кг), Габриела Димитрова и Бояна Сивкова (48 кг) също са аут при девойките, като само Димитрова записа един успех, но след това загуби и нямаше шанс да стигне поне до репешажите. Утре в „Асикс Арена“ схватките започват от 10 ч. при свободен за публиката вход.", "date": "2018.09.13", "title": "Джудистите ни без успех на старта в София"}
{"url": "https://www.monitor.bg:443/bg/a/view/tigyra-stava-svoboden-agent-144217", "text": "Вратарят на националния отбор Пламен Илиев отказа офертата на „Астра“ (Гюргево) за продължаване на договора си с клуба, съобщава местната преса. 26-годишният страж има контракт с шампиона на Румъния за 2016 година до края на сезона, след което става свободен агент. Тигъра, както наричат вратаря, иска ново предизвикателство, а и сега е моментът за него предвид отличните му изяви с екипа на националния отбор на България. Титулярят под рамката е с основна заслуга за двете победи в Лигата на нациите срещу Словения и Норвегия.", "date": "2018.09.13", "title": "Тигъра става свободен агент"}
{"url": "https://www.monitor.bg:443/bg/a/view/izlojba-za-viden-tabakov-bylgarskijat-um-v-nasa-144228", "text": "Документална изложба „Безпределният космос на човешкия ум“, посветена на проф. Виден Табаков (1919–2015) – българският учен, който участва в космическата програма на САЩ и допринася за провеждането на първия космически полет по програма „Аполо“ до Луната, се открива утре в 11.00 часа в изложбена зала „Архиви“ на ул. „Московска“ 5. Тя е организирана съвместно от Държавна агенция „Архиви“ и фондация „Визия за научен и технологичен растеж“, и ще бъде открита от посланика на САЩ у нас Ерик Рубин. Изложбата проследява с документи и фотографии изключително интересната съдба на този блестящ учен. Проф. Виден Табаков следва и работи в Берлин по време на Втората световна война, заминава далеч от родината в превратните години след септември 1944 г., живее в Аржентина при режима на генерал Хуан Перон, а по-късно и в САЩ, където става пряк участник в космическата надпревара между Западния и Източния блок и развива блестяща академична кариера. През 2017 и 2018 г. „Визия за научен и технологичен растеж“ предостави документи от личния архив на проф. Виден Табаков в ДА „Архиви”, които вече са достъпни за изследователи и широката публика. Изложбата „Безпределният космос на човешкия ум“ може да бъде посетена до 8 октомври.  ", "date": "2018.09.13", "title": "Изложба за Виден Табаков – българският ум в НАСА"}
{"url": "https://www.monitor.bg:443/bg/a/view/horistite-ot-sikstinskata-kapela-kradjali-papata-im-tyrsi-smetka-144220", "text": "Папа Франциск е разпоредил разследване за финансови нередности в световноизвестния хор на Сикстинската капела. В изявление на Ватикана се казва, че ватикански магистрати са започнали разследването преди няколко месеца и че то продължава. Разследвани са мениджърът на хора, който е светско лице, както и неговият директор, който е свещеник. Те са заподозрени във финансови злоупотреби и пране на пари. Хорът на Сикстинската капела е основан през 1471 г. и се смята, че той е най-старият в света, като корените му датират от средновековния папски хор Скола Канторум, основан от папа Григорий Велики около 600 г.", "date": "2018.09.13", "title": "Хористите от Сикстинската капела крадяли, папата им търси сметка "}
{"url": "https://www.monitor.bg:443/bg/a/view/evroparlamentyt-reshi-stoki-ot-edna-marka-i-opakovka-da-sa-s-identichno-sydyrjanie-144222", "text": "Стоки от една и съща марка и опаковка трябва да имат еднакво съдържание. Това гласи решение, прието днес от Европейския парламент. Изследванията, извършени в няколко държави в ЕС, доказват, че съществуват разлики в състава на изделията. Дискриминацията на потребители е недопустима, се посочва в решението. Ако някое дружество разпространява стока с различен състав в различни държави от ЕС, стоката не трябва да има същата опаковка и да бъде рекламирана по същия начин, се допълва в документа. Разлики са открити не само в състава на хранителни стоки, но и в препарати, козметика, тоалетни принадлежности и изделия, предназначени за бебета, се уточнява в съобщението на ЕП. Европейският парламент препоръчва мерки, които за справяне с въпроса с двойните стандарти. Евродепутатите призовават за бързо трансгранично сътрудничество и обмен на данни, включително за възможно несъответствие в стоките и данни за възможни нелоялни действия, между националните власти за защита на потребителите и властите в областта на храните, сдруженията на потребителите и Европейската комисия. Предлага се въвеждането на общ начин за изследването на проби за събиране на достоверни и сравними доказателства, които да помагат за установяване на разпространението на разликите в качеството на стоките. Данните от изследванията трябва да бъдат общодостъпни онлайн не по-късно от края на тази година. Местните предпочитания не трябва да се използват като извинение за понижаване на качеството или за предлагането на различно качество на стоките на различни пазари. Производителите следва да предлагат различни стоки с различен състав и качество в ЕС на основата на обосновани съображения, ако напълно зачитат законодателството на ЕС, заявява ЕП. Евродепутатите приканват производителите да разгледат възможността за добавяне на лого на опаковките, което да показва, че съдържанието и качеството на дадена стока от дадена марка е еднакъв в различните държави от ЕС. Момчил Неков от група на Прогресивния алианс на социалистите и демократите в Европейския парламент коментира: \"Крайно време е \"продуктовата дискриминация\" спрямо милионите европейци от централна и източна Европа да спре. Крайно време е Съюзът да постави всички европейци под общ знаменател. Приемането на днешния доклад дава силен мандат на парламента да изисква и от Комисията, и от Съвета допълнително изменение на Директивата относно нелоялни търговски практики от страна на търговци към потребители на вътрешния пазар. Местните предпочитания е аргумент, с който бизнесът се опита да отговори на притесненията на гражданите. Липсва обаче отговор как се определят местните предпочитания на бебета или защо продукти от един клас, пригоден уж към местните вкусове, имат значителни разлики в съдържанието и пропорциите си, когато се предлагат в една и съща държава. Няма да има \"Европа на две скорости\", когато няма двоен стандарт срещу различните европейски граждани. \" Ева Майдел (Европейска народна партия - ЕНП): \"Двойните стандарти на продуктите в Европа не подронват доверието в самата марка, а по-скоро в Европейската общност и до колко сме способни да осигурим равно третиране на нашите граждани в целия Съюз. Ние в ЕНП подкрепяме пилотния проект за изследване на основните категории храни. Не трябва да забравяме, че второто качество стоки не създава второ качество европейци, а само второ качество Европа.\" Емил Радев (ЕНП): \"Днешното гласуване на доклада относно разликите в качеството на някои продукти на единния пазар е изключително важно не само за България, но и за всички страни от Източна и Централна Европа, които ежедневно се сблъскват с проблема с двойните стандарти. На всички ни е ясно, че дискриминация, независимо от какъв тип, е неприемлива и че всички потребители в ЕС трябва да имат достъп до същото ниво на качество на продуктите. Съществено значение се придава на предоставянето на потребителите на точна и лесна за разбиране информация, което е и от ключово значение за борбата с двойното качество на продуктите. Категорично сме на мнение, че потребителските предпочитания не трябва да се използват като извинение за по-ниско качество или за предлагане на различни качествени класове на различни пазари в ЕС. Поради това в доклада ясно се подчертава значението на информирането на потребителите по точен и прозрачен начин, че продуктът, който те купуват или познават от друга държава-членка, е различен, за да се избегне заблуждаването им и да не останат с грешно впечатление от купения продукт. Не на последно място в доклада се приветства и приемането на пилотен проект за 2018 г., който предвижда поредица от пазарни проучвания на различни категории потребителски продукти, за да се оценят различните аспекти на двойното качество.\" Филиз Хюсменова (Алианса на либералите и демократите в Европа - АЛДЕ): \"Въпросът за храната и здравето на европейските граждани не търпи компромиси. Като потребител и гражданин на страна, засегната от двойния стандарт, настоявам да се гарантира, че всички европейски потребители се ползват в пълна степен от своите права съгласно законодателството на Съюза\".", "date": "2018.09.13", "title": "ЕП забранява двойния стандарт при храните"}
{"url": "https://www.monitor.bg:443/bg/a/view/vajola-dejvis-syjaljava-za-roljata-si-v-ujnjachki-144227", "text": "Американската актриса Вайола Дейвис призна, че съжалява, че е станала част от филма „Южнячки“. Въпреки че лентата носи на звездата номинация за „Оскар“ и получава предимно позитивни отзиви от критиката, тя е категорична, че е останала недоволна от посланието на продукцията. „Не ме разбирайте погрешно – хората, с които работих, бяха страхотни, а приятелствата, които създадох около „Южнячки“ ще ме радват цял живот. Въпреки това не смятам, че филмът пресъздаде адекватно гласа на слугините. Предвид концепцията му, като зрител, бих искала да знам как се чувстват тези хора... Нещо, което ние така и не постигнахме“, обясни Дейвис в интервю пред The New York Times. Актрисата споменава, че никога не е изпитвала неудовлетворение от отказани от нея роли. „Преживявам ги за ден-два. Много по-трудно се справям с ролите, които съм приела, но се оказват грешка“, казва още тя. Припомняме, че „Южнячки“ се появи на бял свят през 2011 г., като тогава Дейвис получи номинация за „Оскар“ за главна женска роля. В крайна сметка любимката на Мерил Стрийп вдигна заветната статуетка – пет години по-късно, за участието й в „Огради“, режисиран от Дензъл Уошингтън.", "date": "2018.09.13", "title": "Вайола Дейвис съжалява за ролята си в „Южнячки“"}
{"url": "https://www.monitor.bg:443/bg/a/view/kyrtici-napadnaha-stadiona-na-shahtior-144218", "text": "Стадионът на участника в Шампионската лига „Шахтьор“ (Донецк) стана обект на необичайна атака седмица преди домакинството на „Хофенхайм“ в първа среща и за двата тима в турнира. Украинците бяха нападнати от къртици, които изровиха дупки край ъгловото флагче на съоръжението в Харков. Това наложи спешна намеса на служители на клуба, които вече работят за прогонването на подземните натрапници и се очаква тревната  настилка да бъде на ниво за двубоя на 19 септември. Междувременно президентът на УЕФА Александър Чеферин отрече информацията, че финалът на Шампионската лига в бъдеще може да се проведе в Ню Йорк. „Тази идея изобщо не беше обсъдена. УЕФА няма намерение да провежда финала на Шампионската лига извън Европа\", категоричен бе Чеферин. По-рано директорът на испанската медийна група „Mediapro“, Хайме Роса, обяви възможността за провеждане на финалния мач в Ню Йорк, като отбеляза, че централата споделя позицията на лидерите на шампионата на Испания, които са подписали договор за провеждане на мачове от Ла Лига в САЩ.", "date": "2018.09.13", "title": "Къртици нападнаха стадиона на „Шахтьор“ "}
{"url": "https://www.monitor.bg:443/bg/a/view/ojynaha-i-razoraha-96-dka-narkoplantacii-144209", "text": "Пет частни имота с обща площ от 96 дка на територията на землищата на 4 села в ямболско са били пожънати и разорани с трактори след като полицаи , действащи по оперативни сигнали са установили, че на тях са посети и отгледани големи количества канабис. Пет частни имота с обща площ от 96 дка на територията на землищата на 4 села в ямболско са били пожънати и разорани с трактори след като полицаи , действащи по оперативни сигнали са установили, че на тях са посети и отгледани големи количества канабис.Акциите са стартирали през нощта на 11 срещу 12 септември, навсякъде растенията са били с различна височина: от 0,6 до 2,60 м, в ход е установяването на собствениците, според запознати част от имотите са били отдадени под аренда . Селата са от две общини: Стралджа и Тунджа, акцията е била организирана и проведена от служители на сектор „Противодействие на криминалната престъпност“ при ОД на МВР – Ямбол. Образувани са пет досъдебни производства за престъпления по чл.354в, ал.1 от НК, извършени са били полеви нарко-тестове и всяко едно от тестваните растения реагирало  положително на канабис.Това е първата по рода си акция върху площи с подобни размери, очакваните количества реколта са щели да захранват огромен брой потенциални потребители, коментират криминалистите. ", "date": "2018.09.13", "title": "Ожънаха и разораха 96 дка наркоплантации"}
{"url": "https://www.monitor.bg:443/bg/a/view/djon-ham-iska-da-e-batman-144232", "text": "Американската звезда Джон Хам, когото зрителите познават от култовата поредица „Момчетата от Медисън авеню“, призна, че мечтае да изиграе Батман на големия екран. откровен е актьорът. Единственото му притеснение, по думите му, са тренировките за извайване на тяло, подходящо за супергерой, на които той самият не бил особен почитател. „Интересно е как слухове за това, че ще вляза в ролята на Брус Уейн (Батман), се появиха още с първия сезон на „Момчетата от Медисън Авеню“. А аз и до ден-днешен не съм водил нито един професионален разговор в тази връзка. Не само хората в интернет трябва да ме искат за образа, „за“ трябва да бъдат и продуцентите“, казва още Хам.", "date": "2018.09.13", "title": "Джон Хам иска да е Батман"}
{"url": "https://www.monitor.bg:443/bg/a/view/faraj-podari-chorapi-na-unker-144211", "text": "Преди да произнесе последната си реч за състоянието на съюза, председателят на Европейската комисия Жан-Клод Юнкер получи от евродепутата и яростен привърженик на Брекзит Найджъл Фараж малка зелена кутийка.Подаръкът, който Юнкер прие със смях, се оказа чифт чорапи с британското знаме, предаде Евронюз. Юнкер не отвори кутийката веднага, а вместо това я даде на сътрудниците си. По-късно Фараж написа в \"Туитър\", че тя е съдържала чифт чорапи с британското знаме. В речта си Юнкер засегна и въпроса за Брекзит, като призова британското правителство да разбере, че някой, който напуска, не може да е в същата привилегирована позиция като държава членка. \"След 29 март 2019 г. Обединеното кралство няма да е никога за нас една обикновена трета държава, а ще е много близък съсед и партньор\", допълни Юнкер.", "date": "2018.09.13", "title": "Фараж подари чорапи на Юнкер"}
{"url": "https://www.monitor.bg:443/bg/a/view/olivija-myn-goni-hishtnikyt-pred-i-zad-ekrana-144213", "text": "„Искаш да знаеш дали някой е изч*кал извънземното“ - тази реплика хвърля зрителя в пълно недоумение още в първите няколко минути на премиерното заглавие за седмицата „Хищникът“. Думите идват от устата на д-р Кейси Бракет, в чиято кожа с хъс скача Оливия Мън, и са провокирани от наличието на човешко ДНК в същество извън нашата планета. Да сравни ужасяващото извънземно с Упи Голдъбрг и да повдигне въпроси, чиито отговори не дава са само част от решенията на режисьора Шейн Блек, които предизвикват известно сбръчкване на носа. И ако можем да простим донякъде неуместното чувство за хумор, то филмът определено страда от поставянето на сюжетни семенца още в ранното развитие на сюжета, които обаче така и не се разлистват до края. Като например, в началото разбираме, че извънземното не е агресивно, ако човекът отсреща е гол и невъоръжен. Интересно защо обаче никой не използва това знание по-нататък във филма. Вместо това героите измират като мухи. Удар в десетката обаче е събирането на групата неудачници – бивши военни, които по една или друга причина са обявени за психически нестабилни да служат на родината. Именно те, заедно с д-р Бракет тръгват по стъпките на Хищника. Начело на трупата застава и главният герой – Куин Маккена (Бойд Холбрук) , който попада сред тях, след първата си среща с извенземното. В основна мишена за съществата, еволюирали, благодарение на това, че събират ДНК от най-добрите „екземпляри“ от човешката раса, пък е неговият син – малкият Рори. В неговата роля очарователно се представя Джейкъб Трембли. Другото точно попадение в каста на „Хищникът“ е и Стърлинг К. Браун, чийто персонаж се лута между двата лагера на „добрите“ и „лошите“ в рамките на целия филм. Освен като част от групата неудачници на екрана, Оливия Мън се изправя срещу хищник и зад камерата. Актрисата се нае със задачата да уведоми продуцентите от 20th Century Fox, че Блек е наел в каста свой стар другар, който е има минало на сексуално посегателство. Броени дни преди световната премиера компанията принуждава режисьора да изреже сцените със Стивън Уайлдър Стигел. Това от своя страна доведе до „наказанието“ на Мън – тя трябваше да се явява на промо интервютата за филма по време на феста в Торонто сама, след като никой от актьорския екип и самият Блек отказаха да застанат пред медиите с нея. Единствено Холбрук, Трембли и Браун изразиха подкрепата си за Мън, но постфактум.", "date": "2018.09.13", "title": "Оливия Мън гони „Хищникът“ пред и зад екрана"}
{"url": "https://www.monitor.bg:443/bg/a/view/izpravjat-za-20-ti-pyt-pred-temida-28-godishen-starozagorec-144212", "text": "За 20-ти пореден път ще застане пред лицето на Темида 28-годишен старозагорец, който е обвиняем за обира на три апартамента в една и съща жилищна кооперация. За 20-ти пореден път ще застане пред лицето на Темида 28-годишен старозагорец, който е обвиняем за обира на три апартамента в една и съща жилищна кооперация. Натрупалият завиден стаж в килията Иван Георгиев се възползвал от нехайството на собствениците на жилища на първия етаж, които оставяли незаключени входните си врати и за времето от 1 до 10 септември необезпокояван от никого отнесъл със себе си дрехи, дамска чанта, чадъри и др. вещи на обща стойност близо 3 бона, които след това препродал на трети лица.Иван бил спипан при да обере четвърто жилище  в съседна кооперация на 11 септември, на местопрестъплението полицаите открили два юргански чаршафа, в единият от които обирджията успял да прибере дори неизсъхналото пране от простора на домакинята. Мъжът е задържан  за 72 часа с постановление на наблюдаващия досъдебните производства районен прокурор, предстои да бъде поискана постоянна мярка зад решетките. В момента той си прави компания с 23 – годишния си съгражданин Бисер Йорданов, който беше спипан часове след сигнал от нощта на 10 септември за обир на апартамент на улица „Цар Иван Шишман“ в центъра на Стара Загора.", "date": "2018.09.13", "title": "Изправят за 20-ти път пред Темида 28-годишен старозагорец"}
{"url": "https://www.monitor.bg:443/bg/a/view/brijit-makron-igrae-v-tv-serial-144210", "text": "Съпругата на френския президент Еманюел Макрон - Брижит, е поканена да участва в телевизионен минисериал, предаде АФП. Тя ще се появи в епизод на сериала \"Съблекални\", който ще бъде излъчен в събота. Действието в сериала се разиграва в спортен клуб за хора в неравностойно положение. Сега тече осмия му сезон. В епизода в събота госпожа Макрон ще играе самата себе си. \"Научихме, че госпожа Макрон е голям фен на сериала. И тъй като тя го харесва, я попитахме дали иска да участва в него\", разказва Ада Абдели, автор на сериала и един от актьорите в него. Сега по френската телевизия тече осмия му сезон. В епизода, който ще бъде излъчен в събота в 20,40 ч., Брижит Макрон ще влезе в съблекалните на плувци и разговаря с тях. Тя ще бъде с небесно син костюм. Със същия тя беше облечена, когато Еманюел Макрон встъпи официално в длъжност през май 2017 г. Първата дама на Франция сподели, че се страхува страшно много от резултата от изявата си. В миналото тя е била преподавателка по литература и е водила театрален кръжок в гимназията, в която е учил Макрон. Той се влюбил в нея по време на репетиции за училищна пиеса. Самият Макрон се появи за кратко в документалния филм \"Преходът\", посветен на събитията във Франция през 1968 г. и режисиран от Ромен Гупил и бившия европейски депутат Даниел Кон-Бендит. Той бе представен извън конкурсната програма на кинофестивала в Кан.  ", "date": "2018.09.13", "title": " Брижит Макрон играе в тв сериал"}
{"url": "https://www.monitor.bg:443/bg/a/view/sydjat-izvratenjak-za-iznasilvane-na-unosha-144214", "text": "59-годишен бивш затворник и настоящ собственик на малко магазинче в старозагорския ромски квартал „Лозенец“ ще застане на подсъдимата скамейка по обвинение в сексуално посегателство над непълнолетно момче.   59-годишен бивш затворник и настоящ собственик на малко магазинче в старозагорския ромски квартал „Лозенец“ ще застане на подсъдимата скамейка по обвинение в сексуално посегателство над непълнолетно момче. Мургавият Алиосман Б., познат в квартала като Кьор Али, заради загубата на едното си око при поредния престоя зад решетките е задържан под стража след сигнал от 17-годишно съседче. По думите на юношата рецидивистът на два пъти се гаврил с него, случаите били от 26 май и 3 юни т.г. Мъжът се възползвал от желанието на хлапака да си купи евтини цигари и въпреки оказаната съпротива на няколко пъти проникнал в него с члена си. При повторната гавра жертвата получила обилно кръвотечение, което се наложило да бъде спряно с хирургична намеса. Тогава момчето признало за случилото се с него, но междувременно Кьор Али напуснал България и няколко месеца останал на работа в Италия. Той е задържан при влизане обратно през границата , предстои районният съд в Стара Загора да насрочи датата за разглеждане на казуса. Според запознати възрастният извратеняк има и други случаи на подобни похождения, но пострадалите не смеели да се оплачат от страх, че може да им подпали къщите.", "date": "2018.09.13", "title": "Съдят извратеняк за изнасилване на юноша"}
{"url": "https://www.monitor.bg:443/bg/a/view/tyrsjat-svideteli-na-incidenta-s-blysnatoto-dete-v-ruse-144208", "text": "Русенската полиция търси свидетели на инцидента, при който шофьор блъсна дете на велосипед в квартал „Средна кула“ и избяга. Както Агенция „Монитор“ съобщи, произшествието стана във вторник към 18,00 часа на улица „Йордан Йовков“ в района на кръстовище с улица „Димитър Талев“. 13-годишното момче се движело по платното, когато било ударено. След това паднало и загубило съзнание. Работата на полицията се затруднява от това, че хора от квартала дават различни показания за цвета на автомобила и марката му. Освен това иззетите записи от близки до мястото на произшествието камери не давали яснота по случая. Пострадалото дете се намира в Университетската болница „Канев“ в Русе. Постъпило е с комоцио, има и фрактура на ходилото на левия крак. Състоянието му се подобрява и е възможно утре да бъде изписано. Русенската полиция публикува и телефони, на които свидетели на инцидента или хора, които имат информация за случилото се, да се обадят. Те са: 082 /882 433 – Първо РУ, 082 / 882 400 – ОДМВР – Русе, или на тел. 112.", "date": "2018.09.13", "title": "Търсят свидетели на  инцидента с блъснатото дете в Русе"}
{"url": "https://www.monitor.bg:443/bg/a/view/polsha-zashtitava-ungarija-pred-es-144223", "text": "Полша заяви, че ще се противопостави на всякакви наказателни мерки, наложени от ЕС на Унгария, която е обвинена в пренебрегване на правилата на демокрацията. \"Всяка държава има суверенно право да прави вътрешни реформи, каквито смята за уместни\", се казва в разпространено изявление на полското външно министерство. Полша заяви, че ще се противопостави на всякакви наказателни мерки, наложени от ЕС на Унгария, която е обвинена в пренебрегване на правилата на демокрацията. \"Всяка държава има суверенно право да прави вътрешни реформи, каквито смята за уместни\", се казва в разпространено изявление на полското външно министерство. Европейският парламент гласува завчера да започне наказателна процедура срещу Унгария заради пренебрегване нормите на демокрацията, човешките права и корупция - първа стъпка към налагане на наказания по силата на чл. 7 от договора за ЕС. Най-тежката санкция за  Будапеща може да е отнемането  правото ѝ на глас в ЕС, но според регламента, ако дори една страна членка е против, мярката няма да бъде приложена.  ", "date": "2018.09.13", "title": "Полша защитава Унгария пред ЕС"}
{"url": "https://www.monitor.bg:443/bg/a/view/aleksandyr-manolev-se-otkaza-da-byde-transporten-ministyr-144198", "text": "Номинираният от премиера Бойко Борисов за транспортен министър Александър Манолев оттегли кандидатурата си На брифинг в Министерски съвет Манолев обяви, че срещу него \"се води координирана атака със скалъпени обвинения без никакви доказателства. Най-важното за мен е защо точно сега, след като съм заемал редица длъжности в държавата\". По-рано днес бяха публикувани материали в медии, които го дискредитират. \"Имах мъжки разговор с премиера Бойко Борисов и вицепремиера Валери Симеонов\", каза още Манолев, след което е взел решението да се оттегли. По думите му някой се притеснява от реформи в транспортното министерство. Смяната в кабинета трябваше да бъде гласувана днес от парламента, но това не стана, тъй като президентът Румен Радев не издаде указ за освобождаването на Младен Маринов като главен секретар на МВР и така забави рокадите. Манолев трябваше да седне в стола на подалия оставка Ивайло Московски заради тежкия инцидент край Своге. Манолев допълни, че не е сигурен, че ще продължи да изпълнява и досегашната си длъжност на заместник на икономическия министър Емил Караниколов, но ще обсъди с адвокати как да защити правата си. ", "date": "2018.09.13", "title": "Александър Манолев се отказа да бъде транспортен министър"}
{"url": "https://www.monitor.bg:443/bg/a/view/19-godishen-prebi-starec-za-2-kutii-cigari-144197", "text": "Затвор от 15 до 20 години, доживотен затвор или доживотен затвор без замяна може да получи 19-годишният С. С. от село Росица заради грабеж и опит за убийство на 79-годишен мъж от същото село, съобщават от Окръжен съд – Добрич. През нощта на 12 август 2017г.  С.С. е отнел от възрастния мъж две кутии цигари, като употребил за това сила. Грабежът бил придружен с опит за убийство, твърди прокуратурата. Според обвинителния акт младежът влязъл в дома на потърпевшия и му нанесъл множество силни удари по главата и тялото. След побоя пострадалият останал да лежи на пода в дома си, а подсъдимият  взел намиращите се на масата две кутии цигари, едната от които била наполовина празна и тъй като не успял да открие пари, си тръгнал. В хода на разследването било установено, че общата стойност на отнетите чрез употреба на сила вещи възлиза на 7.35 лева. Възрастният мъж бил намерен на сутринта от негов родственик, който го открил на пода окървавен и неконтактен. В много тежко състояние пострадалият бил приет за лечение в добричката болница. Според изготвената в хода на разследването съдебно-медицинска експертиза, вследствие на побоя животът на възрастният мъж е бил в реална опасност и той е оцелял само благодарение на оказаната му навременна високоспециализирана медицинска помощ. През септември пострадалият бил изписан от болница и настанен в хоспис, където постепенно започнал да се възстановява. По време на досъдебното производство обаче мъжът е починал, като причина за смъртта му била заболяване - внезапна сърдечна смърт. Делото ще се гледа от разширен съдебен състав на Окръжен съд – Добрич на 14 септември, от 10.00 часа.", "date": "2018.09.13", "title": "19-годишен преби старец за 2 кутии цигари"}
{"url": "https://www.monitor.bg:443/bg/a/view/borisov-stokoobmenyt-ni-s-maroko-beleji-ryst-144216", "text": "Стокообменът между България и Кралство Мароко през 2017 г. достига върхова стойност от 202,72 млн. долара, като бележи значително нарастване. За сравнение стойността му през 2016 г. е възлизала на 170, 4 млн. долара. Това заяви премиерът Бойко Борисов по време на срещата си с министъра на външните работи на Мароко Насер Бурита, съобщиха от Министерския съвет. Двамата са обсъдили възможностите за задълбочаване на сътрудничеството в сферата на сигурността и изразили убеденост, че такова партньорство ще има висока добавен стойност и за двете страни. Борисов оценил високо политиката на Мароко за регулиране на миграционните потоци и намаляване на миграционния натиск върху Европа и подчертал, че е необходимо засилване на сътрудничеството и обмена на опит между експерти на двете страни.", "date": "2018.09.13", "title": "Борисов: Стокообменът ни с Мароко бележи ръст"}
{"url": "https://www.monitor.bg:443/bg/a/view/obshtinarite-v-sofija-glasuvat-s-tableti-ot-oktomvri-144200", "text": "От октомври общинските съветници в София ще гласуват решенията си с таблети. Това съобщи председателят на Столичния общински съвет (СОС) Елен Герджиков на заседанието в четвъртък. Новата система за гласуване в градския парламент ще струва 100 хиляди лева. От СОС обясниха пред „Монитор“, че плащанията ще започнат едва след като системата бъде въведена в експлоатация, премине обучителния период и заработи. В момента общинарите взимат решения чрез пултове за гласуване. Новата система предвижда всеки един от тях да разполага с персонален таблет, на който ще могат в реално време да четат докладите, по които предстои да гласуват, както и становищата към тях. В реално време ще се вижда и поименното гласуване в зала, ще излиза списък с имена като в Народното събрание. Системата ще дава възможност да се следи много внимателно правилника относно продължителността и поредността на изказванията на общинарите. Подобрения ще има и относно излъчването на заседанията в интернет. Всеки желаещ ще може да гледа ги и през телефона си.", "date": "2018.09.13", "title": "Общинарите в София гласуват с таблети от октомври"}
{"url": "https://www.monitor.bg:443/bg/a/view/lubimi-geroi-i-repliki-ot-bg-filmi-ojivjavat-vyv-viber-144219", "text": "Мобилната платформа за българска кинематография „Обичам българското кино“ е новият дом на култовите игрални, документални, научно-популярни, късометражни и анимационни филми от близкото минало. В подкрепа на вдъхновяващата инициатива Viber пуска уникален безплатен стикер пакет с любими реплики и образи, които са част от живота на няколко поколения. Членовете на специално създаденото за феновете на българското кино Viber Community ще виждат първи атрактивни истории и интервюта зад кадър, live видеа, информация за филмови фестивали, викторини, новини за награди на български продукции и много други интересни новини. Репликите от „Опасен чар“, „Оркестър без име“, „Вчера“, „Войната на таралежите“, „Дами канят“ ще оживеят с образите на Тодор Колев, Стефан Данаилов, Георги Русев, Антон Радичев и др., за да припомнят за златните години на българското кино. „За нас е невероятно удоволствие да подкрепим този проект, който ни връща в хубавите спомени от детството и който без съмнение всеки българин би припознал като любим. Процесът по създаване на стикерите ни накара да си спомним култовите реплики от филми, които ползваме често в ежедневието си: „Ти ли ще ме цакаш с топла бира“; „Лошо, Седларов, лошо!“; „Сега ще видите кон боб яде ли“ и т.н. Така всеки потребител ще може много по-лесно да пресъздаде емоциите си в чата на български и само с един клик“, споделя Атанас Райков, директор бизнес развитие за ЦИЕ, ОНД, Близкия Изток и Северна Африка на Viber. Абонатите на платформата „Обичам българското кино“ ще могат да гледат филми, да ги селектират според интересите си, да получават информация за най-новите продукции, както и за времето и местата, на които те ще се прожектират. Почитателите на седмото изкуство ще имат достъп до информация за всички кинофестивали, провеждани в България, а тези от тях, които живеят в чужбина, ще научават за гостуващите прожекции на български филми. Съвместната инициатива на Viber, Horizon Software Solutions и Филмова студия „Време“ се подкрепя и от Министерството на културата.", "date": "2018.09.13", "title": "Любими герои и реплики от БГ филми оживяват във Viber"}
{"url": "https://www.monitor.bg:443/bg/a/view/sdelkite-za-prodajba-imoti-i-naem-v-turcija-v-turski-liri-144199", "text": "Турският президент Реджеп Тайип Ердоган е издал указ, според който продажбите на имоти и договорите за наем трябва да бъдат извършвани в турски лири, предаде Reuters. Решението, с което ще бъде сложен край на подобни сделки в чуждестранна валута, има за цел да подсили националната валута на Турция - лирата, която се срина главоломно спрямо долара през тази година. Указът е бил публикуван в турския държавен вестник днес. В него се посочва също, че вече сключените в чужда валута сделки трябва да бъдат предоговорени в турски лири в 30-дневен срок.", "date": "2018.09.13", "title": "Сделките за продажба на имоти и наем в Турция в турски лири"}
{"url": "https://www.monitor.bg:443/bg/a/view/pribirat-300-hil-t-rekolta-ot-grozde-144202", "text": "Близо 300 000 т грозде се очаква да бъдат прибрани по време на вече започнала кампания от лозята, а тях 160 000 т ще бъдат използвани за направата на вино, 100 000 г т ще бъдат за сваряване на ракия, около 80 000 т ще станат на гроздова мъст и оцет. Според земеделския министър Румен Порожанов, който откъсна първите чепки в лозята в землището на село Могилово годината за лозопроизводителите няма да бъде по-лоша от миналогодишната независимо от проблемите с наводненията и градушките. По данни на земеделското ведомство, нямало изцяло съсипани от градушките лозя. В момента средната изкупна цена е достигнала 60-80 ст./кг в зависимост от сортовете. В България ма близо 600 000 дка лозови масиви, като малко над 55 на сто от площите са с червени вина, само в Старозагорска област има 23 300 дка, от които 1 300 са с десертни сортове. За преработката на реколтата съществуват 166 сертифицирани изби, още 18 са в процес на сертификация. Работят и първите 7 изби за производство на биовина от масиви, при които се прилагат изцяло екологични стандарти. Продукцията им отива най-вече за Германия, коментираха домакините. Те демонстрираха първата си продукция на пенливо вино, произведено по традиционна за района на Шампан /Франция/ технология. Общо 1 800 са бутилките, приготвени с набраното през 2014 година грозде, които ще бъдат реализирани изцяло на родния пазар. Земеделският министър припомни, че имаме право само на 1% годишно увеличение на лозовите масиви. За преструктуриране на сектора през следващите 4 години са планирани 50 млн лв, а до няколко дни ще бъде представена за обществено обсъждане наредбата. Според министъра, нямало основания за поскъпване на хляба. В момента вървели разговори с големите търговски вериги по темата, очаквало се финалната среща да бъде при премиера Бойко Борисов. По думите му втори проби, изпратени в Монпелие от огнищата за чума по дребните преживни животни в община Болярово, потвърдили предварителните констатации. България е получила похвали от ЕК за действията си както от там, така и за чумата по свинете.", "date": "2018.09.13", "title": "Прибират 300 хил. т реколта от грозде"}
{"url": "https://www.monitor.bg:443/bg/a/view/obshtinari-i-ekoinspektori-chistjat-kraj-jazovir-batak-v-sybota-144203", "text": "Служителите на РИОСВ – Пазарджик, общините Батак, Ракитово и доброволци ще участват в акция за почистване от отпадъци на крайбрежието на язовир „Батак“ (от механа „Острова” към контрастената). Екип на bTV ще отразява с преки включвания хода на акцията. Всички общини на територията, контролирана от РИОСВ – Пазарджик ще участват отново в инициативата „Да изчистим България заедно“, която тази година ще бъде на 15 септември. Събраните отпадъци ще се депонират само на Регионалните системи за управление на отпадъците, отговарящи на нормативните изисквания.Достъпът до тях ще бъде свободен за всички транспортни средства, които се включат в инициативата. Общините получиха чували, ръкавици и бонове за гориво, осигурени от Министерството на околната среда и водите чрез Предприятието за управление на дейностите по опазване на околната среда (ПУДООС). От общината в Пазарджик информираха, че доброволците, които имат желание да се включат в кампанията “Да изчистим България заедно”, все още могат да получат материали ( чували и ръкавици) в кабинет 709 на общинската администрация. Гражданите могат да участват като се погрижат за междублоковото си пространство, спортни и детски площадки, които се намират в близост. Събраните отпадъци ще бъдат вдигнати още същия ден от почистващите фирми, но за това е необходимо да бъде подадена заявка при експертите на Община Пазарджик (034 402 230 или 034 402 213) или на денонощния телефон 034/96 96 96 до 14.09 (петък).  ", "date": "2018.09.13", "title": "Общинари и екоинспектори чистят край язовир“ Батак“ в събота"}
{"url": "https://www.monitor.bg:443/bg/a/view/berlin-i-rim-se-razbraha-za-migrantite-144206", "text": "Вътрешният министър на Германия Хорст Зеехофер обяви, че Италия се е съгласила да вземе обратно мигранти, които са пристигнали на германско-австрийската граница, след като преди това са кандидатствали за получаване на убежище в Италия, съобщи АП.   Зеехофер заяви пред Бундестага (германския парламент), че е било договорено споразумение с Италия, но все още то трябва да бъде официално подписано. Той не даде повече подробности, но преди дни заяви, че в замяна на това Италия да приема по-ранни кандидати за убежище, Германия ще приеме подобен брой мигранти, спасени в морето. Германия вече подписа подобни споразумения с Гърция и Испания. През юни Зеехофер заплаши да връща обратно мигранти на границата, които преди това са били регистрирани другаде. Канцлерът Ангела Меркел настоя, че Германия трябва да постигне споразумения с други страни.  ", "date": "2018.09.13", "title": "Берлин и Рим се разбраха за мигрантите"}
{"url": "https://www.monitor.bg:443/bg/a/view/karadajy-za-tec-varna-tyrgovskijat-registyr-e-publichen-144207", "text": "Търговският регистър е публичен и всички ние се информираме оттам.Така коментира лидерът на ДПС Мустафа Карадайъ новината в медиите, че почетният лидер на движението Ахмед Доган е придобил 75 % от ТЕЦ - Варна от бившия транспортен министър Данаил Папазов. По думите му засега регистърът работи и всеки може да провери. \"Идеята на Търговския регистър е да бъдат информирани всички\", каза той. \"За г-н Доган мога да кажа, че вече почти 6 години не се занимава с актуалната политика. От друга страна всеки български гражданин е свободен да се занимава с икономическа и търговска дейност.\", обясни още Карадайъ и добави: \"Така че нищо ново, а един нормален процес според мен. Така че и ние се информираме от Търговския регистър. За други дейности и бизнеси по-скоро не бих могъл да коментирам\".  Той обясни, че информацията е публична и уточни, че не може да коментира \"чиито и да е бизнеси\".", "date": "2018.09.13", "title": "Карадайъ за ТЕЦ – Варна: Търговският регистър е публичен"}
{"url": "https://www.monitor.bg:443/bg/a/view/a1-shte-predlaga-vsichki-naj-novi-modeli-na-i-phone-144205", "text": "А1 България, част от A1 Group - официален партньор на Apple за Централна и Източна Европа, ще предлага най-новите модели смартфони на iPhone – iPhone Xs, iPhone Xs Max и iPhone Xr. Предварителни поръчки на iPhone Xs и iPhone Xs Max стартират на 21 септември, като двата модела ще бъдат налични в търговската мрежа на А1 от 28 септември. Предварителните заявки на iPhone Xr започват на 19 октомври, а продажбите – на 26 октомври, като моделът ще предложи достъп на повече хора до последните иновации от iPhone. iPhone Xs и iPhone Xs Max използват ново, по-здраво стъкло, и ще имат 3 нови цвята. Корпусите им са с рейтинг IP68 за водо- и прахоустойчивост. iPhone Xs идва с 5.8-инчов OLED дисплей с 458ppi, а iPhone Xs Max използва 6.5-инчов OLED панел, също с 458ppi. iPhone Xs и iPhone Xs Max имат версии с 64 GB, 256 GB и 512 GB. Двата модела разполагат с двойна 12-мегапикселова камера, като едната е с широкоъгълен обектив, а другата – с двойно оптично увеличение. Предната камера е 7-мегапикселова, като към нея има отделна инфрачервена камера и dot проектор, които се използват от системата Face ID. Според Apple това е най-сигурната подобна система на пазара. iPhone Xr ще предложи последните иновации от iPhone на по-достъпна цена. Устройството разполага с 6.1-инчов LCD Liquid Retina дисплей с 326ppi. Моделът има 6 нови цвята и е с рейтинг IP67 за прахо- и водоустойчивост. iPhone Xr, също като другите два нови модела от Apple, залага на новия процесор А12 Bionic и използва новата версия на мобилната операционна система iOS. Устройството ще се предлага във варианти с 64 GB, 128 GB и 256 GB вградена памет. iPhone Xr има единична 12-мегапикселова камера с широкоъгълен обектив, която също предлага оптична стабилизация и достъп до най-новите алгоритми и системи за обработка на кадрите. И тук предната камера е 7-мегапикселова, с отделна инфрачервена камера и dot проектор за системата Face ID.", "date": "2018.09.13", "title": "А1 ще предлага всички най-нови модели на iPhone"}
{"url": "https://www.monitor.bg:443/bg/a/view/vss-uvelichi-sys-17-zaplatite-na-magistratite-144187", "text": "Пленумът на ВСС увеличи със 17% заплатите на съдии, прокурори и следователи. На първото си заседание след лятната ваканция кадровиците на Темида приеха единодушно с 19 гласа „за“ и нито един „против“ внесения от министъра на правосъдието проектобюджет на съдебната власт за 2019 г. и актуализираните бюджетни прогнози за 2020 г. и 2021 г. Той ще бъде внесен в Министерство на финансите и МС за включване в проекта на Закона за държавния бюджет за 2019 г. Пленумът на ВСС възложи мандат на представляващия ВСС Боян Магдалинчев, на председателите на ВКС Лозан Панов и на ВАС Георги Чолаков, както и на главния прокурор Сотир Цацаров да проведат срещи и консултации с компетентните органи от изпълнителната власт за бюджета. През 2019 г. на съдебната власт ще бъде необходим бюджет от 769,4 млн лв. Прогнозата за 2020 г. предвижда 811,4 млн. лв., а за 2021 г.- 870,8 млн. През 2019 г. са предвидени 31 млн. лв. за основен ремонт на сгради на органите на съдебната власт и 2,8 млн. лв. за застраховки на съдебните сгради. Обезпечено е разкриването на 190 нови щатни бройки - 18 магистрати, 3 съдия изпълнители и 169 служители. В бюджета за догодина е заложено и запълването на 44 свободни щата за магистрати, както и наемането на нови 70 съдебни помощници и 18 експерти връзки с обществеността. Планираните разходи за облекло на магистратите са по 2 437 лв. на човек. Главният прокурор Сотир Цацаров заяви, че прокурорската колегия не предвижда увеличение на съдебни служители и прокурорите.", "date": "2018.09.13", "title": "ВСС увеличи със 17% заплатите на магистратите "}
{"url": "https://www.monitor.bg:443/bg/a/view/ultramaratonecyt-krasi-georgiev-s-novo-predizvikatelstvo-144195", "text": "Ултрамаратонецът Краси Георгиев ще се изправи пред ново свое предизвикателство, за което е избрал Пловдив. Атлетът се включва в в програмата на „Пловдив – Европейска столица на културата 2019“ и ще изпита възможностите на физиката и психиката си на 28-и септемврив Пловдив. Типично в негов стил обаче, предизвикателството няма да продължи само в рамките на едно денонощие. Новата цел, пред която Краси се изправя, ще се случи в рамките на 55 часа. Краси ще се опита да издържи физически и психически в продължение на повече от две денонощия, но вече изцяло във външна среда, където влияние ще окажат и метеорологичните условия. Всичко това превръща крайната цел от 55 часа в крайно неясна за постигане. С това предизвикателство Краси се стреми да надгради предното и като социална цел. Събитието е замислено като „Празник на мотивацията“ не само за любителите на бягането, а целта е присъединилите се да открият своя стимул да бъдат активни. Може да се включи всеки, който желае, независимо дали ще използва времето, за да тича, кара колело, кънки, скейтборд или просто да походи. Идеята е да се популяризира спорта и въобще физическата активност, тъй като статистиката за българите е стряскаща и в това отношение – едва 10% от населението у нас спортува активно повече от два часа на седмица, което се отразява и на здравния статус на нацията. За да се промени това, основен ключов елемент е мотивацията, като всеки трябва да потърси онова, което го движи най-силно и да преследва крайната цел, независимо колко недостижима може и да изглежда. В случая на Краси, през тези изтощителни часове отново ще помагат неговите лични „супер герои“ – децата, преборили рака. Отново с подкрепата и на приятелите на атлета от сдружение „Деца с онкохематологични заболявания“, за малките – големи герои, вече преборили едно от най-големите предизвикателства в живота си, ще бъдат събирани пари за спортни мероприятия.  Предизвикателството „55 часа“ стартира на 28-ми септември от Гребната база в Пловдив, ще премине покрай река Марица, за да намери своя дом за повече от две денонощия в Цар-Симеоновата градина в центъра на града, където да се превърне в „Празник на мотивацията“ - част от програмата на \"Пловдив - Европейска столица на културата 2019\". Краси Георгиев е бегачът-ултрамаратонец, който непрестанно изненадва с на пръв поглед непостижимите цели, които си поставя. Краси Георгиев е впечатлявал с постиженията си на едни от най-трудните ултрамаратони в света, сред които определяният за най-тежък в света - Бедуотър 135 в Долината на смъртта в САЩ. Наред с предизвикателствата, Краси подкрепя и значими каузи. С последното си събитие “36 часа” той събра пари за 26 деца, преборили онкологични заболявания, които заминаха за “Игри за победители” в Москва, където спечелиха 27 медала.  ", "date": "2018.09.13", "title": "Ултрамаратонецът Краси Георгиев с ново предизвикателство"}
{"url": "https://www.monitor.bg:443/bg/a/view/nova-agencija-shte-sledi-za-kachestvoto-na-socialnite-uslugi-144190", "text": "Нова агенция ще следи за качеството на социалните услуги в страната. Това предвижда законопроектът за социалните услуги. Структурата ще е изпълнителна агенция към министъра. Предвижда се тя да отговаря за лицензирането на доставчици за социални услуги, контрола върху качеството на услугите, както и върху спазването на правата на ползвателите  и налагането на санкции. Освен това Агенцията ще оказва методическа помощ при разработването на стандартите. По думите на министър Бисер Петков създаването на новата структура е в отговор на вече немалкото случаи на сериозни проблеми в различни социални услуги. В законопроекта е заложено още държавата да гарантира минимален пакет от социални услуги, които да бъдат фиксирани в национална карта. Тя ще бъде подготвена от местното самоуправление, а услугите в нея ще бъдат планирани в зависимост от потребностите на населението в различни общини. Предвижда се и създаване на общодостъпни безплатни услуги, като информиране, консултиране, подкрепа и помощ в кризисна ситуация. В момента от безплатни услуги могат да се възползват само деца и пълнолетни без доходи, докато в новия законопроект доходният критерий ще отпадне. Създават се и две нови услуги за заместваща грижа, които са насочени към подкрепа на хората, полагащи неформална грижа за своите близки, както и за деца, настанени извън семейството. Полагащите грижа ще имат право на безплатни почивки в рамките на всяка календарна година. Проектът се очаква да бъде публикуван за обществено обсъждане на 15 октомври, а през ноември вече да е в Народното събрание. Към момента в България функционират 1322 социални услуги, като общият им капацитет е над 35 000 места. Тази година за тях държавата е отпуснала почти 231 млн. лв.", "date": "2018.09.13", "title": "Нова агенция ще следи за качеството на социалните услуги"}
{"url": "https://www.monitor.bg:443/bg/a/view/nov-umen-chasovnik-ot-apple-144172", "text": "Новите модели iPhone не са всичко, което Apple показа в Калифорния, тъй като представи и Apple Watch Series 4. Новият умен часовник има по-голям дисплей, без рамка, по-бърз процесор и усъвършенствано проследяване на сърдечния ритъм, който дори може да предостави на потребителите ЕКГ отчитане. Въпреки че, това не е гарантиран начин за откриване на сърдечни проблеми, като предсърдно мъждене, Apple казва, че може да сигнализира за потенциални проблеми, които потребителя може да съобщи на своя лекар. Тази функция ще бъде активирана в САЩ по-късно тази година. Apple Watch Series 4 може също да открие необичайно нисък сърдечен ритъм и признаци на предсърдно мъждене чрез подобрените сензори, отдолу на устройството. Apple Watch Series 4 заимства много от iPhone X, с дисплей без рамка и извити ъгли, които на практика премахват короната. Екранът е с 30% по-голям, отколкото при Apple Watch Series 3. Двата размера са се увеличили от 38 мм и 42 мм до 40 мм и 44 мм, въпреки че поради подобренията на екрана, всъщност часовникът не е по-голям. Потребителският интерфейс е преработен, за да се възползва от новия дисплей, с повече възможности за усложнения. Apple е отделил време да проектира нови циферблати на часовници и нови усложнения, а също така и релаксиращ набор от три циферблата, които вървят заедно с приложението Breathe. За да подобри повикванията, Apple  е направил говорителя с 50% по-силен и е преместил микрофона от другата страна на часовника. Приемането на клетъчен сигнал също е подобрено, чрез черните керамични и сапфирени кристални материали, използвани за гърба на часовника, казват от Apple. В същото време цифровата корона вече има хаптична обратна връзка, за да може по-лесно да разбира, какво избира потребителя, така прави и ЕКГ. Всичко трябва да е по-бързо, благодарение на S4 чипсет от 4-то поколение, специално разработен от Apple, който очевидно е до 2 пъти по-бърз, въпреки че Apple не казва от какво е два пъти по-бърз, Watch Series 3 или IPhone от 2007 г. Apple Watch Series 4 се предлага в сребристо, златно или космическо сиво, а предварителните поръчки ще се приемат от петък, 14 септември, с доставка седмица по-късно на 21 септември. За най-малкия размер от 40 мм цената е $ 399 за основния модел и $ 499 за модела с клетъчна свързаност, а моделите от 44мм са на цени $ 429 и $ 529.", "date": "2018.09.13", "title": "Нов умен часовник от Apple"}
{"url": "https://www.monitor.bg:443/bg/a/view/za-8-meseca-na-letishteto-v-burgas-sa-obslujeni-18-727-samoleta-144188", "text": "Летище Бургас е обслужило за първите осем месеца на година 18 727 самолета. Това е с 8% повече от предходната година. Информацията е на пресслужбата на летището. Най-много самолетодвижения на ден са отбелязани на 27 юли - 256, а рекордът по отношение на натоварването с пътници за един ден е на 10 август - 40 932. За същия период са регистрирани най-много пътници от Русия, следвани от пътниците от Великобритания, Германия, Полша и Чехия. От пресслужбата на летището поясниха, че първите осем месеца на годината са били рекордни. До края на август са регистрирани 2 705 272 пътника, което е увеличение спрямо същия период на 2017 г. с 10 на сто. Очакванията са до края на годината броят на пътниците на Летище Бургас да се увеличи до 12%. От ръководството на летището информираха, че всеки сезон летищата в Бургас и Варна посрещат повече туристи и привличат по-голям интерес от международните авиокомпании. От началото на концесията досега сме обслужили 45 500 000 пътници. Ще продължаваме да работим усилено, за да разраснем летищата и сме благодарни на дългогодишните ни партньори, добавиха от летището. През 2006 година германо-българскaта компания спечели концесията за управление на двете летища за 35 години. През 2017 година Летище Бургас и това във Варна са посрещнали повече от 4 900 000 пътници и повече от 37 000 полета на 99 български и чуждестранни авиокомпании, изпълняващи чартърни и редовни полети до повече от 181 дестинации в Европа, Близкия изток и Северна Африка.", "date": "2018.09.13", "title": "За 8 месеца на летището в Бургас са обслужени 18 727 самолета"}
{"url": "https://www.monitor.bg:443/bg/a/view/henri-kavil-svalja-nametaloto-na-supermen-144189", "text": "Британският актьор Хенри Кавил, търсил справедливост от името на Супермен в три филма от поредицата, се отказа от ролята на героя. Причината – неговите представители и компанията Warner Bros. не постигнаха споразумение за изявата му в предстоящата лента „Шазам!“. \"Някои части от предишните филми не бяха успешни. Супермен е като Джеймс Бонд и след известно време започваш да търсиш нови актьори\", заявиха представител на Warner Bros. пред сп. The Hollywood Reporter. От филмовата компания заявиха още, че винаги „много са уважавали“ 35-годишния актьор. Междувременно от Warner Bros. са се съсредоточили върху Супергърл - младата героиня, която е братовчедка на Кал- Ел, както е рожденото име на Кларк Кент. Кавил сложи за първи път наметалото на Супермен за филма „Човек от стомана“ през 2013 година. Другите две продукции са „Батман срещу Супермен: Зората на справедливостта“ (2016) и „Лигата на справедливостта“ (2017) .", "date": "2018.09.13", "title": "Хенри Кавил сваля наметалото на Супермен"}
{"url": "https://www.monitor.bg:443/bg/a/view/avstrijsko-radio-vyrti-azis-144196", "text": "Австрийското радио FM4 поздравява слушателите си с новата песен на Азис - „Позна ли ме?“. Радиоводещият с български корени Тодор Овчаров посвети цял анализ на парчето, обявявайки го като „не само музикален феномен, а и социален феномен, който се бори срещу глупостта и омразата“. Той не пропусна да защити и участието на актрисата Цветана Манева в проекта. „Може би Азис ще използва популярността си да промени публиката. Колкото повече хора си задават тези въпроси, Точно затова Азис сега звучи за втори път по радио FM4“, категоричен е водещият. Първият път, когато гласът на Костинбродският славей се чу в австрийското радио, когато тоталният му хит „Хабиби“ намери място в класацията „25 песни, които ни показват накъде върви музиката“ на авторитетния всекидневник The New York Times.", "date": "2018.09.13", "title": "Австрийско радио върти Азис "}
{"url": "https://www.monitor.bg:443/bg/a/view/shvejcarec-obvinen-za-terorizym-i-kontrabanda-na-oryjie-144191", "text": "Спецпрокуратурата повдигна обвинения на швейцарски гражданин за тероризъм и контрабанда на оръжия през границата, съобщиха от държавното обвинение. На 11 септемврви т.г., вечерта, на ГКПП „Капитан Андреево“, при операция на Гранична полиция, ДАНС и Специализираната прокуратура  е задържан гражданин на Конфедерация Швейцария. Той е направил опит да премине в Турция, с намерение да продължи пътуването си до Сирия. В управлявания от него джип с швейцарска регистрация са открити три пушки /две автоматични карабини и една гладкоцевна ловна пушка/, пистолет „Зиг Зауер“, около 400  патрони за тях, както и множество хладни оръжия - 24 ножа и др. В личните вещи на швейцарския гражданин е намерена и карта с отбелязвания на маршрута му, с крайна цел гр. Идлиб, Сирия. Мъжът и автомобилът са били обявени за издирване от швейцарските власти в Шенгенската информационна система, с информацията, че лицето е въоръжено. Предоставена е и информация, че неговият баща е сигнализирал полицията, че синът му е изчезнал заедно с автомобила, като от жилището им липсват огнестрелни оръжия и боеприпаси. На 12 септември на швейцарския гражданин са повдигнати от Специализираната прокуратура обвинения за тероризъм и контрабанда на оръжия през държавната граница, като с постановление на наблюдаващия прокурор той е задържан за срок до 72 часа. Според  първоначалните му обяснения, задържаният искал да окаже помощ на цивилни граждани в Сирия. На 14 септември в Специализирания наказателен съд ще бъде внесено искане за задържане под стража. На обвиняемия е назначена и съдебно-психиатрична експертиза.", "date": "2018.09.13", "title": "Швейцарец обвинен за тероризъм и контрабанда на оръжие"}
{"url": "https://www.monitor.bg:443/bg/a/view/mvf-syvetva-rusija-da-namali-oshte-vodeshtata-si-lihva-144192", "text": "Международният валутен фонд (МВФ) посочи, че Русия може да се повлияе положително от допълнително намаляване на водещите лихви, ако инфлацията остане ограничена, предаде Reuters. Ден преди заседанието на руската централна банка МВФ в петък посочи, че допълнително парично облекчаване може да е подходящо, ако инфлацията остане под целевите 4%, а инфлационният натиск остане малък. Очакванията са централната банка да остави без промяна ключовата си лихва на равнище 7,25%. Институцията обаче може да затегне политиката си, като се имат предвид рисковете, свързани със слабата валута, според анкета на агенцията. МВФ посочи още, че подкрепя плана за повишаване на пенсионната възраст за мъжете и жените, който предизвика протести в цяла Русия и подкопа рейтинга на президента Владимир Путин. Фондът остави без промяна прогнозата си за растежа на икономиката на Русия на равнище 1,7%, допълва ТАСС. Според МВФ средносрочните перспективи остават консервативни заради структурните затруднения и дългосрочните последици от санкциите. Без структурни реформи очакваният икономически растеж е 1,5 на сто, а паричната политика ще стабилизира инфлацията на равнище 4% към края на 2019 г.", "date": "2018.09.13", "title": "МВФ съветва Русия да намали още водещата си лихва"}
{"url": "https://www.monitor.bg:443/bg/a/view/lili-ivanova-se-sreshtna-s-fandykova-144186", "text": "Примата на българската естрада Лили Иванова се срещна с кмета на София Йорданка Фандъкова. Изпълнителката на „Щурче“ е посетила столична община преди дни, като по време на визитата й там двете говорили предимно за култура. написа Иванова в социалните мрежи под общи кадри с Фандъкова. По време на посещението й в общината, певицата остави и автографа си върху диск от последния си албум, който стана пазарен факт миналото лято. Междувременно към момента тя е ангажирана с подготовката за трите си финални концерта от турнето „За пълноценни мигове с музиката“. След като през годината обиколи някои от големите градове в страната, Иванова ще отпусне мощния си глас в три поредни вечери, а мястото на срещата й с феновете в София е НДК. Да завърши музикалната си обиколка с повече от един гастрола в зала 1 не е новост за Лили. Миналата година тя притаи дъха на близо 10 000 свои почитатели, като излезе на сцената в два дни един след друг. След главоломния успех тогава, този път тя ще даде тон за песен на 25, 26 и 27 октомври.", "date": "2018.09.13", "title": "Лили Иванова се срещна с Фандъкова"}
{"url": "https://www.monitor.bg:443/bg/a/view/visente-amigo-idva-s-30-godishna-kitara-144194", "text": "Наследникът на Пако де Лусия - Висенте Амиго ще пристигне за първия си концерт в България на 27 септември в зала 1 на НДК с най-добрия си „приятел“ – 30-годишната му китара. Фламенко геният винаги говори за инструмента си с любов като за любима жена. Амиго споделя, че връзката му с нея е ключова за развитието на стила му, която определя като „морска сол в рана“. Именно това ще демонстрира със спектакъла си „Сърцето на Андалусия“ китаристът от Кордоба. Носител на „Грами“ за латино музика е подготвил двучасово шоу за българската публика. Акцент в концерта ще бъдат композициите от последния му студиен албум – Memoria de los Sentidos (Спомени за чувствата), но почитателите му ще се насладят и на таланта му на композитор, като се разходят виртуално през всички албуми на изкусния музикант с повече от 30-годишна фламенко история с най-доброто, което е създал. А то е: осем студийни албума с многобройни награди за фламенко, включително и за „най-добър фламенко китарист“ от сп. „Guitar Player“, златен медал за изящни изкуства от испанското правителство, а за албума си „Ciudad de Las Ideas“ получава „Грами“. Номинация за престижното отличие получава и последният му албум от 2017-а „Memoria de los Sentidos“, в категорията „Best World Music Album“. Висенте Амиго идва в София по покана на Germi Art & Entertainment и с подкрепата на Институт Сервантес. Билетите за концерта Сърцето на Андалусия са на цени от 50 до 100 лв.", "date": "2018.09.13", "title": "Висенте Амиго идва с 30-годишна китара"}
{"url": "https://www.monitor.bg:443/bg/a/view/siderov-zapodozrja-umisyl-ot-radev-zaradi-ukaza-144179", "text": "Лидерът на ‚Атака“ и шеф на парламентарната група на патриотите Волен Сидеров заподозря умисъл от страна на президентската институция да бави указа за освобождаването на Младен Маринов. „Със сигурност има умисъл. Въпросът е дали е това по технически причини. Разбрах, че пътува, но пътуването не би трябвало да попречи. Дали по някакви други причини, по-дълбочинни? Не знам. Президентът е този, който трябва да отговори“, обясни Сидеров. Той изрази надежда Румен Радев да не цели с този си ход предизвикване на правителствена криза. Това не би било държавнически ход, защото паузата, липсата на влизане във функции на новите министри се отразява зле, коментира Сидеров. Според него ходовете на един президент трябва да бъдат много добре премислени и да не са игра напук. \"В обществен интерес ли е да се бави изборът на нов министър на вътрешните работи? Нека всеки си отговори сам.\", попита той. По думите на Сидеров не смята, че този ход на президента ще предизвика  правителствена криза и предсрочни избори. „Самият президент съвсем наскоро каза, че не вижда условие за такова развитие на нещата. Смятам, че той не цели това\", каза Волен Сидеров, но отбеляза, че не трябва да има битка между институциите. Той дори бил склонен да предложи на колегите си от ГЕРБ да подкрепят ветото на президента върху промените в АПК, но мотивите на държавния глава били слаби. И ветото като че ли е игра напук, коментира Сидеров. Според него вероятно гласуването на министерските оставки ще е другата седмица.", "date": "2018.09.13", "title": "Сидеров заподозря умисъл от Радев заради указа"}
{"url": "https://www.monitor.bg:443/bg/a/view/fandykova-priemam-kritika-no-njama-da-tyrpja-lyji-144180", "text": "Приемам всяка критика, работя за това да бъдат преодолявани проблеми, но няма да търпя лъжите и манипулациите. Това обяви кметът на София Йорданка Фандъкова при старта на новия сезон на Столичния общински съвет (СОС). Шефът на групата на БСП в СОС Калоян Паргов обвини градоначалника, че е заложник на предизборна компания. Фандъкова отвърна, че социалистите са специалисти по пиар и всяка политическа сила си избира стила на поведение. Паргов скочи на кмета и по темета за замърсяването на въздуха като цитира доклад на Европейската сметна палата, който сочел, че от 2009-2016г. София е направила инвенстиции от 600 млн.лв. в околна среда, а въздуха е станал пет пъти по-мръсен. Кметът на София посочи, че през 2009г. дните със замърсен въздуха са били 161, а през 2016г - 71. Фандъкова обясни, общината вече има и пълната готовност да реализира частта от новата програма за борбата с мръсния въздух за намаляване на емисиите от битово отопление.", "date": "2018.09.13", "title": "Фандъкова: Приемам критика, но няма да търпя лъжи "}
{"url": "https://www.monitor.bg:443/bg/a/view/petiva-ubiti-pri-strelba-v-kalifornija-144178", "text": "Мъж откри стрелба в Бейкърсфийлд, Калифорния убивайки 5 човека, включително жена си, преди да се самоубие, съобщиха от местната полиция. Все още не е ясно какво е причинило избухването на стрелеца, съобщиха от Ен Би Си, но е вероятно да има връзка между стрелеца и жертвите му. Стрелецът се е самоубил, след като един от полицаите се е доближил до него, съобщават от полицията. 6 човека са мъртви, а полицията разполага с 5 местопрестъпления и доста свидетели. Властите са получили първия сигнал около 17:20 местно време, твърди лейтенант Марк Кинг от шерифския офис в Кърн Кътнри. Трима човека включително стрелецът и жена му се смята, че са застреляни пред търговски камион В 17:34 ч. местно време властите са получили сигнал за мъж, който стреля на няколко километра от мястото на първия сигнал, съобщи Кинг. Петнайсет минути по-късно колата на жена, в която е било и нейното дете е била открадната докато те са били в нея, но майката е успяла да убеди стрелеца да ги пусне и да вземе колата, каза още лейтенанта, като добави, че жената и детето са се отървали без наранявания. \"Заподозреният се е самоубил\", казаха от полицията по време на пресконференцията и добавиха, \"съпругата му също е мъртва\". Според силите на реда разследването може да отнеме дни, тъй като има поне 30 свидетели, които трябва да бъдат разпитани, освен това трябва да се прегледа и камерата на полицая, който е бил най-близо до стрелеца. \"Много е необичайно да имаме 6 убити в един инцидент\", заявиха от полицията, като след това добавиха \"изглежда това започва да се приема за нормално\".", "date": "2018.09.13", "title": "Петима убити при стрелба в Калифорния"}
{"url": "https://www.monitor.bg:443/bg/a/view/dps-ima-nujda-ot-poveche-koordinacija-mejdu-instituciite-144182", "text": "Държавата и обществото имат нужда от координация между институциите, но за съжаление наблюдаваме точно обратния процес. Това коментира лидерът на ДПС Мустафа Карадайъ , а повод за оказа отложеното гласуване на рокадите в кабинета, тъй като президента Румен Радев все още не е подписал указа за освобождаването на Младен Маринов, който пък трябва да оглави МВР. Според него отношенията между институциите не са на необходимото ниво. Въпреки това той препоръча първо да се изясни фактологията за липсата на президентски указа и едва тогава да се правят изводи дали това е умишлено. „Формулата на това управление е грешна и това управление нищо добро не може да роди за нашето общество“, коментира още Карадайъ. На свой ред пък БСП дадоха да се разбере, че също са останали изненадани от това, че Радев все още не подписал указа. Според социалистът Драгомир Стойнев  хубаво било да има комуникация между институциите. Червеният депутат обаче не вижда умисъл в поведението на Радев. Той обаче направи уговорката, че решението кога да подпише, си е право на държавния глава. По думите му със смяната на министрите нищо нямало да се промени и припомни, че БСП искат предсрочни избори. ", "date": "2018.09.13", "title": "ДПС: Има нужда от повече координация между институциите (ОБНОВЕНА)"}
{"url": "https://www.monitor.bg:443/bg/a/view/ch-ez-proverjava-syoryjenijata-si-okolo-uchebnite-zavedenija-144181", "text": "В навечерието на новата учебна година ЧЕЗ Разпределение България извърши извънредни обходи на съоръженията от електроразпределителната мрежа, които се намират в близост до училища и детски градини, разположени на обслужваната от дружеството територия в Западна България. Проверката има за цел да потвърди, че съоръженията са в идеално техническо състояние, не представляват опасност за децата и няма да смущават учебния процес. Констатираните забележки се отстраняват незабавно. От „Електроразпределение Север“ пък информираха за готовността си да реагират незабавно при непредвидени повреди по съоръженията на територията, обслужвана от дружеството. В координация работят и диспечерските центрове, които ръководят дейностите на екипите. Телефон 0700 1 61 61 е на разположение на клиентите 24 часа в денонощието за подаване на сигнали във връзка с електрозахранването. Клиентите могат да се обаждат по всички въпроси, касаещи работата на електроразпределителната мрежа в Североизточна България, включително разбити и повредени касети и електрически табла, каквито случаи има нерядко. Служителите на ЕРП Север ще извършат своевременна проверка на всеки сигнал и ще предприемат необходимите мерки.", "date": "2018.09.13", "title": "ЧЕЗ проверява съоръженията си около учебните заведения"}
{"url": "https://www.monitor.bg:443/bg/a/view/chetirima-futbolisti-zaginaha-v-katastrofa-144183", "text": "Четиримата загинали в жестоката автомобилна катастрофа край село Горна Студена (на главния път Плевен - Русе) са футболисти на отбора на ОФК Павликени, състезаващ се в Северозападната трета лига. Това са играещият помощник-треньор и нападател Димитър Кушев, Генчо Стефанов, Георги Вълчев и Ивелин Иванов. Те са се прибирали от мач от турнира за Купата на аматьорската лига, в който техният отбор е гостувал в свищовското село Козловец. Павликенци са спечелили с 3:1. Автомобилът е бил управляван от 19-годишния Ивелин, който не се е съобразил със знак „Стоп”, тръгнал е рязко и е бил ударен от тежкотоварен камион ТИР, пътуващ в посока Русе. Камионът е влачил вероятно колата, която е намерена на около 50 метра от мястото на инцидента. Пожарникарите трябвало да разрежат колата, за да извадят телата на младите мъже. Димитър Кушев е най-известното име сред четиримата, той има мачове и голове и в А група. Той беше играещ помощник-треньор, а старши на Павликени е Димитър Тодоров. Най-вероятно срещата от предстоящия кръг на Северозападната трета лига Академик (Свищов)- Павликени ще бъде отложена.", "date": "2018.09.13", "title": "Четирима футболисти загинаха в катастрофа"}
{"url": "https://www.monitor.bg:443/bg/a/view/ecb-verojatno-shte-namali-mesechnoto-izkupuvane-na-aktivi-do-15-mlrd-144185", "text": "Европейската централна банка (ЕЦБ) вероятно ще реши на днешното си заседание да намали месечното изкупуване на активи до 15 млрд. евро спрямо сегашните 30 милиарда, така че да може да сложи край на програмата си за стимулиране на икономиката в края на годината, предадоха ДПА и АП. Очаква се също така ЕЦБ да обяви намерението си поне до средата на 2019 г. да не повишава лихвите, които са на исторически ниското нулево равнище от март 2016 г.. Анализаторите ще следят с голямо внимание оценката на ЕЦБ за рисковете за растежа в еврозоната от търговската война и италианския дълг, отбелязва Франс прес. Конюнктурата в еврозоната показва признаци на охлаждане след по-слабото второ тримесечие в сравнение с отличните показатели от края на 2017 година. Свидетелство за това е спадът на промишленото производство с 0,8 на сто през юли. Това предвещава по-слабо трето тримесечие, навеждащо на мисълта, че ЕЦБ \"ще подходи внимателно към политиката на нормализиране\", според Джак Алън, икономист от Capital Economics. Освен това макроикономическите рискове са неимоверно големи, тъй като валутната криза в страните с нововъзникваща пазарна икономика и опасенията за италианския дълг се прибавиха към търговското напрежение, изтъква Кристиан Тьодтман, икономист в банка Deka. Далечен изглежда и евентуално търговско споразумение между Вашингтон и Европейския съюз на фона на заплахите за въвеждане на допълнителни мита и от двете страни. Турската и аржентинската валутна криза подхранва опасения от разпространение към други страни, което косвено да се отрази на страните износителки от еврозоната. Възможно е обаче хоризонтът да се проясни откъм Брекзита. Според европейския преговарящ Мишел Барние, възможно е да бъде постигнато споразумение с Великобритания до два месеца. В този контекст се очаква управителният съвет на ЕЦБ много внимателно да формулира оценката си за рисковете за икономиката, които в края на юли бяха определени като \"глобално балансирани\". Всяко отклонение на ЕЦБ към по-песимистичен тон може да предизвика сътресения на финансовите пазари и да окаже натиск над еврото. След заседанието си днес ЕЦБ ще представи и прогнозите си за 2020 година, които анализаторите следят с голямо внимание.", "date": "2018.09.13", "title": "ЕЦБ вероятно ще намали месечното изкупуване на активи до €15 млрд."}
{"url": "https://www.monitor.bg:443/bg/a/view/riana-pokaza-divi-i-gotini-prashki-144184", "text": "Певицата Риана представи колекцията си от сутиени и прашки „Диви и готини“ в рамките на седмицата на модата в Ню Йорк. Бельо и спално облекло във всички цветове и размери беше представено по време на дефилето на перлата от Барбадос. Изпълнителката на Diamonds заложи както на кльощави, така и на закръглени манекенки, а на подуима се появиха и бременни жени. Терен на бляскавото събитие даде хале на бивша корабостроителница в Бруклин. Декорът бе постмодернистичен, осеян със зеленина - от кактуси до хидропонни салати, от огромни зелени сфери до саксии, подредени по етажерки. Относно линията си, 30-годишната звезда заяви още през май, че иска да накара жените да почувстват, че не са една единствена личност, а че могат да да бъдат игриви или ласкави, или загадъчни и зловещи като „черни вдовици\".", "date": "2018.09.13", "title": "Риана показа „Диви и готини“ прашки"}
{"url": "https://www.monitor.bg:443/bg/a/view/alkoholyt-mente-dokarva-sterilitet-pri-myjete-144147", "text": "Повече от половината мъже, които редовно пият алкохол менте, страдат от стерилитет, предупреждават специалисти по репродуктивно здраве. В някои случаи обаче се раждат деца, но те са с увреждания най-често на черния дроб и очите. Медиците предупреждават, че риск в алкохола менте са изкуствените оцветители и аромати, които се слагат в него, за да се докара на мирис и вид. Фалшивият алкохол не може да бъде разпознат без лабораторен анализ. Единственият начин е хората да внимават какво пият и да не купуват ракии без етикет от случайни хора, предупреждават тосиколози. Всяка година жертвите му са между 5 и 7. Десетки са натровените и детоксикирани в болниците. Две големи отравяния с метилов алкохол им в България. Едното е през 1944 г., когато в страната ниа влиза съветската армия. Десетки червеноармейци се натравят с метилалкохол в Бургас. Второто е през 70-те години в Русе. Тогава също се отравят няколко семейства след запой с откраднат метилов алкохол от фабрика за бои за обувки.", "date": "2018.09.13", "title": "Алкохолът менте докарва стерилитет при мъжете"}
{"url": "https://www.monitor.bg:443/bg/a/view/kyde-i-koga-njama-da-ima-voda-v-sofija-na-14-septemvri-144171", "text": "На 14 септември 2018 г. (петък), във връзка с превключване на уличен водопровод на ул. „Самодивско изворче“, жк. „Разсадника – Коньовица“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Самодивско изворче“ от ул. „Алеко Туранджа“ до бул. „Възкресение“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самодивско изворче“ на ъгъла с ул. „Алеко Туранджа“.   На 14 септември 2018 г. (петък), във връзка с подмяна на спирателен кран на бул. „Сливница“, кв. „Модерно предградие“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:   бул. „Сливница“ от ул. „Адам Мицкевич“ до ул. „Стефан Дуньов“.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ на кръстовището с ул. „Стефан Дуньов“.   На 14 септември 2018 г. (петък), във връзка с подмяна на сградно водопроводно отклонение на ул. „Александър Стамболийски“, гр. Банкя, се налага спиране на водоподаването от 10:00 до 16:30 часа на клиентите на „Софийска вода”, живеещи в района на:  ул. „Александър Стамболийски“ от ул. „Христо Смирненски“ до ул. „Александър Стамболийски“ №107 ул. „Захари Стоянов“, ул. „Георги  Бенковски“ и ул. „Родина“.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Стамболийски“ №90.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.09.13", "title": "Къде и кога няма да има вода в София на 14 септември?"}
{"url": "https://www.monitor.bg:443/bg/a/view/utre-se-otvarjat-cenovite-oferti-za-7-5-km-ot-pyt-i-i-8611-belica-zagrajden-144177", "text": "Ценовите оферти в обществената поръчка за избор на изпълнител за извършването на проучвателно-проектантски работи и строителството на 7,5 км от път III-8611 Белица - Загражден от км 10+430 до км 18+000 ще бъдат отворени утре. Проектът ще се изпълни със средства от бюджета на Агенция „Пътна инфраструктура“, съобщиха от ведомството. Пътят Белица - Загражден, преминава през област Смолян. Третокласният път осигурява бърза връзка на жителите на селата Баните, Давидково и Загражден с област Пловдив и е алтернатива на път II-86 Пловдив - Асеновград. Общата прогнозна стойност на обществената поръчка е 3 785 000 лв. без ДДС. Срокът за изпълнение на строително-монтажните работи е 365 календарни дни. Ценовите оферти ще бъдат отворени на 14 септември в 9,30 ч., в зала 702 в АПИ.", "date": "2018.09.13", "title": "Утре се отварят ценовите оферти за 7,5 км от път IІI-8611 Белица - Загражден"}
{"url": "https://www.monitor.bg:443/bg/a/view/apple-s-tri-novi-telefona-144156", "text": "На годишното събитие на Apple, бяха представени три нови мобилни телефона iPhone за 2018 г., стандартен 5.8-инчов OLED iPhone XS, голям 6.5-инчов OLED iPhone XS Max и по-евтиният 6.1-инчов LCD iPhone XR. И трите телефона са възприели стила на iPhone X, който бе представен миналата година, което означава дисплей с малък прорез в горната част, Face ID отключване и липса на сензор за пръстови отпечатъци, като освен Touch ID с iPhone 8 и iPhone 8 Plus си отива и характерния за iPhone дизайн.   Камерите също са подобрени с нови сензори, способни да улавят повече светлина за по-кратко време. Въпреки че, двете 12 + 12-мегапикселови задни камери на XS и XS Max са подобни на използваните в iPhone X, Apple казва, че усъвършенстваният чип A12 ще подобри обработката на изображения и ще предоставя още по-добри снимки при различни условия. За снимки с ефект bokeh (замъгляващ фона на изображението), новата комбинация от камери и чипсет ще предоставя възможността да настрои дълбочината на фона (замъгляването на фона), след като снимката е направена. IPhone XR остава с единична 12-мегапикселова камера, но Apple казва, че ще може да се правят същите корекции на дълбочината на фона, след като снимката се направи, като при iPhone XS и iPhone XS Max. Освен подобрените спецификации, нищо друго не е променено, когато тези телефони бъдат сравнени с iPhone X от 2017 г. Ще трябва да се изчака до 2019 г. за по-драматична външна промяна на Apple iPhone, като не трябва да се забравя, че iPhone X бе значителна промяна в дизайна.     Apple е подобрил и живота на батерията, като новият iPhone XS ще издържа 30 минути по-дълго от iPhone X, а iPhone XS Max 90 минути по-дълго от iPhone X. Междувременно, iPhone XR ще издържа с час и половина повече между зарежданията, отколкото iPhone 8 Plus. Цената зависи от модела и размера на пространството за съхранение. IPhone XR, който се предлага в бяло, черно, синьо, коралово, жълто и червено, може да разполага с 64 GB, 128 GB или 256 GB пространство за съхранение, като цената започва от $ 749, а предварителните поръчки ще се приемат от 19 октомври. IPhone XS и iPhone XS Max се предлагат т в златисто, сребристо и космическо сиво, с 64 GB, 256 GB или 512 GB, като цената на модела XS започва от $ 999, а на XS Max е с още $ 100 по-висока от $ 1,099. За двата модела предварителните поръчки ще се приемат от петък, 14 септември, като доставките започват от петък, 21 септември.", "date": "2018.09.13", "title": "Apple с три нови телефона"}
{"url": "https://www.monitor.bg:443/bg/a/view/v-rusija-uzakonjavat-duelite-144170", "text": "Руската Дума в скоро време ще разгледа законодателна инициатива, легализираща и регламентираща провеждането на дуели в страната, предават агенциите. Автор на нормативния документ е депутатът от либералдемократическата партия Сергей Иванов, информира РИА Новости. Народният избраник вече е внесъл в деловодството на долната камара на парламента проект на Кодекс на дуелите. „В последно време се появи тенденция от страна на държавни и общински служители да призовават на дуел граждани, изразяващи гледни точки, различни от официалните“, аргументира се депутатът в обяснителните си записки към нормативния акт. Целта на проектодокумента е да „формулира и систематизира причините за призоваване на дуел и реда на неговото провеждане“. Според кодекса, например, въоръжен двубой ще може да се провежда само между равни съперници. Друг пункт задължава държавните и общински служители да отклоняват призивите за дуел, отправени им от граждани, давайки им право първо да потърсят правата си в съда, допълва РИА Новости. „Дуел между граждани е възможен, но представлява аномалия“, се казва още в проекта на кодекс.       Инициативата на депутата Иванов идва два дни след като началникът не новосъздадената руска Национална гвардия Виктор Золотов в свое видео обръщение призова опозиционера Алексей Навални на дуел и обеща да направи от него „сочна котлета“. Повод за отправената закана стана разследване на Фонда за борба с корупцията на Навални, в което се твърди, че продуктите за гвардията се купуват по завишени цени.  ", "date": "2018.09.13", "title": "В Русия узаконяват дуелите "}
{"url": "https://www.monitor.bg:443/bg/a/view/syboriha-vetoto-na-prezidenta-za-apk-144174", "text": "Народното събрание прие повторно промените в Административно-процесуалният кодекс (АПК) и така отхвърли ветото на президента Румен Радев върху него. Депутатите подкрепиха отново промените със 146 гласа „за“, само 69 БСП „против“ и без нито един „въздържал се“. Промените бяха подкрепени от парламентарните групи на ГЕРБ, „Обединени патриоти“, ДПС и „Воля“. „Против“ промените и „за“ ветото гласуваха само депутатите от БСП. Президентът върна закона заради увеличението на таксите в касационното производство , като според него така се ограничава възможностите за пълноценна защита на гражданите и юридическите лица срещу незаконосъобразни актове на администрацията. Това бе и основният спор по време на дебатите между управляващи и опозиция по време на дебатите в пленарна зала. Лидерът на БСП Корнелия Нинова дори обясни, че червените са готово с жалба до Конституционни съд и ще я внесат,  веднага след като законът бъде обнародван  в държавен вестник. Това на свой ред пък ще стане в рамките на 7 дни. Да не се посяга върху демократичното функциониране на държавата с приемането на измененията на АПК., призова пък социалистът Крум Зарков. В началото на дебата Хамид Хамид от ДПС, че около 95 % от гостите и НПО-та на заседанието на правната комисия, която гледала промените и ветото върху АПК, се явяват за първи път. В тази връзка той попита къде са били всички те преди две години, когато тези изменения са започнали да се обсъждат. коментира той. Според него на сметките и грантовете, които получават, могат да завидят и големите фамилии, станали печално известни последните дни и именно тези НПО-та нямат по 350 лева за касационно обжалване. Хамид припомни, че в обсъждането на текстовете участвали редица експерти, а над 70 % от текстовете на вносителите са били изменени. По думите му всички възражения са от организации, които могат да си позволят много по-високи такси. Той припомни, че не се затрудняват гражданите, тъй като те мога да бъдат освободени от такси, ако докажат, че не могат да ги платят. Всички говорят за таксата, която се увеличава от 5 на 70 лева за касационно обжалване, а никой не говори за бай Пенчо, който вместо да даде 500 лева, за да стигне до София и да обжалва, ще плати само до автобуса до  Шумен, където има съд като слънце“, каза още Хамид. На свой ред шефът на правната комисия Данаил Кирилов обясни, от 10-те организации на заседанието на правната комисия, 8-м са били с ясно дефиниран интерес в екологичния сектор и постоянно са цитирали становище на Асоциацията на парковете в България. В него имало 10 таблици от сайта на ЕК за натовареността на съда, а под всяка от тях бележки на Тома Белев.  Кирилов обясни още, че са осигурили адекватна защита на хората в неравностойно положение и съдът може да ги освободи от плащането на такси, ако те са социално слаби. Сегашният режим е три пъти по-рестриктивен, каза Кирилов по адрес на упреците на БСП и избори нещата, с които съдът ще се съобрази при решението си да отпадне ли такса за даден човек – доходи, заявление за имотно състояние, възраст, семейно и здравословно положение, трудова заетост.", "date": "2018.09.13", "title": "Събориха ветото на президента за АПК (ОБНОВЕНА)"}
{"url": "https://www.monitor.bg:443/bg/a/view/ns-vika-cacarov-i-radev-za-brata-na-bsp-deputat-144173", "text": "Главният прокурор Сотир Цацаров и вътрешният министър Валентин Радев да дойдат в 11.00 в НС за да дадат обяснения за случай от последните дни за брат на БСП депутат, избягал от страната, въпреки че е срещу него има обвинения. Това поискаха от ГЕРБ, а след бурни дебати бе подложено ба гласуване и прието със 118 гласа \"за\". Става дума за брата на депутата от БСП Георги Стоилов  - Илия. Той е обвинен за участие в банда за рекет, но е успял да напусне България след като преди дни съдия Аделина Иванова от първоинстанционния спецсъд е изменила мярката му от \"Задържане под стража\" в \"Подписка\" и така той на практика е бил освободен. В тази зала сме отговорни политици, коментира Маноил Манов от ГЕРБ и заподозря, че БСП може да е оказвала натиск върху правоохранителните органи и обясни, че има слухове в обществото, че брата на Стоилов в духнал зад граница. Това пък стана причина за размяна на реплики между управляващи и опозиция. Социалистите обвиниха ГЕРБ, че това е тактика и се опитват да отвлекат вниманието от оставките в кабинета Така на свой ред от БСП поискаха в НС да дойде и транспортният министър Ивайло Московски, за да обясни как граждани от Ливан за минали летището без гранична проверка. Това предложение обаче бе отхвърлено от НС.\"Колеги защо ви е страх. как не ви е страх. какво А?', заяви Георги Свиленски обръщайки се към ГЕРБ. БСП обаче продължиха с предложенията - \"Ако ще работим по слухове, то да проверим миналото и на един от бъдещите министри\", заяви пък червеният депутат Таско Ерменков. На свой ред неговият колега Явор Божанков пък предложи в залата да дойде Пламен Георгиев, който оглавява новата \"Антикорупционна комисия\", за да каже истина ли е и друг слух - има ли къща в Барселона премиера Бойко Борисов. Тази идея беше категорично отхвърлена от депутати със 105 гласа \"против\" и 7 гласа \"въздържали се\". Преди това обаче БСП и ГЕРБ си подхвърляха упреци как точно се казва въпросната комисия, че нейният председател да бъде повикан. В заключение шефът на ПГ на ГЕРБ Цветан Цветанов, че трябва да се прави разлика между председател на комисия и човек, който е обвинен за рекект и ОПГ, чиято мярка сега ще се гледа на по-горна инстанция - апелативния спецсъд. По думите му обаче братът на Стоилов - Илия е напуснал страната с голяма сума пари и е заминал за Чехия. \"Започваме да си мислим дали това не е прикривано от неговия брат и не е съдействал това да се случи\", каза Цветанов и даде пример за друг пример - случая в Харманли. В отговор соцдепутът Антон Кутев пък обвини Цветанов, че раздава присъди от пленарната трибуна и за подобни негови действия страната е платила около половин милион и поиска от него да каже колко пъти държавата е плащала заради негови изказвания или да подаде оставка. Цветанов на свой ред обясни, че като не се срамува от нищо, докато е бил шеф на МВР и припомни, че при БСП е имало 19 случая на отвличане, а при тях те вече били задържани. Социалистът Крум Зарков пък обвини шефката на НС Цвета Караянчева, че е изпуснала дебата и предложи да напусне залата. Малко по-късно от парламентарната трибуна и Цацаров и Валентин Радев обясниха подробно фактологията и как се е стигнало до там Илия Стоилов да духне от страната, въпреки че срещу него има обвинение и се води дело. От думите им стана ясно, че е напуснал страната съвсем легално и съдът не му е налагал никакво ограничени. МВР-шефът пък уточни, че Стоилов е излязъл през граничния пункт Калотина. Така ГДБОП получава сигнала, че Стоилов ръководи ОПГ за изнудване, рекет и склоняване към проституция през ноември 2016-та. Наред с това  са установени още лица, които са изпълнявали неговите поръчки, като един от тях работил и като охрана при него. През април 2017-та вече е образувано досъедбно производство и са разпитани потърпевши. В резултат през октомври миналата година се провежда акция при която задържат 8 човека, сред които самият Илия и съпругата му, а при арестите е намерен значителен боен ареснал. Тази година прокуратурата внася обвинителен акт, но съда връща делото заради пропуски. Нов такъв е внесен на 21 август 2018-та. Илия Стоилов няколко пъти обжалва мярката си \"задържане под стража\", но винаги са било отхвърляни от наказателния спецсъд. Така се стига до 29 август, когато Стоилов и още един от група отново обжалват, а съда провежда заседание и мерките им са променени от арест на \"подписка\".  Така двамата са незабавно освободени още в залата. По думите на Цацаров спецпрокуратурата веднага протестира решението, На 11 септември е проведено заседание на Апелативния спецнаказателен съд, който на свой ред отменя предишното решение и на Стоилов и другият участник в ОПГ-то отново е наложена най-тежката мярка - \"задържане под стража\". По отношение на Илия Стоилов обаче тя не изпълнена. Междувременно още на 6 септември е минал границата през Калотина, стана ясно от думите на Радев. Имаме данни за колата и лицето, което го е придружавало и целта на пътуването, уточни пък Цацаров без повече подробности.", "date": "2018.09.13", "title": "НС вика Цацаров и Радев за брата на БСП депутат (ОБНОВЕНА)"}
{"url": "https://www.monitor.bg:443/bg/a/view/ruski-haker-se-prizna-za-vinoven-v-sa-sht-144166", "text": "Руският хакер Пьотр Левашов се призна пред съда в Кънектикът за виновен и обяви, че е ръководил мрежа от ботове, информира ВВС. Той беше арестуван в Барселона на 7 април 2017 г. с американска заповед за арест, като през февруари тази година беше екстрадиран в САЩ. Агенциите уточняват, че Левашов е признал вината си по обвиненията в атака срещу защитени компютри, престъпен сговор и кражба на лични данни. Това е станало във федералния съд в столицата на щата - Халфорд. Очаква се 38-годишният хакер, който е родом от Санкт Петербург, да бъде подведен под отговорност пред още няколко американски юрисдикции от Аляска до окръг Колумбия.", "date": "2018.09.13", "title": "Руски хакер се призна за виновен в САЩ"}
{"url": "https://www.monitor.bg:443/bg/a/view/direktorka-na-uchilishte-zagina-dni-predi-pyrvija-zvynec-144169", "text": "Директорката на основното училище в шуменското село Лятно Айлин Мустафа е загинала в тежка катастрофа северно от Шумен, съобщи ОДМВР. Жената е пътувала сама в \"Опел Корса\", ударила се е в дърво и е починала на място само пет дни преди първия учебен звънец. Мустафа заела директорския пост в училището преди ок. два месеца. Сигнал за катастрофа по пътя от село Избул към село Върбяне бил получен в дежурната част на ОДМВР в Шумен малко след 14 часа в сряда, съобщи говорителят на дирекцията Ася Йорданова.  Към мястото на произшествието били насочени екипи на полиция, пожарна и спешна помощ. След пристигане в района на катастрофата , че 36-годишната Айлин Мустафа от Шумен е загубила контрол над автомобил си, на десен завой излязла вляво от пътя, излетяла във въздуха и се блъснала в крайпътно дърво. Спасителните екипи така и заварили автомобила - във въздуха, с четирите гуми над земята, с усукано около дървото купе. Според лекарите жената е загинала на място. Заради теч на гориво от катастрофиралия автомобил пожарникари обливали колата с вода и пяна, наложило се да бъде обезопасено пътното платно. По случая е образувано досъдебно производство, а експертизи трябва да установят причините за катастрофата. Предполага се, че нещо е отвлекло вниманието на шофьорката. След удара в дървото стрелката на километража е останала в положение 70 километра в час.", "date": "2018.09.13", "title": "Директорка на училище загина дни преди първия звънец"}
{"url": "https://www.monitor.bg:443/bg/a/view/ispanija-iska-domakinstvo-na-svetovno-ili-evropejsko-144165", "text": "Испания ще представи кандидатурата си за домакинство на Мондиал 2030 или Евро 2028. Идеята са обсъждали премиерът на страната Педро Санчес, президентът на Испанската футболна федерация (FEF) Луис Рубиалес и босът на ФИФА Джани Инфантино. Според радио Cadena SER има два варианта за организирането на световното първенство през 2030 година. Първата е чрез самостоятелна кандидатура, а втората – обща с Португалия и Мароко. Припомняме, че Испания е била домакин на Мондиал 1982. Следващите две издания на шампионата на планетата пък ще бъдат в Катар след четири години и в САЩ, Мексико и Канада през 2026 година.", "date": "2018.09.13", "title": "Испания иска домакинство на Световно или Европейско"}
{"url": "https://www.monitor.bg:443/bg/a/view/remontirani-uchilishtata-v-pazardjishko-sa-gotovi-da-posreshtnat-decata-144176", "text": "Всички учебни заведения на територията на област Пазарджик имат готовност за стартиране на новата учебна 2018/2019 г. Това е заключението на здравните инспектори от отдел «Държавен здравен контрол», след извършения предварителен и текущ здравен контрол. В резултат на извършените проверки са издадени 29 предписания за ремонтни дейности и за привеждане на компютърни кабинети в съответствие със здравните изисквания.При проведения последващ контрол за проследяване изпълненията на предписанията бе установено, че 21 учебни заведения са изпълнили препоръките на РЗИ. Най-често предписваните мероприятия са отстраняване на течове и пропуквания по стени и тавани, измазване и боядисване на помещения, подмяна на подова настилка и дограма, ремонт на санитарни възли, поставяне на вратички към тоалетните клетки, изграждане на вътрешни тоалетни в училищата по селата, за компютърните кабинети – обзавеждане с ергономични мебели, подмяна на ВиК инсталации и др. Няма издадени заповеди за спиране за неизпълнени предписания, както и учебни заведения, в които ремонтните дейности да продължават след започване на учебната година.Уважени са постъпилите в РЗИ молби от училищни ръководства за удължаване срока на предписанията, поради финансов дефицит. Осем са училищата с удължен срок на предписанията - пет в община Пазарджик и по едно в общините Белово, Септември и Пещера.През летния сезон в много училища са извършени ремонтни дейности, във всички училища са профилактирани отоплителните системи и ВиК мрежи, елинсталации и др.  ", "date": "2018.09.13", "title": "Ремонтирани училищата в Пазарджишко са готови да посрещнат децата"}
{"url": "https://www.monitor.bg:443/bg/a/view/pojar-izpepeli-jivotni-kraj-pazardjik-144175", "text": "5 свине и 2 коня, както и няколко хиляди бали със слама и люцерна, са били изпепелени при пожар в бившето Държавно земеделско стопанство край Пазарджик. Сигнал за лумналия огън е получен  около 17.00 часа в сряда. Към мястото незабавно са насочени три противопожарни автомобила и екипи от огнеборци. Пристигайки пожарникарите установили, че гори сеновал и намиращи се в близост до него стопански постройки.След няколкочасова борба с огнената стихия пожарникарите са локализирали пожара. Огънят е унищожил няколко хиляди бали със слама и люцерна, покривна конструкция, 5 свине и 2 коня. Спасен е друг, намиращ се в близост сеновал и прилежащи постройки към него. Разследват се причините, довели до инцидента, както и точните щети, нанесени от него. В района на бившето стопанство има множество частни селскостопански постройки, в които се отглеждат животни.", "date": "2018.09.13", "title": "Пожар изпепели животни край Пазарджик"}
{"url": "https://www.monitor.bg:443/bg/a/view/trymp-podpisa-sankcii-sreshtu-rusija-zaradi-namesa-v-izborite-na-sa-sht-144158", "text": "Президентът на САЩ Доналд Тръмп подписа новите санкции, които се въвеждат заради руската намеса в американските избори, предадоха информационните агенции.   Санкциите включват замразяване на активи, ограничаване на достъпа до американски финансови институции, забрана за инвестиране в компании, замесени в атаката срещу изборния процес, съобщи Би Би Си с позоваване на съветника по националната сигурност на Тръмп - Джон Болтън. По думите му, това е още една мярка за защита на САЩ от чуждестранна намеса в изборите и в политическия живот на страната като цяло. Болтън уточнява, че в президентския указ не се назовава конкретна страна, тъй като заплахите за изборния процес \"идват от редица източници\". Припомняме, президентът Тръмп нееднократно е отричал намесата на Русия в изборите. Той се опита да прехвърли върху Китай отговорността за атаката срещу изборния процес. Американските спецслужби обаче категорично заявиха, че няма данни за китайска намеса. Като цяло кибератаките, идващи от Китай, са свързани с промишлен шпионаж, не с политически кампании. \"Белият дом се стреми да установи нови норми в киберпространството. Това е първата стъпка за определяне на границите и нашият публичен отговор срещу злонамереното поведение.\" - коментира пред \"Ройтерс\" неназован служител на държавната администрация.", "date": "2018.09.13", "title": "Тръмп подписа санкции срещу Русия заради намеса в изборите на САЩ"}
{"url": "https://www.monitor.bg:443/bg/a/view/otlojiha-glasuvaneto-na-ostavkite-144163", "text": "Отложиха гласуването на рокадите в кабинета, а точката отпадна от дневния ред.  Шефката на НС Цвета Караянчева обясни, че до този момента в деловодството не е внесен указ на президента Румен Радев, с който освобождава Младен Маринов като главен секретар на МВР. В резултат депутатите гласуваха със 121 гласа \"за\" точката да отпадне. 23 от депутатите бяха против, а 32 се въздържаха.  Преди ден премиерът Бойко Борисов венсен решението за промени в правителството, с които да се освободят от постовете Николай Нанков, Ивайло Московски и Валентин Радев, а на тяхно място да бъдат назначени Петя Аврамова за регионален министър, Младен Маринов за вътрешен и Александър Манолев като транспортен.  Самият президент Румен Радев пък не е в България. Той е на ", "date": "2018.09.13", "title": "Отложиха гласуването на оставките, Радев не е дал указа за Младен Маринов (ОБНОВЕНА)"}
{"url": "https://www.monitor.bg:443/bg/a/view/parlamentyt-reshava-za-zadyljitelnite-kolani-v-avtobusite-144162", "text": "Задължителни колани в автобусите, както и видеорегистратори, които да заснемат случващото се вътре в превозните средства, предвиждат промените в преходните и заключителни разпоредби на Закона за пътищата. Вносителите на поправките са двама депутати от ГЕРБ - Александър Ненков и Станислав Иванов. Причината за предлагането им е трагедията край Своге, при която загинаха 17 души. Според експерти нямаше да има толкова много жертви, ако пътниците в автобуса имаха колани.   Предвижда се превозвачите да имат 6-месечен гратисен период, за да оборудват автобусите си с колани. След изтичането на този период те ще бъдат глобявани. Санкцията за шофьор на автобус без колани ще бъде 500 лева, а за фирмата превозвач - 3000 лева. 1500 лева ще бъде глобата за липсата на видеорегистратор. Изключение ще се прави само за автобусите, които извършват превоз на кратки разстояния до 30 км, тъй като в тях е разрешено да има правостоящи.", "date": "2018.09.13", "title": "Парламентът решава за задължителните колани в автобусите"}
{"url": "https://www.monitor.bg:443/bg/a/view/ministyr-porojanov-shte-otkrie-grozdobera-143972", "text": "Министърът на земеделието, храните и горите Румен Порожанов ще открие гроздобера в чирпанското село Могилово, днес.  Церемонията ще започне в 11:30 ч. в лозовия масив на винарска изба „Мидалидаре Естейт“.", "date": "2018.09.13", "title": "Министър Порожанов ще открие гроздобера"}
{"url": "https://www.monitor.bg:443/bg/a/view/turski-tiradjija-katastrofira-zaspal-v-shumensko-144168", "text": "Тир с турска регистрация е катастрофирал малко след 7 часа сутринта в четвъртък в района на село Климент, Шуменско, съобщиха очевидци. Заради катастрофата без електричество е по-голямата част от селото. Шофьорът е в болница за преглед, по първоначални данни няма сериозни наранявания. Произшествието е станало в чертите на село Климент. Предполага се, че водачът, който е 55-годишен турски гражданин е заспал докато кара. Камионът се блъснал в електрически стълб, повлякъл жиците и се наложило да спрат електрозахранването на селото, докато бъде отстранена аварията.", "date": "2018.09.13", "title": "Турски тираджия катастрофира заспал в Шуменско"}
{"url": "https://www.monitor.bg:443/bg/a/view/edin-ot-viceprezidentite-na-tesla-napuska-kompanijata-144167", "text": "Вицепрезидентът по международните финансови операции на Tesla Джъстин Маканир е решил да напусне компанията, съобщава Bloomberg, като се позовава на анонимни източници. Преди време подобна стъпка предприе друг висш служител от управлението на технологичната компания - началникът на финансовия отдела Дейв Мортън, който изкара на този пост по-малко от месец. Маканир работи в Tesla от 2015 г. идвайки от Apple, където е заемал поста финансов директор. Преди това е работил и в Johnson&Johnson.", "date": "2018.09.13", "title": "Един от вицепрезидентите на Tesla напуска компанията"}
{"url": "https://www.monitor.bg:443/bg/a/view/djon-keri-obvini-asad-che-ne-e-unishtojil-himicheskite-si-oryjija-144164", "text": "Администрацията на президента Барак Обама е разполагала с информация, че сирийското правителство не е унищожило всичките си запаси от химически оръжия. Това съобщи бившият държавен секретар на САЩ Джон Кери пред телевизия Fox News. \"Казахме, че са унищожени 100 процента от декларираното химическо оръжие. Това, което можеше да проследи Организацията за забрана на химическите оръжия.\" - пояснява Кери. \"Знаехме, че Башар Асад е запазил някаква част и се опитахме да изнесем това в Съвета за сигурност на ООН, но за съжаление не успяхме да постигнем успех, защото Русия започна с игрите си.\" - коментира политикът. По думите му, при създалите се обстоятелства, употребата на сила срещу армията на Асад би било оправдана, но от друга страна смята за недостатъчни положените досега дипломатически усилия. По-рано Белият дом обяви, че САЩ, Великобритания и Франция ще предприемат \"по-строги мерки\" срещу режима на Асад, ако той отново употреби химическо оръжие.", "date": "2018.09.13", "title": "Джон Кери обвини Асад, че не е унищожил химическите си оръжия"}
{"url": "https://www.monitor.bg:443/bg/a/view/iran-s-chista-pobeda-predi-macha-s-bylgarija-144159", "text": "Националният отбор на Иран загря по подобаващ начин за срещата с България на световното първенство по волейбол. \"Персите\" се наложиха без проблем над Пуерто Рико с 3:0 (25:19, 25:14, 25:18) в първия си мач от група „D“. Най-резултатен за тима на Игор Колакович беше Сайед Мохамад Мусави, който завърши с 11 точки. Амир Гафур и Али Шафией добавиха по 10. Морис Торес се превърна в топреализатор за пуерториканците – 10 точки (2 аса). Тази вечер от 20:30 часа Иран се изправя срещу българския национален отбор. По-рано през деня (17:00 часа) Пуерто Рико играе с Полша.", "date": "2018.09.13", "title": "Иран с чиста победа преди мача с България"}
{"url": "https://www.monitor.bg:443/bg/a/view/den-na-otvorenite-vrati-v-armijata-razkriva-magijata-na-teatyra-144154", "text": "На 16 септември, в навечерието на празника на София, театър „Българска армия“ отново отваря вратите си за всички, които искат да надникнат зад кулисите – там, където се ражда магията. Още на входа на „Раковски” 98 с чаша от кафето, което подкрепя българските артисти, любимите лица от военната трупа ще ви поведат на една незабравима разходка из всички скрити за външен поглед места. Заедно с тях ще направите първите крачки по изцяло обновената театрална сцена. Ще видите репетиционните зали, гримьорните, перукерните, ателиетата, фоайетата с култови плакати и звукозаписното студио на Дони. В Деня на отворените врати ще може не само да наблюдавате как актьорите се превъплъщават в различни сценични образи, но и вие самите да облечете костюм, който да ви превърне в Кралица Елизабет, Кармен или Дон Жуан, Арлекин или Тореадор, Морска русалка или дори... Мечка. В последния ден от лятната ваканция Кака Лара ще посрещне най-малките гости на театъра в Сцена-клуб „МаксиМ“, докато родителите се разхождат из театралните потайности. Още от сутринта, заедно с актрисите Гергана Данданова, Евелин Костова и Гергана Плетньова, децата не само ще четат, но и ще разиграват най-популярните детски приказки. Малко по-късно към вълшебната атмосфера на този ден ще се присъедини и Бате Ненчо, който със своите фокуси ще развихри магическите фантазии на малки и големи. По традиция в този ден, само няколко часа преди да се вдигне завесата за първите спектакли за сезона, всички посетители могат да проследят и възстановителните репетиции на представленията. В 16.00 часа започва репетицията на актьорите от спектакъла „Черна комедия“ по пиесата на Питър Шафър, смятана за едно от най-смешните произведения в световната драматургия. Веселин Анчев, Луизабел Николова, Анастасия Ингилизова, Георги Къркеланов, Евелин Костова, Владислав Виолинов и Моню Монев ще репетират за своята първа среща с публиката в новия театрален сезон – още същата вечер от 19.00 часа с билети по 8 лв. Отново в следобедните часове, в Сцен-клуб „МаксиМ“ Елена Петрова и Иван Радоев ще излязат за възстановителна репетиция на спектакъла „Жан и Беатрис“, който може да гледате в 19.30 часа с билети на празнична цена. В Деня на отворените врати билетите за всички представления от програмата за септември, октомври и ноември ще може да купите на цена от 8 лева.  ", "date": "2018.09.13", "title": "Ден на отворените врати в \"Армията\" разкрива магията на театъра"}
{"url": "https://www.monitor.bg:443/bg/a/view/artistyt-ivo-dimchev-uchastnik-v-britanskija-x-factor-edinstveno-v-syvremennoto-izkustvo-chovek-ima-svoboda-144098", "text": "Не ме интересува никаква победа, всеки един кръг за мен е невероятен пиар подарък, каза в интервю за \"Монитор\" артистът. - Целта ми беше да представя своя авторска песен и да се изявя като талантлив композитор и артист. Продуцентите изискаха от мен да се появя с танцьори, понеже знаят, че съм хореограф и правя спектакли. Аз обаче съм си малко странен като хореограф и не мога да им сервирам някакъв бесен комерс и си ги подредих танцьорите в един доста минималистичен и обран танц, който им дойде доста нанагорно на публиката. Самата песен също им дойде нанагорно, защото не е типична поп песен. Също така аранжимента е само пиано и чело. Въобще доста зор видяха милите, докато проумеят точно какво гледат. Аз не мисля, че съм направил нещо шокиращо, просто беше различно от изключително конвенционната атмосфера в подобен тип тв формати. - Не знам дали съм му симпатичен, той просто каза, че не е могъл да откъсне поглед от мен, то човек понякога не може да откъсне поглед и от железопътна катастрофа... Но все пак си мисля, че като артист и музикант, той има чувствителност, която му позволява да разбере и усети, че въпреки различността ми от останалите участници, в мен има потециал. Освен това на него със сигурност му е адски скучно да слуша цялото това безкрайно караоке, така че появата на някакув необичен музикален език като моя, със сигурност му действа добре на психическото здраве. - Луис е най-младият в журито и с най-малко музикален опит, това обяснява реакцията му. Нужна е по-богата музикална култура, за да можеш да възприемеш едно по-необичано музициране. И е нужно да ти е дошло до гуша от златни хитове и мейнстрийм, но за това се изисква време, а Луис е доста млад. -Докато излизах от сцената каза на другите, че не е виждал и чувал през живота си такова нещо. После дойде при мен и ми каза, че ме харесва. Каза, че и публиката ме харесва. Аз му отговорих, че не мисля така, понеже те ме освиркваха почти през цялото време. Той настояваше, че половината от публиката със сигурност ме е харесала. Бях шокиран, че дойде лично при мен и ми каза тези неща. Аз дори не го чувах, толкова беше сюреалистично, че въобще стои пред мен и ми говори. Чак когато го излъчиха по телевизията разбрах какво ми е казал. - Не знам дали ще ми подаде ръка. Тези неща стават по естествен начин. Този човек мисли изключително комерсиално. Съмнявам се, че би заложил на мен. Не виждам голяма логика такъв свръх бизнес ориентиран човек да заложи на 42-годишен хив позитивен българин, пишещ странни песни, харесвани предимно от интелектуалци. - Ще представя песента си Icure. Това е най популярната ми песен, надявам се да им хареса. На музикантите на X Factor, с които репетирам, много им харесва. Но все пак журито решава. - Не ме интересува никаква победа, всеки един кръг за мен е невероятен пиар подарък, с който се промотира творчеството ми. Дори и само с два Х факторски кръга да си остана, пак ще съм безкрайно доволен. Публиката на X Factor е многомилионна. Аз не мога и да си мечтая за такава промоция. - Обичам съвременното изкуството по принцип. И понеже в повечето време нямам достъп до такова, си го създавам сам. Съвременното изкуство е едиснтвената реалност, където човек има абсолютна свобода на изразяване. Вече друг въпрос е дали в тази свобода ти можеш да намериш връзка с другия, дали в тази свобода можеш да се срещнеш с другия и може би да я споделиш, да го накараш да лети с теб, а не да го отблъснеш, отегчиш или отвратиш. Границата понякога е много тънка. - Пиша песни за един танцов спектакъл в Сидни на австралииския хореограф Шон Паркър. Поръчали са ми 12 песни и също ще участвам и ще ги пея на живо. Ще бъда на сцената с 9 съвременни танцьора. Само мъже... хммм… надявам се да е красиво. Може би ще го покажем и в България другата година. - Моето турне не е свършвало от 10 години. Просто следащият концерт е в София. Много ми е странно, когато хората говорят за турне като едно георгарфски интензивно време, различно от останалото време, в което се предполага че си в георгафски покой. Ами аз никогане съм бил в подобен покой, за щастие или за нещастие. Гледам да имам участия в София почти всеки месец. Имам много прекрасна публика в България. - Да, в България винаги е имало и ще има достатъчно цивилизовани и чувствителни хора, способни да разбират и съпреживяват в дълбочина дори неща, които не са лесни за смилане за по-голямата част от населението. - Поради неинформраност. Ако в училищата и медиите се подържа адекватни нива на информираност, хората ще знаят, че отдавна има лекарства за ХИВ, които подържат нивата на вируса в минимални и неизмерваеми граници и с това правят ХИВ позитивните напълно безопасни за сексуалните си партньори и имунната им система достатъчно силна, за да се справя с инфекцииите като всеки друг здрав човек. - Аз се преместих в Лондон през декември. Още съм доста нов там. - Не мисля за Brexit, мисля само за работа. Избягвам да се товаря психически с неща, които са извън моята компетенция и влияние. В Англия хората имат ужасяващо лошо мнение за българите. Надявам се с музиката си да ги накарам да ни харесват малко повече. То не че сме само ангели, но се намират и такива! -Иво Димчев е на 42 години. -Той се занимава с т. нар. контемпорари изкуство. -В своите авторски спектакли се изявява като актьор, певец, танцьор и хореограф. -Отскоро живее в Англия, което му даде шанс да излезе на сцената на британския X Factor. -С представянето си Иво обра овациите на журито, сред членовете на които са суперзвездата Роби Уилямс и продуцентът Саймън Кауъл. Димчев впечатли и английските медии. -От 12 години той живее с диагнозата ХИВ позитивен и говори открито за това.", "date": "2018.09.13", "title": "Артистът Иво Димчев, участник в британския X Factor: Единствено в съвременното изкуство човек има свобода"}
{"url": "https://www.monitor.bg:443/bg/a/view/lekuvat-4-ima-obgoreli-ot-grymnali-kazani-v-pirogov-144146", "text": "Гръмнал казан за ракия обгори 50-годишен мъж по лицето и ръцете. Той е опериран във вторник. Това съобщи за „Монитор“ доц. Мая Аргирова – завеждаща Клиниката по изгаряния и пластична хирургия в „Пирогов“, където пострадалият е настанен. С него пострадалите по време на домашно варене на ракия от началото на септември до момента са общо четирима, допълни доц. Аргирова. По думите на лекарката инцидентите от кипнали джибри и гръмнали компоти със зимнина тепърва започват. Тя поясни, че те имат сезонен характер. Но в началото на лятото са по-малко, тъй като и материалът за ракия и зимнина е по-скромен по количество. Лекарската практика на доц. Аргирова и колегите й сочи, че най-тежки от битовите изгаряния са тези от избухнали компоти и доматени пюрета, както и от кипналите джибри, защото раните, дори да са на малък периметър, са дълбоки. Затова при такова изгаряне, дори привидно то да е малко, трябва да се търси компетентна лекарска помощ и в никакъв случай човек да не опитва да лекува изгореното сам по народни рецепти, съветва шефката на Клиниката по изгаряния и пластична хирургия. Първата помощ, която могат да окажат близките на пострадалия преди той да бъде закаран на лекар, е да направят превръзка с охлаждащ гел, какъвто се продава и в аптеките. Препоръчва се хората, които имат намерение да варят ракия или да правят зимнина, да се снабдят с този медикамент, защото може и да им потрябва. Ако няма гел, изгореното място се слага под струята на чешмата, като водата не бива да е студена, а хладка с температура между 8 и 23 градуса. Като под струята не трябва да стои повече от 10 – 15 минути. Охлаждането с вода може да се повтори едва след 30 минути. Цялата процедура може да продължи най-много 3 часа. Лед върху изгорено да не се слага в никакъв случай, защото може да се стигне до по-тежки поражения, подчерта доц. Мая Аргирова. Много често хората опитва да се лекуват сами неправилно в продължение на няколко дни и идват в кабинета, когато раните се задълбочат и дори се получат инфекции, включително и тежък сепсис, допълни тя и поясни, че обикновено до такива вторични увреждания се стига при по-възрастните хора, чийто имунитет е отслабнал. Домашната ракия е хубава, но само при условие, че не пием първата, която изтича от казана. Тя може да причини сериозни увреждания на организма и дори да доведе до смърт, предупреждават токсиколози. Така наречения „първак” не само, че е отровен за пиене, но е вреден дори за разтривки. Отровата му прониква дори през кожата. Между пиенето и смъртта минават не по-малко от два часа, понякога тя настъпва и след десет. През това време проявите са гадене, повръщане, падане на кръвното налягане, възможна е и кома. Не само въпросният първак, но и ракията може да бъде опасна, ако стопанинът на казана е решил да спести от хубавия материал и сложи в него изгнили плодове, каквито вече има в изобилие след дъждовете, да прибави стари компоти и мухлясали сладка, и като капак да не си направи труда да изчисти кайсиите и сливите от костилките. При ферментацията костилките отделят смъртоносната циановодородна киселина. Отровата блокира дишането. Другата опасност, която крие домашната ракия, е че някои от казаните за варене отделят тежки метали, защото се почистват с химикали и спояват с химически лепила. Освен това всеки алкохол над 40 градуса крие рискове. Домашните казани нямат т.нар. степен на разделяне, която масимално да отдели метиловия спирт и тежките алкохоли от ферментацията. Тези алкохоли, погълнати в по-голямо количество създават опиянение, близко до наркотичното, но могат и да имат много по-тежки прояви, като невропатологични и невротоксични действия. Точно затова ферментирали плодове, стара зимнина и костилки не бива да се слагат. Метиловият спирт пък може да повреди очния и слуховия нерв, да порази мозъка и дори да причини смърт. Проблемен е етилацетатът, който се получава, когато произвoдителят пропусне момента на варене и остави плодове да ферментират повече време, при което те се превръщат в оцет. Така при варенето на джибрите оцетната киселина се свързва с етиловия спирт до получаването на въпросния етилацетат. Това вещество се абсорбира в черния дроб и нарушава мастния обмен на организма, което в крайна сметка води до цироза.", "date": "2018.09.13", "title": "Лекуват 4-има  обгорели от гръмнали казани в „Пирогов“"}
{"url": "https://www.monitor.bg:443/bg/a/view/kak-da-napravim-zavoj-kym-rabota-kojato-shte-obichame-144155", "text": "Човек може да е щастлив само когато прави избор от любов, а не от страх – това просто правило е валидно и в личния, и в професионалния живот. Но все пак как да разберем дали е време за промяна в работата и дали сме тръгнали по верния път? Лили Георгиева, автор на новата книга за кариерна промяна „От любов към себе си“ и консултант по кариерна промяна с опит, систематизира всичко най-важно по темата. Текстът е насочен основно към жени, които искат „да слязат от въртележката“ на претовареното всекидневие и работата, която им оставя вкус на неудовлетворение, и да направят завой към работа, която ще обичат и ще носи стойност на другите. Преди 4 години Лили самата е взела трудното решение да каже „да“ на стремежите си, да напусне добре платената си работа в сериозна компания, и да излезе на свободна практика като консултант по кариерна промяна и личен брандинг. Така че тя пише не само въз основа на теоретичните си познания, но и от собствен опит. Оттогава насам е помогнала на близо 200 българки у нас и по света да намерят или създадат баланса и работата, която ги прави щастливи – както като наемни служители, така и на свободна практика. „От любов към себе си“ е илюстрирана с 30 истории на български жени, които са направили завой в кариерен план. Първата история е на журналиста и водещ Ива Дойчинова – тя е единствената, която винаги е работила това, което харесва, и споделя своето послание към търсещите промяна, но повечето дами са непознати за широката публика. Най-ценното в техните разкази са искреността и споделените трудности по пътя на промяната. В книгата няма съвети за избор на позиции, за писане на автобиографии или за ориентиране на трудовия пазар, нито бляскави истории за успех. Тя представлява по-скоро описание на промяната като процес и е подплатена с необходимото теоретично и научно познание, освен с историите за промяна. В книгата са формулирани 10 принципа на кариерна промяна от любов към себе си – на онази промяна, която започва отвътре навън и отхвърля люспа по люспа чуждите идеи и цели. Тя съдържа и съвети и насоки за 9 вида промяна: нова професия след майчинство, кариерна промяна в зряла възраст, професионален завой на българки в чужбина и др. Официалната премиера на книгата на Лили Георгиева ще бъде на 25 септември в София, от 18.30 ч. в City Stage в подлеза на НДК.", "date": "2018.09.13", "title": "Как да направим завой към работа, която ще обичаме"}
{"url": "https://www.monitor.bg:443/bg/a/view/narodnoto-sybranie-shte-glasuva-ostavkite-na-trimata-ministri-144157", "text": "Очаква се днес парламентът да гласува да бъдат освободени от постовете си тримата министри, подали оставки в края на миналия месец, и на тяхно място депутатите да изберат предложените от премиера Бойко Борисов кандидати за нови членове на правителството. По искане на министър-председателя в последния ден на август оставки подадоха министърът на регионалното развитие Николай Нанков, министърът на вътрешните работи Валентин Радев и министърът на транспорта Ивайло Московски. На брифинг след това Радев и Нанков изтъкнаха, че с този акт поемат политическа отговорност за трагедията край Своге на 25 август, когато при автобусна катастрофа загинаха 17 души. След заседание на Коалиционния съвет в първия ден на тази седмица премиерът Бойко Борисов обяви решението на управляващите тримата подали оставки министри да бъдат освободени. Министър-председателят представи в понеделник и своите предложения за нови министри на местата на подалите оставка. Борисов номинира настоящия главен секретар на МВР Младен Маринов за министър на ведомството. За министър на транспорта е предложен заместник-министърът на икономиката Александър Манолев. За бъдещ регионален министър пък премиерът предложи настоящия депутат от ГЕРБ Петя Аврамова. Очаква се след като бъдат гласувани оставките им, Нанков, Радев и Московки да се върнат в парламента като депутати.", "date": "2018.09.13", "title": "Народното събрание ще гласува оставките на тримата министри"}
