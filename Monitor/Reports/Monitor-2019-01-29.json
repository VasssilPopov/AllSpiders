{"url": "https://www.monitor.bg:443/bg/a/view/26-godishnijat-gajdar-javor-bobev-ot-plovdiv-svalih-35-kilograma-s-glad-za-da-stana-pojarnikar-155873", "text": "Свалих 35 килограма с глад и със спорт, за да стана пожарникар. Това бе моята детска мечта. Думите са на 26-годишния пловдивчанин Явор Бобев, който има музикално образование. Свири на гайда и казва, че ако музиката лекува душата, то с работата си в пожарната ще спасява човешки животи. Започнал да се подготвя за тежкия конкурс в Пожарната, който е на няколко етапа, преди две години. Решил твърдо, че килограмите няма да му попречат да сбъдне детската си мечта да работи, като огнеборец. Казал си, че щом другите момчета го могат, нищо не би трябвало да го спре и той да го стори. Тогава тежал 130 килограма. Тръгнал с диети, а за да имат те ефект, започнал да спортува. В продължение на две години ходел редовно тичал на Гребната база, чиято обиколка е 5 километра. „В момента съм 95 килограма. Да, за две години свалих 35 килограма. Честен, ако трябва да бъда – с глад. И с много, много силна мотивация. А и да работя в Пожарната наистина ми бе детска мечта. Мечта ми бе да сложа униформа, дано не звучи клиширано, но ще се радвам да сложа униформата и ще я нося с много голяма гордост”, признава пред „Телеграф” Явор. Завършил е музикалната паралелка в СОУ „Любен Каравелов” с профил „народна музика”. „Специалността ми е гайда. Свиря и на тракийска джура гайда, а и на родопска каба гайда.  И на двете свиря. Имам школа в читалище „Иван Вазов” в кв. „Коматево”, където обучавам в момента 12 деца. Заедно с по-големите сме общо около 16 човека”, казва бъдещият пожарникар. В момента е последна година в ПУ „П. Хилендарски” в специалността „Педагогика”. Завършил я е семестриално и му остават само държавните изпити. Най-вероятно ще отложи държавният изпит, който ще му съвпадне с обучението в пожарникарската школа – три месеца във Варна и още толкова в Монтана. В Регионална дирекция “Пожарна безопасност и защита на населението”- Пловдив е кандидатствал, за да бъде боец. „Не кандидатствах за шофьор на пожарен автомобил, защото нямам С категория”, обяснява той. Явор е семеен от миналия юли, когато е сключил брак с Виктория, която го е подкрепила да се яви на конкурса в Пожарната. „Като малък избрах пътя с музиката, за да спасявам човешките души. Знаете, че чуе ли гайда, всеки един българин настръхва. Тя събужда у човека всички чувства – тъга, веселие, гордост. Някои се разплакват, други скачат да играят. Затова съм приел, че по този начин, като засвиря, спасявам душите на хората. На някой може да му е мъчно и като засвиря, да поплаче и да му мине. В Пожарната ще мога да спасявам човешки животи”, признава още Явор Бобев. Казва обаче, че ще продължи да свири на гайда и след като официално стане пожарникар. „Абсолютно! Ще продължа да свиря. То едното не пречи на другото”, е категоричен бъдещият млад пожарникар. През двете години на подготовка той чакал обявяването на конкурс. Когато това станало факт, не се поколебал и се явил. Конкурсът бил от няколко етапа, сред които физическа част за покриване на нормативи на стадиона с тичане и изкачване на 7-метрова стена, психотест и тест за интелигентност, събеседване с психолог и интервю пред комисия. „Той беше одобрен. Дадено е предложение за назначаването му, като огнеборец в пловдивската Пожарна. Много интелигентен и амбициозен млад човек”, коментира пред „Телеграф” шефът на Пожарната в Пловдив комисар инж. Георги Мангараков.", "date": "2019.01.29", "title": "26-годишният гайдар Явор Бобев от Пловдив: „Свалих 35 килограма с глад, за да стана пожарникар”"}
{"url": "https://www.monitor.bg:443/bg/a/view/prez-2017-18-g-dostignali-do-3616-incidentite-namaljavat-zagl-s-600-skochiha-sluchaite-na-agresija-v-shkolata-za-3-g-uchenik-zabi-umruk-na-uchitelka-v-carevo-v-burgas-momicheta-si-ugovarjat-boj-za-momche-ekip-monitor-155910", "text": "Регистрираните случаи на агресия в училище са достигнали 3616 за учебната 2017/2018 г. За последните три години те са нараснали с около 600. За учебната 2015/2016 те били 3043, а за 2016/2017-а с около 200 повече – 3208. Броят на регистрираните инциденти пък намалява с почти два пъти за същия период от време. За 2015/2016 -а те били 5060, 2016/2017-а 5362, а за 2017/2018 - 2890. Това сочат данни на Министерството на образованието и науката, предоставени на „Монитор“. „Според нас по-малкият брой инциденти се дължи на по-голямата чувствителност към темата за агресията. По-голямата част от случаите, които преди са били регистрирани като инциденти, сега се посочват като по-разпознаваеми форми – на тормоз, агресия или насилие над учител или дете“, коментира причината за разликите зам.-министърът на образованието и науката Деница Сачева. Тя отчете като проблем и увеличението на вербалната агресия като за предходната година случаите са 3040. За 2017/2018-а обаче са намалели случаите на физическа агресия (2751) и кибертормоз (274). Един от най-грозните инциденти в Бургас е от преди година, когато избухна уговорен бой между момичета от две училища след последния учебен час. Сблъсъкът започнал с шамари, ритници и скубане на коси. Масовото меле било прекратено благодарение на бързата реакция на родителите и намесата на униформените, които пристигнали само след три минути. До схватката се стигнало след скандал и разменени обиди в социалната мрежа. В Царево пък петокласник забива юмрук на учителката си в час, а брат му нападна охранителя в школото. 12-годишният хлапак, който е от ромски произход, нахлул в часа по български език и литература, прекъснал учебните занятия и без видима причина фраснал литераторката, докато тя преподавала урока. Петокласникът, който и друг път имал прояви на агресия, е изключен на секундата от училището след спешно съвещание на педагогическия съвет. Според Сачева притеснително е и почти двойното увеличение на регистрираните случаи на агресия над учители. Преди две години те са били 220, докато за предишната учебна 2017/2018-а са 391. „Обяснението за това е, че се говори доста по темата и учителите вече придобиват по-голяма увереност да споделят“, каза Сачева. Според статистиките почти няма промени при насилието на деца върху деца. Разликата между предходните две години е само в 10 случая – за 2016/2017- а са 433, а за 2017/2018 г. - 423. Според Сачева има няколко фактора за това – социалната среда, медийното съдържание, както и големият брой ученици в някои училища. „На базата експертни оценки мога да кажа, че нарастването на броя на децата, които растат във влошена социална среда – с един родител, в ситуации на родителски конфликти, на родители емигранти, които пътуват и не са с тях, създава предпоставки децата да опитват да решат различни свои проблеми чрез агресия. Вторият фактор е медийното съдържание – не само това, което гледат по телевизията, но и в интернет. Има много училища, в които учат голям брой деца на различни възрасти и с различен социален статут. Това също може да създава предпоставка за инциденти и конфликти“, обясни зам. просветният министър. Сачева посочи някои от мерките на МОН за справяне с агресията - тази година е увеличен броят на психолозите. В Русе през ноември единайсетокласник от СУ „Васил Левски“ бе пребит от тийнейджъри в голямото междучасие заради момиче. В края на януари м.г. пък градът бе потресен от брутална саморазправа с 16-годишно момче. Един от нападателите буквално скачал върху главата на жертвата си. Той бе задържан и осъден условно, след което продължи образованието си в професионална гимназия в града. За да унизят жертвата, биячите, също ученици, заснели боя с мобилен телефон и качили видеото в интернет. Последният случай на агресия в Стражица младеж счупи ченето на по-малък от него ученик в спор за момиче. Преди няколко месеца две момичета на възраст 16-17 години си спретнаха класически женски бой, придружен с писъци, хапане, скубане на косите и дране с нокти, за да си поделят красив и по-голям от тях с 1-2 години батко. Преди време десетинагодишно дете едва не откачи главата на свой съученик, след като го халоса с пластмасов стол в класната стая. Няма регистрирани случаи на агресия в РУО-Добрич. Всяко училище си има тетрадка, в която се описват подобни случаи и училищната комисия се занимава с тях. Във варненските училища агресията намалява, сочат данните на Регионално управление на образованието. През 2016/17 година случаите на насилие над деца са били 73, през миналата учебна година те са намалели на 42.", "date": "2019.01.29", "title": "С 600 скочиха случаите  на агресия в школата за 3 г."}
{"url": "https://www.monitor.bg:443/bg/a/view/krisko-stana-vlogyr-video-155886", "text": "Да се включи в списъка със знаменитости у нас, които се подвизават и като влогъри, е най-новото начинание на Криско. Рапърът от Габрово стартира канала Nalive! в платформата за видеосподеляне YouTube, като правилното произношение е „Нали, ве?!“. Той коментира и избора на името: Задачата на феновете е да задават интересни въпроси, а най-креативният ще получи възможността да гостува на хитмейкъра в следващото предаване. Първият си гост в Nalive! Криско представи като Димитър от Бургас, който се оказа тв водещият със завидни комедийни заложби Димитър Рачков. Драмата на Рачков е, че негов приятел „от поне 10 години не може да си намери приятелка“, поради което пише едновременно на поне 800 жени. По време на разговора става ясно, че това е поредната закачка на комика с продуцента Маги Халваджиян. „Дойдох от Бургас с нощния влак. пошегува се още той. За няколко дни време изпълнителят на „Базука“ събра над 50 000 гледания, а повечето от коментарите на последователите му са положителни. От друга страна въпросите, които задават, не са толкова интригуващи. „Как да си хванем приятелка в училище?“, „Как успя да направиш Тита да звучи като Сузанита?\" и “От къде акат русалките?“, са част от тях. Междувременно Криско е готов с ново парче и съвсем скоро ще го пусне. „Важно е един изпълнител да цени своите фенове! Благодаря ви за ежедневната подкрепа, приятели. съобщи той.     ", "date": "2019.01.29", "title": "Криско стана влогър (ВИДЕО)"}
{"url": "https://www.monitor.bg:443/bg/a/view/agresijata-v-uchilishtata-moderen-hit-ili-bezsilie-155915", "text": "Проучване на УНИЦЕФ през 2018 г. сочи, че повече от половината ученици на възраст между 13 и 15 години са били жертва на насилие в България, а в страната ни са регистрирани 8000 случая на агресия в родните учебни заведения. Да не говорим за нерегистрираните случаи – тоест за потърпевшите набити деца, които са удавили болката си в сълзи и не са казали на никого. Сега същият този УНИЦЕФ залага бюджет от 600 000 лв., с който ще бори агресията в минимум 5 училища в България. Да приемем, че кампанията премине успешно и положителните резултати се случат. В пет училища. А в останалите 1964? И защо УНИЦЕФ е разтревожен за агресията в училищата, а системата ни неглижира проблема. Агресията сред подрастващите не е нито от вчера, нито от миналия месец, нито от миналата година. Проблем, който е очеваден; проблем, който нараства с всеки изминал ден; проблем, който само констатираме. Да, искаме да го решим, но наливаме от пусто в празно. Причините за агресията в училищата са комплексни, твърдят родни спецове. От улицата и семейството, до учителите и средата в училище. По-скоро лично на мен тези комплексни причини ми звучат като комплексно оправдание. Оправдание за нещо, с което не можем да се справим. Или май не искаме. И колко от нас си задават въпроса: „Какво всъщност се случва с нашите деца?” Момичета се сбиха пред мол, за да се пуснат по Фейсбук. Други две пък се скубаха заради гадже. Трима млатиха 12-годишно момче в коридора на училището, а „оператор” заснема боя, за да се изфука компанията в социалните мрежи. Поводи за агресия колкото щете. А най-лошото е, че жертвите обикновено са кротки, възпитани и стеснителни деца. Защо агресорите избират подобна плячка? Защото тези хлапета няма да се противопоставят, няма да се оплачат, няма и да отмъстят. Защото е по-лесно да се смаже лек противник. Още по-лесно е, когато трима или четирима се изправят срещу един. Вкусът от победата е някак си по-колективен. Защо се вторачваме само в агресията сред подрастващите? Тя не е ли отражение на настоящата цивилизация. На това, което ни заобикаля в така нареченото демократично общество. Погледнете новинарските емисии. Всяка вечер водещите новини са за убийства, побои, грабежи, обири, стрелби. Агресори и жертви. И колкото се може повече подробности и репортажи от мястото на събитието. На улицата. След като хлапетата чуват от другарчетата си само жаргони, щото, видите ли, така било модерно да се изразяват тийнейджърите, от рода на „задник”, „идиот”, „копеле”, „задръстеняк”, лесно се включват в разговора на същото ниво. Нищо че мама или тате ще го опердашат, ако си позволи пред тях същия речник. В семейството. „Моля те, остави ме на мира, цял ден съм бил на работа. Нямам време сега да се занимавам с теб, оправяй се сам. Играй си на телефона, гледай телевизия, прави каквото искаш.” Това е. Родителите спряха да комуникират с децата си. Не защото не искат. А защото самите те са изхабени и изтощени след дълъг работен ден. Или пък от безсилие, че не могат да си намерят работа. Децата общуват с телефоните и социалните мрежи. В училище. Ще правя каквото си искам, защото съм безнаказан. Системата го позволява. Отдавна е изчезнал страхът на учениците от учителите. Защото системата го позволява. Сега изчезва и страхът на децата от родителите. А това вече е страшно.", "date": "2019.01.29", "title": "Агресията в училищата – „модерен хит” или безсилие "}
{"url": "https://www.monitor.bg:443/bg/a/view/britanskijat-parlament-othvyrli-kluchovi-popravki-po-brekzit-155921", "text": "Британският парламент гласува поправки по сделката за брекзит с Европейския съюз. След 5 отхвърлени поправки, с 317 гласа за и 301 против бе приета поправката на консерватора Греъм Брейди, която призовава за замяна на предпазната клауза за границата с Ирландия с \"алтернативни мерки\", за да се избегне твърдата граница. Предложението на Брейди казва, че парламентът ще подкрепи сделката с Европейския съюз на премиера Тереза Мей за Брекзит, ако предпазната клауза бъде заменена с \"алтернативни мерки и разпоредби\". По-рано Мей призова депутатите от Консервативната партия да подкрепят именно тази поправка.  Първо бе гласувана поправката на лидера на лейбъристите Джеръми Корбин, която не мина с 327 гласа против и 296 гласа за. Тя целеше да се даде време на премиера Тереза Мей да разработи нова сделка, така че да не се стига до Брекзит без сделка. Поправката на депутата Блекфорд за запазване на членството на Шотландия в ЕС и удължение на съществуващите норми бе отхвърлена с 327 гласа против и 39 за. Следващата поправка на Доминик Грив за възможност за повторно гласуване на сделката за Брекзит също бе отхвърлена с 321 гласа против и 301 гласа за. Поправката на лейбъриста Ивет Купър, която предложи да се отложи брекзит с няколко месеца също бе отхвърлена с 321 гласа против и 298 гласа за. Поправката на депутата Ривс предлага ЕС да спре процедурата по брекзит, ако Лондон не успее да се договори по сделката до 26 февруари също е отхвърлена с 320 гласа. С превес от 8 души 318 срещу 310 бе отхвърлено принципното решение за брекзит без сделка. Светкавично след вота говорителят на Доналд Туск - Марк Стоун коментира, че ЕС няма да предоговаря брекзит. Въпреки това днес премиерът Мей и председателя на Европейския съвет Доналд Туск ще разговарят по темата. Очаква се Европарламентът също отново да обсъди излизането на Лондон. Ще говорят председателят на ЕП Жан-Клод Юнкер и основният преговарящ от ЕС Мишел Барние. Първият министър на Шотландия Никола Стърджън обяви, че обмисля втори ререфендум за независимост, ако се стигне до Брекзит без сделка. Официално, Лондон трябва да напусне ЕС на 29 март, но това изглежда все по-трудно.", "date": "2019.01.29", "title": "Пробив по Брекзит: Британският парламент гласува за поправката на Мей"}
{"url": "https://www.monitor.bg:443/bg/a/view/burgas-prie-253-mln-lv-budjet-za-2019-g-155905", "text": "Местният парламент одобри и прие за изпълнение предложения от Община Бургас бюджет за 2019 година, в размер на 253 млн. лв. \"Благодаря ви за подкрепата и доверието. За мен интересите на Бургас стоят над това да се угоди на всички заради предстоящите избори\", заяви кметът Димитър Николов след като съветниците гласуваха с мнозинство. Той подчерта, че това е стабилен и реален бюджет, който се основава на ръст на приходите при запазване на данъчните ставки. Основен акцент за 2019 година е образованието. \"40 процента от капиталовата програма са средствата за инвестиции в образование. Досега не е имало толкова голям бюджет за образование. Този бюджет е антипредизборен, защото инвестициите в образование ще бъдат видими след няколко години, но те са стратегически за Бургас. Бюджетът щеше да бъде предизборен, ако средствата в него бяха предвидени единствено за тротоари, площадки, градинки и асфалт\", каза още в обръщението си към съветниците Димитър Николов. Кметът припомни, че Бургас е номер едно в страната по отношение размера на средства, отделяни за финансиране на програмата за инвитро процедури. Той очерта и другите важни приоритети в Бюджет'2019. \"Изключително важен приоритет е екологията. Това е чувствителен проблем на Бургас и ние го осъзнаваме. Следващият основен приоритет са инвестициите в икономика. Община Бургас няма как да открива пряко работни места. Но ние се отнасяме с голямо внимание към всеки предприемач с искане за изграждане на довеждаща инфраструктура, а тя е скъпа и ние не пестим от тези инвестиции. Това ще доведе до откриването на нови цехове и производства. Отнасяме се с голямо внимание и към съществуващите инвеститори. Те са важни за града\", заяви Николов. \"Бюджетът е изключително стабилен, за трета поредна година дофинансираме средствата от такса смет. Доброто финансово състояние на Общината ни дава възможност да покриваме всеки недостиг, ако се появи такъв\", каза още кметът. ", "date": "2019.01.29", "title": "Бургас прие 253 млн. лв. бюджет за 2019 г. "}
{"url": "https://www.monitor.bg:443/bg/a/view/lekuvat-ni-ot-ishias-i-lumbago-na-starite-ceni-155907", "text": "Неврологични заболявания като плексити, ишиас, лумбаго и други подобни болести ще се лекуват по старата цена на клиничната пътека, която до миналата година е била 500 лв. За това са се договорили от Националното сдружение на общинските болници на среща с Надзорния съвет на НЗОК. Миналата година са били увеличени парите за 30 клинични пътеки, но точно тази №56 е била намалена с 40%, а това е наложило пациентите да доплащат в някои, „При нас не се доплаща нищо, защото населението е бедно и няма възможност, но когато пътеката е недофинансирана, изпадаме още повече във финансов дефицит“, коментира за „Монитор“ председателят на сдружението д-р Неделчо Тотев. Той обясни, че членовете на сдружението са поставили въпроса за връщане на старите цени по някои пътеки, тъй като отпуснатият ресурс за общинските болници в малките населени места едва покрива трудовите разходи, а те работят по най-масовите ниско платени клинични пътеки. От НЗОК са уверили, че и още също ще се върнат на старите нива с анекс към рамковия договор. „Другото много важно за нас нещо е, че вече има разбиране и по въпроса за профилиране на леглата в отделенията в общинските болници“, каза още д-р Тотев. „Ние имаме три отделения – вътрешно, АГ и хирургично, и трябва да можем да оперираме с тях, примерно, когато има завишена нужда от места за педиатрия, да вземем от хирургичните“, коментира д-р Тотев. Според него общинските болници в страната са изправени пред нерешени проблеми заради оздравяване и развитието им в различните региони. Много от тях са силно задлъжнели, защото изпълняват социална функция, но нямат ресурс да се издържат. „Държавата трябва да реши дали ще има общинско здравеопазване“, категоричен е председателят на НСОБ. „Общинските болници са необходими. Ако бъдат затворени, това би лишило от здравни грижи около 2 милиона български граждани, като голяма част от тях са с ниски доходи“, допълни той, припомняйки, че болницата в Белоградчик е в опасност от закриване заради дългове пред доставчици и за заплати. В немалка част от малките общински болници лекари и медицински сестри са завели дела за неизплатени заплати, а това предполага, че финансовият ресурс трябва да се разпредели и за покриване на тези средства.", "date": "2019.01.29", "title": "Лекуват ни от ишиас и лумбаго на старите цени"}
{"url": "https://www.monitor.bg:443/bg/a/view/7g-i-6-m-zatvor-za-advokat-ot-plovdiv-155903", "text": "Присъда от 7 г. и 6 м. затвор получи и на фаза Апелативен съд в Пловдив адвокат Владимир Елдъров, съобщиха от Съдебната палата в Пловдив. Той и петимата му съучастници: Мартин Поптолев, Светлин Спасов, Радослав Керанов, Милко Доевски, Петьо Пенев и Валери Бодуров бяха признати за виновни по обвинения за палежи, приготовление за убийство, кражба и грабеж. Присъдата на окръжния съд в Пловдив бе изцяло потвърдена от въззивните магистрати, но не е окончателна и може да бъде обжалвана пред ВКС. Шестимата отиват в затвора за общо 36 години, а седмият – Валери Бодуров, е оправдан. Апелативните магистрати не възприеха възраженията на защитниците за допуснати съществени процесуални нарушения и липса на доказателства, че подсъдимите са извършили деянията, в които са обвинени. Без уважение бе оставен и протеста на прокуратурата срещу оправдателната присъда на Валери Бодуров и искането за увеличаване на наказанията на подсъдимите Владимир Елдъров и Радослав Керанов. 57 свидетели и 22 вещи лица бяха разпитвани по мега делото на първа инстанция, по време на което подсъдимите не се признаваха за виновни и искаха да бъдат оправдани напълно. Според прокуратурата Владимир Елдъров в съучастие с Радослав Керанов през лятото на 2013 г. са подбуждали Мартин Поптолев да убият адвоката от Пловдив Владко Мерджанов. Според друго обвинение Владимир Елдъров и Радослав Керанов като подбудители от 10 октомври 2013г. до 29 март 2014г. в Пловдив и Баня, както и в селата Зелениково и Марково, в съучастие с извършителите Светлин, Мартин и Петьо са запалили имущество със значителна стойност и от пожарите са причинени значителни вреди. На 1 февруари 2014 г. Владимир Елдъров е накарал Светлин и Мартин да счупят предното дясно стъкло на л.а. „Хюндай Соната”, собственост на адвокат Димитър Деков и да подхвърлят в колата обезглавен петел, се казваше в обвинителния акт. Срещу Владимир Елдъров и Радослав Керанов бе повдигнато обвинение, че през лятото на 2013 г. в Пловдив в съучастие са поискали Мартин Поптолев да убие адвокат от Пловдив. На 23 октомври 2014г. Радослав Керанов е накарал Милко да запали къща в Кричим на стойност 25 200 лева, като при пожара е можел да загине Хачо Хованесян, който е бивш служител на Керанов. Щетите от огъня са за 1010 лева. Мартин и Светлин в Пловдив и Марково са повредили леки коли „Форд Фиеста” и „Мицубиши”, като размерът на щетите е 2788 лева. Петьо и Мартин на 22 октомври 2013г. запалили къща с гараж, собственост на Тихомир М. на стойност 89 100 лв. и автомобил БМВ, собственост на Йорданка М. на стойност 15 875 лв., като общо стойността на увреденото имущество е 16 287 лв. На 6 декември 2013г. Мартин, Петьо и Светлин в Пловдив откраднали автомобил БМВ и други вещи, всичко на обща стойност 58 735 лв. от Цветан Г. Няколко месеца по-късно – на 8 февруари 2014г. Мартин и Светлин ограбили от Илиас Т. 200 лева и ръчен часовник марка „Келвин Клайн” за 290 лева, като грабежът бил придружен с причиняването на средна телесна повреда, бяха обвиненията, които прокуратурата доказваше в съда.  ", "date": "2019.01.29", "title": "7г.и 6 м. затвор за адвокат от Пловдив"}
{"url": "https://www.monitor.bg:443/bg/a/view/ot-11-fevruari-se-priemat-zajavlenija-za-sertificirane-po-globalg-a-p-155920", "text": "От 11 февруари до 31 август ще се приемат заявления за сертифициране на стопанствата в сектор „Плодове и зеленчуци“ по стандарта GLOBALG.A.P. Държавната помощ в размер на 100 000 лв. беше утвърдена на заседания на УС на ДФЗ в началото на януари. Подпомагането е насочено към малки и средни предприятия - земеделски стопани и към признати групи или организации на производители в сектор „Плодове и зеленчуци\" за „ново участие\" в стандарта GLOBALG.A.P. Паричните средства се отпускат с цел подпомагане на земеделските стопани при въвеждане на  стандарта GLOBALG.A.P. Държавната помощ ще съдейства за оптимизиране на процеса по производство на качествени селскостопански продукти в сектор „Плодове и зеленчуци“. Заедно с това ще се намали използването на химически суровини и се минимизира вредното въздействие на земеделските операции върху околната среда. Финансовите средства ще бъдат използвани за подпомагане на малки и средни предприятия – земеделски стопани, признати групи или организации на производители в сектор „Плодове и зеленчуци“. Парите трябва да ги стимулират за „ново участие“ в стандарта GLOBALG.A.P. Помощта се предоставя за максимален период от пет години и е ограничена до 1 200 лв. с включено ДДС, на бенефициер годишно и до 5 000 лв., с включено ДДС на група или организация годишно. Данъкът върху добавената стойност (ДДС) не е допустим за подпомагане, освен в случаите, когато не подлежи на възстановяване съгласно законодателството в областта на ДДС. Производителите на селскостопанска продукция ще получават средствата на годишна база. Като задължително условие за отпускане на субсидията е получаването на валиден сертификат за съответствие със стандарта GLOBALG.A.P.  След приключила успешно сертификация земеделският стопанин или организацията предоставят в ДФЗ необходимите документи, подробно описани в указанията по схемата. Срокът за изплащане на помощта е до 30 работни дни от представяне на документите.", "date": "2019.01.29", "title": "От 11 февруари се приемат заявления за сертифициране по GLOBALG.A.P. "}
{"url": "https://www.monitor.bg:443/bg/a/view/dfz-otpuska-nad-67-mln-leva-za-humanno-otnoshenie-za-svine-i-ptici-155906", "text": "Финансовият ресурс за 2019 г. по схемите за държавна помощ „Помощ за реализирането на доброволно поети ангажименти за хуманно отношение към свинете и „Помощ за реализирането на доброволно поети ангажименти за хуманно отношение към птиците\" е общо 67 560 000 лева. Това реши на свое заседание днес Управителният съвет (УС) на Държавен фонд „Земеделие“. Средствата по схемата „Помощ за реализирането на доброволно поети ангажименти за хуманно отношение към свинете\" в размер на 33 000 000 лева, а тези по схемата „Помощ за реализирането на доброволно поети ангажименти за хуманно отношение към птиците\" са в размер на 34 560 000 лева. Помощта и по двете схеми се предоставя на едно стопанство за покриване на допълнителни разходи или пропуснати доходи, свързани с изпълнение на доброволни ангажименти за хуманно отношение към животните, поети за най-малко 5 години. В обхвата на помощта за хуманно отношение към свинете са включени следните мерки: Мярка А - „Осигуряване на свободна подова площ над задължителния стандарт; Мярка Б - Осигуряване на изкуствено осветление за най-малко 11 часа; Мярка В - Използване на фураж, съдържащ най-много 2,5 mg/kg деоксиниваленол. В обхвата на помощта за хуманно отношение към птиците са включени следните мерки: Мярка А. Използване на фуражи, съдържащи деоксиниваленол не повече от 2,5 мг/кг. Мярка Б. Осигуряване на свободна подова площ не по-малка от 10% над задължителния стандарт. Мярка В. Подобряване на условията за хуманно отношение към птиците по време на транспорт (само за доставки до кланицата). Мярка Г. Намаляване емисиите на амоняк с 30 % (гарантиране на концентрация на амоняк (NH3 до 14 ррт), чрез добавяне в постелята на силикатни минерали (перлит, алуминосиликати - каолин, бентонит, зеолит/клиноптилолит/ и др.). През 2019 г. ще се изплати и помощта на птицевъдите, които не са получили авансово плащане през 2018 г.", "date": "2019.01.29", "title": "ДФЗ отпуска над 67 млн. лева за хуманно отношение за свине и птици"}
{"url": "https://www.monitor.bg:443/bg/a/view/gardove-poiskali-da-pazjat-stajko-stajkov-v-bolnicata-155909", "text": "Частни гардове са отишли в МВР болница пред стаята на сина на Миню Стайков - Стайко, с идеята да поемат охраната от служителите на Министерството на правосъдието, които по закон пазят задържани хора. Това обяви шефът на СДВР Георги Хаджиев след тържество по случай 140 години от създаването на Главна дирекция \"Изпълнение на наказанието\". Това, което се тиражира, че едва ли не са отишли там да го взимат, не е вярно. Поискали са да осъществяват допълнителна охрана, обяснено им е, че не може и са си заминали“, обясни шефът на СДВР. Близки на Стайков-младши също обясниха пред „Монитор“, че никой не е ходил в болницата, за да си го прибира. „Има твърдения, че са упражнявани спрямо лицето неправомерни действия, но до настоящия момент по никакъв начин не са потвърдени. От Софийска градска прокуратура е разпоредена проверка по казуса със заявените данни от Стайков“, каза шефът на „Национална полиция“ главен комисар Христо Терзийски. 29-годишният Стайко Стайков беше отведен в лечебното заведение, след като преди пет месеца изчезна. Той дори беше обявен за национално издирване, а по-късно с търсенето му се зае и Интерпол. Според адвоката му едва в неделя Стайко разбрал, че е издирван. Тогава той се озовал с рани от пердах по главата и тялото в близост до къщата си в столичния квартал Бояна. Според неговата версия той е бил отвлечен и пребит. От СДВР обаче обясниха, че не разполагат с подобна информация. Негов приятел го откарал в „Пирогов“, а след това той се озовал в МВР болницата. Ден след настаняването му там обаче в сградата на лечебното заведение нахлули охранителите му, които искали да си го отведат. През последните години Стайков се придвижваше из улиците на София с кортеж от автомобили и множество въоръжени гардове. От МВР излязоха единствено с информация, че проверяват случая. От там отново поясниха, че нямат информация за отвличането му за времето, когато са го търсили. Никой от близките му не е получавал искане за откуп или поне не е съобщавал това в прокуратурата и полицията. Версията на близките му е, че вероятно е отвлечен във връзка с разследването срещу него и баща му, който е в ареста. Според полицаи обаче Стайко е скалъпил версията за отвличането си, но още не е ясно защо. Сигналът, че Стайко е похитен, пристигнал час след като в прокуратурата било депозирано заявление от него, че ще се предаде и ще съдейства на разследването. Стайко Стайков е издирван с червена бюлетина от началото на септември м.г. по разследване срещу него, баща му Миню Стайков и още петима души. Междувременно стана ясно, че заради разпространената информация за инцидент в лечебното заведение, шефът на МВР болницата Илия Баташки е бил разпитан от полицията.", "date": "2019.01.29", "title": "Гардове поискали да пазят Стайко Стайков в болницата"}
{"url": "https://www.monitor.bg:443/bg/a/view/mej-otnovo-shte-pregovarja-s-bruksel-do-13-fevruari-novo-sporazumenie-155914", "text": "Британското правителство ще се опита да предоговори с Европейския съюз споразумението за Брекзит до 13 февруари, заяви премиерът Тереза Мей в началото на парламентарния дебат за алтернативния ѝ план за напускане на съюза. Очаква се тя да получи мандат за нови преговори с Брюксел по силата на поправка в текста на вече отхвърленото й споразумение. Поправката е одобрена от всички лагери в Консервативната партия и се очаква да бъде приета. Мей ще настоява да отпадне предпазния механизъм срещу възстановяването на физическата граница с Ирландия. Както и преходният период да бъде удължен до края на 2021 година. През това време Великобритания ще продължи да си плаща вноските в европейския бюджет и да спазва правата на европейските граждани на нейна територия. Междувременно стана ясно, че Мей е разговаряла по телефона с председателя на Европейската комисия Жан-Клод Юнкер, преди да призове парламента да отправи ясно послание към Евросъюза, че са необходими промени в споразумението за Брекзит, предаде Ройтерс. Говорител на Мей потвърди, че такъв разговор се е състоял, но не съобщи какво са обсъдили двамата.", "date": "2019.01.29", "title": "Мей отново ще преговаря с Брюксел, до 13 февруари ново споразумение"}
{"url": "https://www.monitor.bg:443/bg/a/view/mlad-myj-bez-knijka-blysna-i-ubi-peshehodec-v-novi-iskyr-155918", "text": "42-годишен мъж загина, след като беше блъснат от автомобил в района на Нови Искър. Пътният инцидент е станал тази сутрин в столицата, съобщават от пресцентъра на МВР. Сигналът в полицията е получен малко след 07:30 ч. Пътният инцидент е станал тази сутрин в столицата, съобщават от пресцентъра на МВР. Сигналът в полицията е получен малко след 07:30 ч.    По първоначални данни, в района на Нови Искър лек автомобил блъснал пешеходец, който пресичал пътното платно. В резултат на удара мъжът е починал на място, а водачът и спътникът му напуснали местопроизшествието и избягали. Малко по-късно се явили в полицейския участък на Нови Искър. Установено е, че 22-годишният водач не притежава свидетелство за правоуправление на МПС. По случая е образувано досъдебно производство.  Предстои доклад на материалите в Софийската градска прокуратура. Работа по документиране на деянието продължава.", "date": "2019.01.29", "title": "Млад мъж без книжка блъсна и уби пешеходец в Нови Искър "}
{"url": "https://www.monitor.bg:443/bg/a/view/grisho-kontuzen-propuska-turnira-v-roterdam-155916", "text": "Григор Димитров ще пропусне турнира от сериите ATP 500 в Ротердам заради контузия. Това съобщи TennisKafe, като цитира мениджъра на първата ни ракета Георги Стоименов. След втора медицинска консултация в рамките на седмица, поради възпаление на сухожилие в рамото, Димитров е решил да не участва на ABN Amro World Tennis Tournament (9-17 февруари). Миналата година Гришо достигна до финала в Ротердам без да загуби сет, но в битката за титлата отстъпи на Роже Федерер с 2:6, 2:6. През този сезон той стартира с 1/4-финал на турнира в Бризбейн, където беше надигран от Кей Нишикори. На Australian Open пък беше отстранен на 1/8-финал от американеца Франсис Тиафо. Според blitz.bg Григор Димитров е пристигнал в България, за да отбележи едно година от смъртта на своя дядо Господин, който почина през 2018-а, но тенисистът на успя да пристигне за погребението.", "date": "2019.01.29", "title": "Гришо контузен, пропуска турнира в Ротердам"}
{"url": "https://www.monitor.bg:443/bg/a/view/s-57-padnalo-proizvodstvoto-na-zehtin-v-italija-155919", "text": "Производството на зехтин в Италия е спаднало с 57% през 2018 г., което я прави \"една от най-лошите години\" в историята на този сектор на Апенините. Това съобщи днес италианският Институт по услуги за пазара на селскостопански храни, цитиран от АФП. Производството е намаляло до 185 000 т спрямо 429 000 тона през 2017 г. Най-засегнат е южният италиански район Пулия, който произвежда около половината от маслиненото олио на полустрова и производството там е намаляло с 65% през 2018 г. Причина за това са студът (най-вече снеговалежът през март) и болести по дръвчетата. Заради по-слабото предлагане на продукта цените му са започнали да се увеличават. Зехтинът екстра върджин е достигнал през декември цена от 5,60 евро за литър, което е увеличение с 40% спрямо юни, и още по-високи стойности от 7 евро на литър в Сицилия. На пазара обаче цените остават ниски, заради големия внос от Испания, където са имали добра реколта.", "date": "2019.01.29", "title": "С 57% паднало производството на зехтин в Италия"}
{"url": "https://www.monitor.bg:443/bg/a/view/nash-hokeen-vratar-vliza-v-zalata-na-slavata-155895", "text": "Бившият вратар на националния отбор по хокей Константин Михайлов ще стана първият българин, приет в Залата на славата. Това обявиха от федерацията ни по този спорт. Президентът на световната централа Рене Фадел лично се е обадил на Михайлов, за да му съобщи новината и да го поздрави. Официалната церемония по приемането на 55-годишния Михайлов в Залата на славата ще стане в края на май в Словакия, където ще се проведе световното първенство. На нея той ще бъде придружаван от цялото си семейство. С приемането му в храма на хокея България става 8-ата страна, която ще има представител там. В залата са приети най-много хокеисти от САЩ и Канада, останалите са Русия (вкл. СССР), Швеция, Финландия, Словакия и Чехия. Доскоро имаше доста упреци, че с тази чест са удостоявани предимно играчи от НХЛ. Константин Михайлов е играл с националния отбор на 28 световни първенства за мъже, като е дебютирал в него през март 1985 г. На клубно ниво е пазил за \"Левски Спартак\", \"Металург\" (Пк), \"Академика\" (Сф), \"Славия\" и ЦСКА. С \"червените\" той стана шампион през 2013 г., когато на 49 години беше обявен и за най-добър вратар на първенството. В чужбина пък е оставил следа в отбори от Сърбия, Турция и Франция.", "date": "2019.01.29", "title": "Наш хокеен вратар влиза в Залата на славата"}
{"url": "https://www.monitor.bg:443/bg/a/view/mladoci-improvizirat-muzikyl-kato-na-broduej-155887", "text": "Дългоочакваната за театралните фенове премиера на „До-Ре-Ми-Ши-Зи“ - импровизиран мюзикъл в бродуейски стил, ще се състои на 1 февруари от 20 ч. на камерната сцена на театър „Сълза и смях“. Представлението е дело на трупата „ШиЗи Импро Театър“, които единствени у нас практикуват т.нар лонгформ импровизация по метода на създателите ѝ от Чикаго – цялостно спонтанно представление по заглавие, предложено от зрителите. Актьорите от трупата дръзват да посегнат към най-сложния театрален жанр – мюзикъл с изцяло импровизиран сюжет, музика и хореография. По заглавие, зададено на място от публиката, трупата започва с откриващ енергичен музикален номер. От него черпи вдъхновение и създава плетеница от сюжетни линии, които през много смях и дълбочина на преживяванията на героите повеждат зрителите. Всичко това без предварителни уговорки, напълно непринудено – тук и сега. Сюжетът и песните ще са различни във всяко представление. „За направата на подобен спектакъл се изисква огромно количество подготовка и работа в екип. Основата, на която стъпваме, е 6 години съвместно импровизиране“, обяснява Златин Цветков, основател на „ШиЗи Импро Театър“ и своеобразен режисьор на постановката. Той е завършил курс по музикална импровизация в Лондон, а като част от обучението с трупата са провели уъркшопи едни от най-големите имена от този жанр - Стейси Смит от САЩ и Ела Галт от Австралия. „Няма по-сложен жанр за актьорите и по-ефектен за публиката. Говорим за пълно творческо гмуркане в неизвестното. Висш пилотаж на импровизационното изкуство“, издава Златин Цветков. Заедно с него на сцената ще са младите актьори Димитър Живков, Милко Йовчев, Катя Бръмбарова, Евелина Васева, Симона Димитрова, Илиан Илков, Яна Огнянова.  ", "date": "2019.01.29", "title": "Младоци импровизират мюзикъл като на Бродуей"}
{"url": "https://www.monitor.bg:443/bg/a/view/vtoro-obvinenie-i-50-hil-lv-garancija-za-izpylnitelnija-direktor-na-ktb-155896", "text": "Изпълнителният директор на КТБ Александър Панталеев е с второ обвинение. Специализираната прокуратура го обвини в присвояване в особено големи размери за отпуснат кредит, съобщи BTV. Обвинението е повдигнато по делото на Елена Йончева. Според обвинението, Панталеев е действал в съучастие с другия изпълнителен директор на фалиралата банка – Георги Христов, който още не е получил обвинението си. Двамата вече са подсъдими по мегаделото за КТБ. Специализираната прокуратура твърди, че Панталеев е бил подбуден от Цветан Василев, за да отпуснат на Елена Йончева 25 милиона евро. Наложената мярка за неотклонение на Панталеев е 50 хиляди лева, но ще се обжалва. Обвиненият отказа коментар.", "date": "2019.01.29", "title": "Второ обвинение и 50 хил. лв. гаранция за изпълнителния директор на КТБ"}
{"url": "https://www.monitor.bg:443/bg/a/view/badema-se-zavryshta-v-pyrva-liga-na-37-godini-155898", "text": "Бившият футболен национал Емил Гъргоров е все по-близо до завръщане в Първа лига. 37-годишният техничар е поел ангажимент към “Витоша” (Бистрица). Условието е юношата на “Локомотив” (София) да изчака затварянето на зимния трансферен прозорец. Ако не си намери отбор в чужбина до края на февруари, Гъргоров ще подсили “Витоша”. Халфът все още очаква предложение зад граница, което му е приоритет. Той не е играл през есенния полусезон, така че възможността да получи добра оферта не е голяма. За последно Бадема се подвизаваше в ЦСКА 1948. С отличните си изяви той помогна за промоцията от Трета лига във Втора, но след това напусна отбора. Преди началото на сезона плеймейкърът е отказал на “Арда” (Кърджали) и родния “Локомотив” (София). Междувременно стана ясна и причината на провала на трансфера на Георги Купенов в Дания. Мениджърски игри са попречили на талантливия защитник да премине във втородивизионен клуб. По всяка вероятност Купенов също ще доиграе първенството във “Витоша” (Бистрица).", "date": "2019.01.29", "title": "Бадема се завръща в Първа лига на 37 години"}
{"url": "https://www.monitor.bg:443/bg/a/view/britanskite-deputati-glasuvat-po-7-ot-14-promeni-za-sdelkata-na-mej-155897", "text": "Председателят на Камарата на общините на британския парламент Джон Бъркоу заяви, че тази вечер депутатите ще имат възможността да гласуват по 7 предложени промени на споразумението на Тереза Мей за Брекзит, предаде Ройтерс. До последния момент депутатите имаха възможност да предлагат промени. Бяха предложени общо 14 промени, но председателят на Камарата трябваше да реши кои да остави за дебатиране и гласуване в парламента. Сред оставените 7 предложения е това на лейбъристката депутатка Ивет Купър. То е подписано от 139 депутати, включително от Консервативната партия на Мей. Предложението, известно като Поправка Би /латиница/, дава на Мей срок до 26 февруари да договори с Брюксел такова споразумение за Брекзит, което да бъде подкрепено от британския парламент. Ако това не се случи, то на парламентът ще бъде дадено право да поиска от ЕС отлагане на срока за Брекзит, за да се предотврати вариантът излизане от ЕС без сделка. Предложението на Купър предвижда удължаване с 9 месеца на крайния срок за излизане на Великобритания от ЕС, тоест от 29 март, както е планирано сега, на 31 декември. Сред 7-те предложения, по които ще гласуват депутатите днес, е и това на влиятелния консерватор Греъм Брейди. То призовава за замяна на предпазната клауза с \"алтернативни мерки\", за да се избегне твърдата граница на остров Ирландия. Предложението на Брейди, известно като Поправка Ен, е подписано от 71 депутати. В него се казва, че парламентът ще подкрепи сделката на Мей за Брекзит, ако предпазната клауза бъде заменена с \"алтернативни мерки и разпоредби\". Вчера Мей призова депутатите от Консервативната партия да подкрепят именно Поправка Ен.", "date": "2019.01.29", "title": "Британските депутати гласуват по 7 от 14 промени за сделката на Мей "}
{"url": "https://www.monitor.bg:443/bg/a/view/botev-ne-se-dade-i-na-poljaci-nedelev-ostava-155899", "text": "“Ботев” (Пловдив) и “Пяст” (Гливице) завършиха при резултат 0:0 в контролна среща, която се проведе в Турция. Това бе трета проверка за тима на Николай Киров, като „канарчетата\" продължават да са без поражение от началото на зимната подготовка. До този момент \"жълто-черните\" постигнаха успех с 2:0 над “Локомотив” (Горна Оряховица) и направиха 1:1 срещу “Радник” (Сурдулица). След мача Киров похвали тима си, като призна, че скоро ще има две нови попълнения. \"Все по-близо сме до привличането на двама футболисти – българин и чужденец\", призна специалистът. В същото време стана ясно, че звездата на „Ботев“ (Пд) Тодор Неделев най-вероятно ще доиграе сезона в тима и няма да бъде трансфериран. Това разкри агентът му Николай Жейнов, според когото към момента няма подходяща оферта за него. „Цената на Тодор Неделев беше изкуствено завишена в един период и мисля, че това попречи на трансфера му в чужбина. Интерес определено има, но е и за тези пари, които се изискват от ръководството на “Ботев\", анализира Жейнов.", "date": "2019.01.29", "title": "“Ботев“ (Пд) не се даде и на поляци, Неделев остава"}
{"url": "https://www.monitor.bg:443/bg/a/view/vss-otstoja-prozrachnostta-na-sydebnata-vlast-155901", "text": "Съдийската колегия на ВСС отстоя прозрачността на съдебната власт, като не се съгласи да ревизира свое решение за откриване на нови щатни бройки за връзка с медиите в големите съдилища. По време на обсъждането на точка за откриване на щатове за съдебни служители в няколко съдилища кадровикът Драгомир Кояджиков заяви, че те могат да бъдат взети от тези за говорители. „Нуждата от съдебни помощници е по-голяма, отколкото от връзки с обществеността. Тези щатни бройки финансово обезпечени ли са?“, попита той, макар че миналата седмица пленумът на ВСС утвърди бюджета за 2019 година на съдебната власт, където те са заложени. „Когато ги гласувахме, аз бях против, а г-н Кояджиков гласува „за“, сега си е променил мнението“, включи се близката до председателя на ВКС Лозан Панов Цветинка Пашкунова, която е и говорител на съдийската колегия. Ден преди заседанието на съдийската колегия, тя присъства на среща между главните редактори на 5 национални вестника - „Монитор“, „Телеграф“, „24 часа“, „Труд“ и „Стандарт“ с главния прокурор Сотир Цацаров, председателя на ВАС Георги Чолаков, представляващия ВСС Боян Магдалинчев и други представители на съвета и на съдебната власт. На тази среща Пашкунова изрази коренно различна позиция, а именно, че е правилно настояването на медиите да има говорители в съдилищата, които да информират обществото при обявяването на съдебните решения по делата, които трябва да бъдат преведени на хората на достъпен език. До тази среща се стигна след медийната инициатива „Правосъдие на светло“. На срещата бяха договорени възможностите за това ВСС да окуражи съдиите да обясняват своите решения. 24 часа по-късно Пашкунова напомни, че всъщност е против съдилищата да имат говорители, които да помогнат за повече прозрачност за работата на Темида. „Вече е утвърдено разкриването на 22 нови бройки за връзки с обществеността в съдилищата в страната. В момента са заети 28 бройки, всички щатове са финансово обезпечени“, сложи край на опитите за промяна представляващият ВСС Боян Магдалинчев.", "date": "2019.01.29", "title": "ВСС отстоя прозрачността на съдебната власт"}
{"url": "https://www.monitor.bg:443/bg/a/view/cska-se-pobratimi-s-makedonci-155900", "text": "ЦСКА подписа споразумение за сътрудничество с елитния македонски “Пелистер” (Битоля). Договорът от страна на българския отбор беше парифиран от изпълнителния директор Пламен Марков. Марков изтъкна, че най-важното е да се инвестрира в модернизирането на базите и осугиряването на добре подготвени специалисти, които да работят с децата от най-ранна възраст. \"Отделянето на средства за спорта е инвестиция в нашето бъдеще. Децата на 6-7-годишна възраст навсякъде са еднакви - и в Битоля, и в София, и в Италия, и в Испания. Но за да се усъвършенстват и да станат футболисти или добри спортисти, са необходими условия, добри треньори и съвременни методи на работа\", коментира шефът на ЦСКА. От ръководството на “Пелистер” пък изтъкнаха, че сътрудничеството от експертен и технически аспект ще бъде от голямо значение. Битоля и регионът винаги са били люпилня на таланти, които в бъдеще може да получат шанс да продължат спортната си кариера точно в ЦСКА. С договора се продължава традицията за добри взаимоотношения между „Пелистер” и български футболни клубове, след като преди време отборът от Битоля си сътрудничеше с “Литекс”. В същото време треньорът на ЦСКА Нестор Ел Маестро похвали тима за победата с 2:1 над чешкия шампион „Виктория“ (Пилзен). Спецът бе категоричен, че играчите му вдигат нивото и ще мачкат през пролетните мачове от първенството. „Доволен съм, че физически изглеждаме по-добре и по-добре, сподели спецът пред клубната телевизия. - Единственият ни шанс да направим нещо значимо през втората част на сезона е, ако можем отново да започнем да доминираме над останалите отбори физически. Също така съм доволен, че особено през второто полувреме играхме с много самоувереност, видях и някои много добри индивидуални изпълнения. Нямаме контузени играчи, само няколко леко ранени и натъртени“, сподели още Ел Маестро.", "date": "2019.01.29", "title": "ЦСКА се побратими с македонци"}
{"url": "https://www.monitor.bg:443/bg/a/view/ministerstvoto-na-ikonomikata-otkri-konkurs-za-nasyrchavane-na-predpriemachestvoto-155893", "text": "Министерството на икономиката стартира дейности по конкурса „Европейски награди за насърчаване на предприемачество“ от днес. Проектът се провежда за 13-та поредна година като е инициатива на Европейската комисия (ЕК), която има за цел да отличи най-успешните дейности, насърчаващи предприемачеството и иновативното мислене. Координатор у нас е Министерството на икономиката, а участие в състезанието могат да вземат национални, регионални, местни публични и публично-частни предприятия от всички държави-членки на Европейския съюз (ЕС). като задължително условие е кандидатурите да се отнасят до започнати или скорошни инициативи, насърчаващи предприемачеството и оказали влияние върху даден регион. Кандидатури се приемат до 22 май 2019 г., а наградите ще се връчат през ноември същата година. Те ще бъдат общо 6: за насърчаване на предприемаческия дух, за инвестиране в изграждането на умения, за подобряване на бизнес средата, за подкрепа на интернационализирането на бизнеса, за подпомагане развитието на „зелени“ пазари, както и за ефикасното експлоатиране на ресурсите. Последната награда е за отговорно и интегриращо предприемачество.", "date": "2019.01.29", "title": "Министерството на икономиката с конкурс за насърчаване на предприемачеството"}
{"url": "https://www.monitor.bg:443/bg/a/view/italiancite-predpochitat-da-rabotjat-za-ferari-155892", "text": "Италианците предпочитат да работят в автомобилната компания „Ферари“ – до този извод стигна в. „Кориере дела сера“ в нарочно проучване на „котировките“ през 2018 г. в социалните мрежи на офертите за работа. Оказва се, че тази за стажант инженер-механик в акционерното дружество за конструиране на луксозни и състезателни автомобили с припкащо конче като запазена марка е била „кликната“ от 12 милиона жители на Апенините – и мъже, и жени. А молбите за заемането на предлагания пост са били над 15 хиляди – истински рекорд в търсенето на работа между Алпите и Сицилия. На второ място в класацията на репортерите от всекидневника за трудовите мераци на сънародниците им е държавната телевизия РАИ. През миналия май нейното ръководство обявява конкурс за асистенти към редица от излъчваните програми и кандидатите са пак с хиляди. Трета в предпочитанията на италианците се явява Популярната банка на областта Емилия – Романя, която обявява конкурс за млади дипломирани икономисти и финансисти. Интересното е, че на четвърто място в класацията за „най-тарашените“ обяви за работа е още една на РАИ – за специалисти по вътрешен одит, счетоводители и контрольори на управленческите процеси в телевизията. Пети са Държавните железници, които през миналото лято обявяват конкурс за асистент-директори на редица основни управления и възлови звена на транспортния гигант. После идва най-харесваната от жителите на Апенините верига от супермаркети „Еселунга“, която пък е търсела дипломирани специалисти за нейния отдел „Човешки ресурси“. Седма е известната модна къща „Гучи“ с обявата си за организатори на ревюта, презентации, пресконференции, коктейли и други събития на „фешън-бизнеса“. После отново е „Ферари“ с обявата за набиране на маркетинг специалисти, а след нея се нарежда тази за млади сътрудници в студиото на световно известния архитект Масимилиано Фуксас. Последна в десeтката на миналогодишните мечти на италианците за работа е единствената чуждестранна компания – германският автомобилен колос BMW, който търсел мениджъри за търговските и производствените си клонове в Италия.", "date": "2019.01.29", "title": "Италианците предпочитат да работят за Ферари"}
{"url": "https://www.monitor.bg:443/bg/a/view/aleksiev-gotov-da-se-vyrne-v-nacionalnija-otbor-155902", "text": "Бившият капитан на волейболните национали Тодор Алексиев е готов да се върне в представителния ни тим за олимпийската квалификация през август. Това сподели сам той при пристигането си с тима на \"Олимпиакос\" за мача с \"Нефтохимик 2010\" в Бургас в сряда от 18.30 ч.. Алексиев заяви, че назначаването на Силвано Пранди за селекционер на България е отличен ход и това стои в основата на неговото решение. на България е отличен ход и това стои в основата на неговото решение. \"Пранди е най-добрият треньор, с когото съм работил, каза Алексиев на аерогара София. - Разговарях с него и му обещах, че за квалификацията ще помогна, ако има желание. За Световната лига (Лигата на нациите б.р.) - не мога.\" Тодор Алексиев е бронзов медалист от световното в Япония през 2006 г. и от европейското в Турция през 2009 г. Той обаче не е обличал националната фланелка от 2017 г., когато беше в състава за първенството на Стария континент в Полша. В Бургас решиха да продължат с жестовете към своите фенове и приятелите на волейбола и ръководството на \"Нефтохимик 2010\" пуска вход срещу 1 лев за мачовете от евротурнирите. Така пред своя публика в зала \"Младост\" шампионът ни ще започне своето участие в 1/4-финалите на втория по престижност турнир в Европа - за купата на CEV. Начело на тима ще е новият наставник Николай Желязков, сменил освободения преди дни Найден Найденов.", "date": "2019.01.29", "title": "Алексиев готов да се върне в националния отбор"}
{"url": "https://www.monitor.bg:443/bg/a/view/bylgarin-grimira-adriana-lima-snimki-155883", "text": "Гримът на супермодела Адриана Лима в най-новата й модна кампания е дело на българин. Гримьорът Георги Сандев, който от дълги години живее в Ню Йорк, е част от екипа, създал визията на 37-годишната красавица за кампанията на Chopard. Рекламата е за диамантената колекция на лейбъла, която носи името Мagical Setting. Гримът на Лима, която наскоро напусна редиците на ангелите на Victoria's Secret, е семпъл, но подчертава добре светлите й очи. Сандев се е занимавал с макиажа на редица знаменитости, сред които моделите Кейт Мос, Ашли Греъм, Кандис Суанепул, Роузи Хънтингтън-Уайтли, както и и Нина Добрев.", "date": "2019.01.29", "title": "Българин гримира Адриана Лима (СНИМКИ)"}
{"url": "https://www.monitor.bg:443/bg/a/view/djon-malkovich-zatjaga-vratovryzkata-na-uajnstijn-v-teatralna-postanovka-155884", "text": "Да се заеме с разлистването на всеки слой от характера на Харви Уайнстийн – това ще направи Джон Малкович в пиесата Bitter Wheat. Постановката ще бележи първото завръщане на звездата от „Опасни връзки“ на лондонската театрална сцена от 30 години насам. Режисьор и сценарист на заглавието е носителят на „Пулицър“ Дейвид Мамет, който макар и да признава, че именно падението на Уайнстийн е послужило като вдъхновение за новата му творба, тя ще изследва цялостната „черна тенденция“ в Холивуд. В центъра на събитията ще е Барни Файн (Малкович) – шеф на оборотно студио в меката на киното, който пада жертва на собствените си престъпления. „Пиесата определено ще ядоса някои хора, но аз съм впечатлен от сценария“, каза пред BBC News Малкович. Bitter Wheat ще се играе в изключително кратък период от време – от 7 до 14 септември в театър „Гарик“. С участие ще се разпише и Дуун Макичън, която ще изиграе асистентката на Файн. „Казват, че всички в Холивуд са знаели за Уайнстийн. Но това съвсем не е така. Сексуалният тормоз никога не е бил тема на разговор, когато е ставало дума за Уайнстийн. Не съм добър по математика, но мисля, че ако той направи завръщане във филмовия свят това ще е повече от втори шанс за него. От кино бизнеса обаче очаквам всичко. Най-важното е, че не зависи от мен въпросът дали той ще получи прошка. Това е единствено в ръцете на хората, пострадали от неговите действия“, категоричен бе още Малкович.", "date": "2019.01.29", "title": "Джон Малкович затяга вратовръзката на Уайнстийн в театрална постановка"}
{"url": "https://www.monitor.bg:443/bg/a/view/varna-gostuva-na-sofija-s-nov-hit-na-javor-gyrdev-155885", "text": "И през 2019-а Варненският драматичен театър „Стоян Бъчваров“ по традиция гостува в началото на годината в София с най-новите си постановки. Столичани ще видят през февруари и март на различни сцени 5-те най-нови варненски заглавия: „Драконът“, Изборът на Марта“, „Приключения опасни със герои сладкогласни, „Магьосническо езеро“ и „Телефонът на мъртвеца“. „Драконът“ ще гастролира с 3 представления (11 февруари 19 ч., 12 февруари 16 и 19 ч. ,театър „София“). Топ спектакъла на големия режисьор Явор Гърдев е неговото грандиозно завръщане на варненската сцена, която още помни знаковите му постановки „Бастард“, „Марат/Сад“, „Крум“ и „Калигула“, задали в началото на милениума нова посока на театралното мислене в България. Пиесата „Драконът“ на Евгений Шварц, забранена по времето на Сталин, режисьорът дефинира като притча за въплъщенията на властта, която поразява с актуалността си. „Когато детските писатели започнат да пишат за възрастни, въображението им с болезнената си проницателност направо разбалансира света. Това е пиеса за дълбоките човешки интуиции и мотивации, по отношение на които политическите идеологии са само вторична маска, риторическо алиби“, обяснява Гърдев подхода си към текста, превърнат от него в блестяща антиутопия. Сценографията и костюмите са дело на Свила Величкова, музиката е на Калин Николов. Главните персонажи защитава с изключително майсторство звездната актьорска четворка Михаил Мутафов, Михаил Билалов, Стоян Радев и Ованес Торосян, заедно с младия Ненчо Костов, 16-годишната Александра Златева от Детско-юношеския театър „Златното ключе“ и 7-годишният Здравко Кънчев от Детската театрална академия „Питър Пан“ при Държавен куклен театър Варна. „Изборът на Марта“ (13 и 14 февруари, театър „Българска армия“) е първа постановка в България по пиесата „Без резерви“ от най-известния съвременен каталунски драматург Жорди Галсеран. „Става дума за политик, който се сблъсква с обикновени на пръв поглед хора, а всъщност с шайка мошеници от високо ниво. Трилър, но едновременно с това пиеса за любовта и избора“, обобщава режисьорът Георги Михалков. Съмишленик в неговата впечатляваща сценична реализация е художникът Петър Митев. А познатите лица от екрана Симеон Лютаков и Яна Маринова, заедно с Валентин Митев, Николай Кенаров и Розалия Абгарян, оставят зрителите без дъх. „Приключения опасни със герои сладкогласни“ (15 февруари, 14 и 19 ч., „Театро“) по текст на Недялко Йорданов и музика на Хайгашод Агасян е мюзикъл, любим за деца и възрастни. На 16 март в НАТФИЗ (17 и 20 ч.) с „Магьосническото езеро“ актьорът и режисьор Стоян Радев ще постави зрителите в предизвикателна близост с героите на Чехов от „Чайка“. А на 17 март в същите начални часове в театър „Азарян“ напразно ще звъни... „Телефонът на мъртвеца“ от Сара Рул с режисьор Петър Денчев.  ", "date": "2019.01.29", "title": "Варна гостува на София с нов хит на Явор Гърдев"}
{"url": "https://www.monitor.bg:443/bg/a/view/novi-pravila-za-razvodi-i-imushtestvo-vlizat-ot-dnes-v-es-155890", "text": "Нови правила за имуществото на брачни двойки или регистрирани партньорства на хора от различни страни влизат в сила от вторник в 18 държави членки на ЕС, сред които и България. Според съобщението на Европейската комисия, цитирано от Блумбърг, нормата ще засегне 18 страни - Австрия, Белгия, България, Хърватия, Кипър, Чехия, Финландия, Франция, Германия, Гърция, Италия, Люксембург, Малта, Холандия, Португалия, Словения, Испания и Швеция. С новите регламенти се установяват ясни правила при развод или смърт и целта е да се сложи край на успоредните и противоречащи си производства в различни държави от ЕС, свързани например с имущество или банкови сметки. Правилата изясняват кой национален съд е компетентен да помогне на двойките при управлението на тяхното имущество или при поделянето му при развод, раздяла или смърт. Разяснява се кое национално право има предимство, ако са приложими правилата на няколко държави. Ще бъде улеснено признаването и изпълнението в една държава от ЕС на съдебно решение по имуществени въпроси, постановено в друга държава от съюза. Страните от ЕС, които не участват в прилагането на новите правила, могат да се присъединят към тази спогодба по всяко време. Дотогава те ще продължат да прилагат своето национално законодателство към трансгранични случаи, свързани с имуществото на съпрузи и регистрирани партньори, се посочва в съобщението.", "date": "2019.01.29", "title": "Нови правила за разводи и имущество влизат от днес в ЕС "}
{"url": "https://www.monitor.bg:443/bg/a/view/100-000-sofijanci-se-otkazaha-ot-hartienite-fakturi-za-voda-155889", "text": "С 25 % нарасна броят на жителите на София през изминалата година ( 2018 г.), които вече не искат да получават хартиена фактура от “Софийска вода”. През януари 2019 г. дружеството “отпразнува” 100 000-я си абонат, който избра да подкрепи зелената идея и се отказа от хартиеното копие на сметката си за вода. Услугата за получаване на електронна фактура се предлага от “Софийска вода” от 1 ноември 2011 г. С всяка изминала година се увеличава броят на абонатите, които се възползват от нея и по този начин подпомагат опазването на природата в България. Компанията отчита все по-големия интерес на потребителите към предлаганите онлайн услуги. За изминалата година уеб сайтът на „Софийска вода“ е посетен над 2 000 000 пъти. Данни от направени проучвания показват, че за производството на 1 лист хартия с размер А4 са необходими повече от 11 литра вода. Това означава, че само за един месец се спестяват около 1 100 000 литра вода, а за година приносът е до 13 200 тона. Дружеството предоставя на своите клиенти и широко портфолио от дистанционни услуги, като възможността за подаване на самоотчети на водомери, абонамент за известяване по електронната поща за планирани спирания на водата, безплатно СМС информиране за аварийни и планирани ремонти по мрежата, както и множество начини за безкасово плащане.", "date": "2019.01.29", "title": "100 000 софиянци се отказаха от хартиените фактури за вода"}
{"url": "https://www.monitor.bg:443/bg/a/view/palestinskoto-pravitelstvo-podade-ostavka-155891", "text": "Палестинският министър-председател Рами Хамдала днес подаде своята оставка и тази на правителството си, се казва в съобщение на кабинета му, цитирано от ДПА. За да влезе в сила, оставката на кабинета, чиято централа е в Рамала, на Западния бряг на река Йордан, трябва да бъде приета от палестинския президент Махмуд Абас. Този ход проправя пътя за формиране на ново правителство, съставено от всички фракции на Организацията за освобождение на Палестина (ООП), както беше препоръчано в неделя от Централния комитет на партия \"Фатах\". Ново правителство на ООП официално ще сложи край на намиращите се в застой усилия за помирение между партията на Абас \"Фатах\" и радикалното ислямистко движение \"Хамас\", което управлява ивицата Газа от 2007 г. Първото правителство създадено от Хамдала през юли 2013 г. се състоеше главно от независими технократи и няколко членове на \"Фатах\". През юни 2014 г. той сформира ново правителство, наречено \"правителство на националното съгласие\", в което някои постове останаха вакантни за министри от други партии, включително \"Хамас\", докато усилията за помирение бяха в ход. Но в кабинета така и не бяха назначени министри от \"Хамас\". Членът на Централния комитет на \"Фатах\" Азам ал Ахмад каза вчера пред арабски сателитен канал, че целта зад създаването на правителство на ООП е да замени правителството на националното съгласие, което е трябвало да приобщи \"Хамас\". От 2006 г. в палестинските територии не са провеждани парламентарни избори. Тогава те бяха спечелени от \"Хамас\", което година по-късно пое контрола над Газа. Израел, ЕС и САЩ определят \"Хамас\" като терористична организация. Досегашното правителство ще продължи да изпълнява всичките си функции до сформиране на нов кабинет, предаде Ройтерс.", "date": "2019.01.29", "title": "Палестинското правителство подаде оставка"}
{"url": "https://www.monitor.bg:443/bg/a/view/petimata-finansirali-terorizym-ostavat-v-kiliite-155888", "text": "Апелативният специализиран наказателен съд потвърди определението на Специализирания наказателен съд, с което бяха наложени мярки за неотклонение „Задържане под стража“ на петимата обвинени за участие в международна организирана престъпна група, свързана с финансиране на тероризъм извън България, както и на други видове престъпна дейност. Съдът прие изцяло аргументите на Апелативната специализирана прокуратура за това, че е налице обосновано предположение лицата да са извършили престъпленията, за които са обвинени и че има опасност да извършат друго престъпление. За двама от тях съдът реши, че могат и да се укрият. Участниците в групата бяха задържани на 18 януари 2019 г. при операция на ДАНС, ГДБОП и Специализираната прокуратура на територията на София, Плевен, Благоевград, Разград, Хасково, Пловдив и Ловеч. Предмет на разследването е дейност на група чужди граждани по организиране и осъществяване на територията на Република България на нерегламентирани парични преводи в и от страната в особено големи размери по т.нар. метод „хавала“ в рамките на международна организирана престъпна група. С разрешение на Специализирания наказателен съд бяха извършени претърсвания и изземванния в 50 адреса на жилища и офиси и в 26 автомобила, както и обиски на 50 лица. При условията на неотложност бяха извършени 7 претърсвания и изземвания. Установено бе, че основният организатор на престъпната дейност – сирийски гражданин, пребиваващ в България, задържан в София, осъществявайки нерегламентирани „хавала“- преводи, е влязъл в контакт с лица, извършващи дейност по логистично подпомагане на международни терористични организации, както и с лица, за които има информация, че са свързани с финансиране на тероризъм и други видове престъпна дейност.", "date": "2019.01.29", "title": "Петимата, финансирали  тероризъм, остават в килиите"}
{"url": "https://www.monitor.bg:443/bg/a/view/poroshenko-iska-vtori-prezidentski-mandat-155881", "text": "Украинският президент Петро Порошенко обяви днес намерението си да се кандидатира за втори мандат на изборите на 31 март, като обеща да даде тласък на процеса на интеграция на страната си в Европейския съюз и НАТО, предадоха световните агенции. \"Чувството за дълбока отговорност пред моята страна, моите сънародници ме накараха да издигна отново кандидатурата си за поста президент на Украйна\", обяви Порошенко, избран през 2014 г. след раждането на прозападното движение на Майдана, на митинг на симпатизанти в Киев, предаде Франс прес. 53-годишният сладкарски магнат и един от най-богатите хора в Украйна поведе страната по прозападния и пронатовски път, откакто преди пет години дойде на власт, а Русия анексира полуостров Крим, посочва Ройтерс.  \"През 2024 г. ще подадем молба за членство в ЕС и очаквам положително решение\", каза Порошенко на форум в Киев, цитиран от ТАСС. Много преди официалното оповестяване на кандидатурата си сегашният държавен глава се опитваше да засили спадащата си популярност като оглави кампанията за независимост на украинската църква от руската православна църква, подчертава Асошиейтед прес. Друг оповестен от Порошенко приоритет е създаването на специализиран антикорупционен съд, който да започне работа още тази година. Популярността на Порошенко спадна отчасти заради неуспешната борба с корупцията и невъзможността му да сложи край на конфликта в Донбаския регион, отнел живота на над 10 000 души. Той не успя също да повиши жизнения стандарт на украинците. Въпреки това, Порошенко може би е по-предсказуем кандидат за инвеститорите от най-близките му съперници като бившата премиерка Юлия Тимошенко и Володимир Зеленски - новак в политиката, който стана популярен като комедиен актьор. Засега с най-голяма подкрепя се ползва Тимошенко. Тя обещава намаление на цените на газа за домакинствата. Това обаче е в разрез с политиката на МВФ и други чужди донори, които наляха милиарди долари в Украйна, за да помогнат на съсипаната от войната икономика да се закрепи, посочва Ройтерс.", "date": "2019.01.29", "title": "Порошенко иска втори президентски мандат  "}
{"url": "https://www.monitor.bg:443/bg/a/view/trymp-proiznasja-na-5-fevruari-rechta-za-systojanieto-na-syuza-155872", "text": "Председателката на Камарата на представителите на американския Конгрес Нанси Пелоси покани президента Доналд Тръмп да произнесе на 5 февруари годишната реч \"За състоянието на съюза\", предаде Асошиейтед прес. Президентът Тръмп е приел поканата на Пелоси. В писмо до нея той заявява, че за него е голяма чест да приеме поканата да говори на общо заседание на двете камари на Конгреса идната седмица. \"Имаме велика история за разказване, имаме велики цели за постигане\", добавя Тръмп. Първоначално речта \"За състоянието на съюза\" бе насрочена за 29 януари, но заради частичната парализа на правителството Пелоси оттегли поканата към Тръмп и му постави като условие да се споразумее с Конгреса за подновяване на работата на правителството, за да произнесе речта си. Това е първият случай, в който председател на Камарата оттегля покана към президента да произнесе тази реч, отбелязва АП.  Пелоси уточнява в писмото, че двамата с президента са разговаряли вчера и са постигнали съгласие за новата дата. \"В днешния ни разговор (в понеделник - б.р.) се споразумяхме за 5 февруари\", пише тя. В речта \"За състоянието на съюза\" президентите на САЩ всяка година представят приоритетите, програмата и възгледите си за бъдещето на страната. Тази година речта стана повод за \"кръстосване на шпаги\" между Тръмп и Пелоси заради частичното затваряне на правителството, продължило 35 дни. Според Франс прес размяната на писма между двамата лидери е знак за разведряване на отношенията им. Но Доналд Тръмп излиза отслабен от тази битка, предизвикана от самия него, посочва АФП. Той се съгласи да поднови работата на правителството за три седмици, докато парламентарна комисия работи по намиране на компромис за контрола над нелегалната имиграция. Тръмп заплаши с нова бюджетна парализа от 15 февруари, ако не бъде постигнат компромис по искането му за строеж на стена по границата с Мексико и се закани, че ще въведе извънредно положение и ще използва извънредни правомощия, за да заобиколи Конгреса, добавя АФП. Предстои Камарата на представителите и Сенатът да приемат резолюция, с която официално да поканят Тръмп да говори на общото заседание на двете камари на Конгреса, добавя АП.", "date": "2019.01.29", "title": " Тръмп произнася на 5 февруари  речта \"За състоянието на съюза\""}
{"url": "https://www.monitor.bg:443/bg/a/view/chernata-pantera-s-bezplatni-projekcii-v-sa-sht-predi-oskarite-155894", "text": "Седмица, след като си завоюва заветната номинация за най-добър филм за наградите „Оскар“, „Черната пантера“ ще се завърне на голям екран отвъд Океана. Това ще се случи в рамките на т.нар. Месец на черната история, в рамките на който в САЩ се отдава почит на културата на чернокожите. През целия февруари заглавието на Marvel ще се обиколи избрани зали и то – с безплатни прожекции. Припомняме, че от световния боксофис „Черната пантера“ спечели приходи в размер на 1,35 млрд. Долара. Безплатното повторно разпространение на лентата за първия чернокож супергерой идва в точното време – по-малко от месец, преди да бъдат раздадени оскарите. Припомняме, че именно за този си филм „Дисни“ заделиха сериозна сума в котирането на „Черната пантера“ за наградния сезон. Компанията обяви през месец октомври, че ще протегне ръка към 16 статуетки на Американската филмова академия. В крайна сметка, лентата успя да се пребори за общо 7 номинации. Дали ще се разпише и с награда, ще разберем на 24 февруари.", "date": "2019.01.29", "title": "„Черната пантера“ с безплатни прожекции в САЩ преди оскарите"}
{"url": "https://www.monitor.bg:443/bg/a/view/denjat-na-bashtata-startira-na-8-fevruari-155770", "text": "БНТ съобщи официално датата, на която ще стартира новият български сериал \"Денят на бащата\" в ефира на освновния канал на обществената медия. Първата от общо шест серии ще направи своята премиера на 18 февруари. Освен по БНТ1, поредицата, в която главните роли са поверени на Захари Бахаров и Весела Бабинова, ще се излъчва по същото време и по БНТ4, а повторенията ще с по БНТ2 Друг актьор от звездния каст на сериала - Александър Сано, преди ден написа в социалните мрежи, че \"Денят на бащата\" ще дебютира в ефир на 8 февруари, което може да се дължи на техническа грешка в публикацията или просто на нетърпението на Сано, който описва телевизионното си начинание като \"много вълнуващ сериал“. Той, заедно с Глория Петкова са другата семейна двойка в сюжена, която ще вземе ключово участие в развитие на историята. „Разводът започва съвсем приятелски, но нещата се усложняват зверски. Съвсем нормални хора им се случва съвсем нормално нещо, но от това произлизат няколко съвсем неприятни ситуации, особено за детето“, разказа наскоро Бахаров. С участие се разписват още Петя Силянова, Явор Гърдев, Малин Кръстев, Лидия Инджова, Йоана Буковска-Давидова, Иван Налбантов, Свежен Младенов. В „Денят на бащата“ своят дебют в главна роля прави и малкият Патрик Шон Хесън. Той е с българо-новозеландски произход и вече е участвал в няколко филма. С харизматичното си присъствие на екрана той със сигурност ще привлече прожекторите върху себе си както у нас, така и в чужбина - една от целите на поредицата. Режисьор на шестте епизода е един от най-талантливите млади български режисьори Павел Веснаков - носител на редица международни фестивални награди, а оператор е друг доказал се професионалист – Александър Станишев. Сценаристи на филма са Теодора Маркова, Невена Кертова и Георги Иванов, които имат зад гърба си хитовите сериали „Под прикритие“, „Стъклен дом“ и „Революция Z“. Песента към поредицата е дело на Стефан Вълдобрев - „Тази песен не е за любов“.„Денят на бащата“ е продукция на Българската национална телевизия – Продуцентски център „Студия Екран“, изпълнителен продуцент - „Агитпроп“. ", "date": "2019.01.29", "title": "„Денят на бащата“ стартира на 18 февруари (ОБНОВЕНА)"}
{"url": "https://www.monitor.bg:443/bg/a/view/fermeri-blokiraha-gyrcija-155876", "text": "Магистралата Солун - Атина остава затворена за движение заради поставени блокади от страна на гръцки земеделци в близост до град Лариса, където са паркирани над 450 трактора, съобщи агенция МИА. Движението и в двете посоки е блокирано от понеделник. Гръцката полиция информира, че заради протеста на земеделците от 14 часа вчера част от магистралата е затворена за всякакъв тип превозни средства в посока от Солун към Атина и в посока от Атина към Солун, а автомобилите, камионите и автобусите ще бъдат пренасочвани по други пътища.  Земеделците от цяла Гърция издигнаха общо 13 блокади в северната и централната част на страната, на Пелопонес и остров Крит. Заедно с това бе формиран Комитет за блокадите, който призова всички земеделци масово да излязат на протести.  Гръцките фермери настояват за намаляване на разходите за производство и за увеличаване на приходите от земеделие.", "date": "2019.01.29", "title": "Фермери блокираха Гърция"}
{"url": "https://www.monitor.bg:443/bg/a/view/planyt-unker-e-pomognal-osnovno-na-15-dyrjavi-v-es-155875", "text": "Планът \"Юнкер\" е помогнал основно на 15 държави в ЕС, а България е 18-та с привлечени инвестиции от по около 50 евро на човек. Това пише в представения във вторник от Европейската сметна палата оценката за работата на Европейския фонд за стратегически инвестиции (ЕФСИ, плана \"Юнкер\"). Размерът на привлечените инвестиции може да бъде надценен, се посочва в документа. Част от подкрепата от ЕФСИ е заменила друго финансиране от ЕС и от Европейската инвестиционна банка (ЕИБ). Част от средствата са били използвани по проекти, които е можело да бъдат финансирани от частни или други обществени източници. Повечето инвестиции са отивали основно в няколко по-големи държави от ЕС с утвърдени национални насърчителни банки. От документа е видно, че с по над 6 млрд. евро инвестиции начело са Франция и Италия. В топ 10 са още Испания, Германия, Великобритания, Полша, Гърция, Швеция, Португалия и Белгия. Южните ни съседи са успели да привлекат по плана инвестиции за около 1,6 млрд. евро, като на глава от населението цифрата е над 155 евро, с което Гърция е втора. Пред нея по този показател е само Финландия с привлечени по близо 158 евро на човек. Трета е Швеция - със 140 евро на жител. ЕФСИ е послужил за привличането на средства за осъществяването на допълнителни инвестиции в ЕС. До средата на юли 2018 г. ЕИБ е одобрила финансиране от 65,5 млрд. евро, което надхвърля очаквания размер на необходимото финансиране от 61 млрд. евро. Подкрепата от ЕФСИ е позволила на ЕИБ да увеличи четирикратно финансирането с по-висок риск в сравнение с 2014 г. В доклада се поставят под въпрос съобщения размер на привлечени допълнителни инвестиции от 335 млрд. евро. В някои случаи използваната методика е надценила степента, в която подкрепата от ЕФСИ наистина е привлякла допълнителни инвестиции. Докладваните суми не вземат предвид това, че някои дейности на ЕФСИ са заменили други видове операции на ЕИБ и финансови лостове на ЕС. Според палатата липсата на съпоставими показатели за изпълнение и наблюдение за всички финансови инструменти и бюджетни гаранции на ЕС намалява прозрачността и способността за оценяване на резултатите.", "date": "2019.01.29", "title": "Планът \"Юнкер\" е помогнал основно на 15 държави в ЕС"}
{"url": "https://www.monitor.bg:443/bg/a/view/guajdo-odobri-sankciite-na-sa-sht-sreshtu-petrolnata-kompanija-na-venecuela-155874", "text": "Опозиционният лидер Хуан Гуайдо, провъзгласил се за временен президент на Венецуела, заяви, че санкциите на САЩ срещу венецуелската държавна петролна компания отговарят на отправено от депутатите искане да бъдат защитени националните активи в чужбина, предаде АП. Гуайдо каза, че през януари контролираният от опозицията парламент на Венецуела е одобрил мярка, предвиждаща от чуждите страни да бъде поискано да гарантират, че венецуелските активи в чужбина няма да бъдат \"разграбени\" от президента Николас Мадуро. Гуайдо е разговарял с американския президент Доналд Тръмп \"и с други президенти от региона\", но не разкри подробности кога са водени тези разговори, нито какво конкретно е било обсъждано. Гуайдо спомена единствено, че във всичките му разговори с държавни глави фокусът е бил върху това да бъде уредена хуманитарната криза във Венецуела и да бъде възстановена демокрацията. Гуайдо сподели, че командването на армията при \"спазване на конституцията\" ще свали настоящия президент Мадуро. Запитан дали военните ще се съгласят с подобно нещо, Гуайдо отговори: \"Да, вярвам в това. И ние работим, за да улесним този път\". Същевременно министърът на външните работи на Венецуела Хорхе Ареаса заяви, че президентът Николас Мадуро е готов да води диалог с опозицията.", "date": "2019.01.29", "title": "Гуайдо одобри санкциите на САЩ срещу петролната компания на Венецуела"}
{"url": "https://www.monitor.bg:443/bg/a/view/nijl-armstrong-kym-bylgarina-prof-tabakov-molja-te-napravi-taka-che-da-uspeem-da-se-vyrnem-ot-poleta-155877", "text": "„Моля те, направи така, че да успеем да се върнем от полета….”. Това казал космонавтът Нийл Армстронг, който пръв стъпва на Луната, на своя близък приятел българина проф. д-р Виден Табаков. А проф. Табаков му обещава, че ще направи всичко по силите си и ще успее, както и се случва. Това стана ясно по време на откриването в Пловдив на документална изложба с 23 табла, посветени на живота и делото на проф. Виден Табаков. Това е българинът, който се включва в екипа на Вернер фон Браун и допринася за кацането на Нийл Армстронг на Луната и за развитието на космическата програма на САЩ. Почти 50 години ученият от България е един от най-изявените изследователи на НАСА, разказа по време на изложбата д-р Георги Дренски – пилот от САЩ, който става последния докторант на проф. Табаков от General Electric в Берн. Сред многобройните заслуги  на проф. Табаков за развитието на авиокосмическата техника и технологии се откроява дейността му относно ракетата-носител „Сатурн“, с която американските астронавти осъществиха пилотирани полети до Луната по програмата „Аполо“, а неговият близък приятел Нийл Армстронг стана първият човек, стъпил на повърхността на луната. Той е организирал и оглавявал дълги години GraduateSchooloftheUniversityofCincinnati, където е имал 300 успешни докторанти по аерокосмическо инженерство и инженерна механика. Между неговите изявени докторанти и сътрудници е именно Нийл Армстронг, който е бил професор по аерокосмическо инженерство в отдела на Табаков в Университета в Синсинати и става негов неразделен приятел. Когато програма „Аполо“ стартира, се оказва, че сплавите, които се използват за ракетните двигатели, не могат да издържат на високите температури. Затова ръководителят на програмата Вернер фон Браун, който е бил член на научно жури на докторантурата на проф. Табаков, привлича към екипа на „Аполо“ българския учен. Виден Табаков разработва необходимите високотехнологични сплави и дава конструктивните решения, които позволяват ракетата да издържи на изключително високите температури, развиващи се при космически полет, разказа още д-р Георги Дренски –последният докторант на проф. Табаков, който е плътно до него в последните години от живота му. Той разказа и за изключителната щедрост на професора към студентите и докторантите, на които той е отделял без да се щади цялото си време и които е подпомагал дори финансово. Благодарение на разработките на проф. Табаков се удължава 3 пъти живота на самолетните двигатели. Изчислено в пари, може да се види какъв невероятен принос е това за авиостроенето. Като специалист по сплавите, той има съществен принос и в работата на редица автогиганти като Дженерал моторс и много други, които го канят да консултира процесите на създаване на редица подобрения в автомобилната индустрия, разказа още Георги Дренски. Днес на входа на университета в Синсинати,  студентите биват посрещнати от две огромни пана -  едното с Нийл Амстронг, другото – с проф. Виден Табаков. Лабораторията, в която е работил в Университета в Синсинати, e наречена на името на проф. Виден Табаков през 2009 г. Наред с многобройните научни награди проф. Табаков е удостоен и с признание от НАСА за приноса му. През 2014 г. проф. Виден Табаков е обявен за почетен професор на НАСА. Два пъти е обявяван за „Инженер на годината“ на САЩ, има и награда за цялостен принос. Табаков е един от малкото натурализирани в Страната на неограничените възможности европейци, на които се оказва такава чест. Въпреки че работи в една строго секретна сфера, проф. Табаков има над 400 публикации в едни от най-авторитетните световни научни издания. Изложбата ще остане в Пловдив само една седмица и може да бъде разгледана до 3 февруари.  ", "date": "2019.01.29", "title": "Нийл Армстронг към българина проф. Табаков:  „Моля те, направи така, че да успеем да се върнем от полета…“"}
{"url": "https://www.monitor.bg:443/bg/a/view/njama-dokazan-smyrten-sluchaj-zaradi-grip-v-rusensko-155878", "text": "До момента няма доказан смъртен случай заради грипа през този сезон в Русенско, съобщи д-р Цветелина Мирчева от Регионалната здравна инспекция в Русе. Болните обаче продължават да нарастват, като децата са най-засегнати. Във възрастовата група от 0 до 4 години заболеваемостта е 977 на 10 000 души, а от 5 до 14 години – 892 на 10 000 души, което е много над епидемичните стойности. В Русе грипна епидемия обикновено се обявява при достигане на заболеваемост от 248 на 10 000 души. Данните от взетите проби показват, че преобладават болните, заразени с грипен вирус тип А. От 75 изследвания този вирус е доказан при 47 случая, 16 са били отрицателните проби, а резултатите от 12 се очакват. Русенска област е в грипна епидемия от събота, 26 януари. Учениците са в грипна ваканция до 4 февруари включително. Следващото заседание на Бюрото за борба с грипа и острите респираторни заболявания ще бъде на 4 февруари. За отчитане на заболеваемостта се ползват данните, получени от шест общопрактикуващи лекари в Русе, като всяка година практиките са различни.", "date": "2019.01.29", "title": "Няма доказан смъртен случай  заради грип в Русенско"}
{"url": "https://www.monitor.bg:443/bg/a/view/rechite-na-prezidenta-radev-sa-mrachni-i-unijavashti-bylgarija-155880", "text": "Всички речи на президента Радев си приличат. Те са мрачни, песимистични, очернящи и унижаващи България. Сякаш са писани, за да бъдат произнесени от президент на вражеска държава, който иска да унижи и смаже България и да я превземе.” Това каза във Велико Търново председателят на парламента Цвета Караянчева. Според нея последната реч на Радев била продължение на новогодишната му реч. „Сега изведнъж се оказа, че трябва да правим и предсрочни парламентарни избори, докато преди два месеца нямаше подобна идея. Може би, защото президентът иска да сформира служебно правителство, което да промени решението на Народното събрание”, коментира Караянчева. Чрез медиите тя покани държавния глава в арламента за да види и да се запознае на място как работи той. „Парламентът приема закони, които са минали през обществено обсъждане. Закони, които са в полза на българските граждани и които имат оценка на въздействието и съответните мотиви. Така че абсолютно неаргументирани са вашите твърдения, че се приемат лобистки закони”, категоричен бе председателят на парламента. Тя покани Радев да се включи в политиката като партиен лидер. „Ако ви е отеснял костюмът на президент, направете си партия, каквото желание виждам, че имате и направете всичко възможно да спечелите изборите, които са след две години, да станете премиер и да вземате важни решения. А ако искате да има диалог с парламента, вашите експерти да се включат с позиция при обсъждането на проектозаконите. В никакъв случай не отнемаме правото ви да налагате вето, ние го уважаваме, но имаме право да имаме и различно мнение, защото България е демократична държава”, каза Караянчева. Тя беше категорична, че в настоящия момент няма предпоставки и причини за предсрочни парламентарни избори. „Държавата се развива добре, има подкрепата на своите европартньори, нисък ръст на безработицата и ръст на икономиката, а инвестициите продължават да се случват,макар някои да отричат това . Правителството е стабилно, коалицията е стабилна, парламентът работи на пълни обороти”, категорична бе Караянчева. Ниският рейтинг на Народното събрание тя обясни с многото политически сили вътре, които били причина част от хората да не го припознават като своя парламент.", "date": "2019.01.29", "title": "Цвета Караянчева: Речите на президента Радев са  мрачни и унижаващи България"}
{"url": "https://www.monitor.bg:443/bg/a/view/22-novi-senzori-merjat-vyzduha-v-sofija-155862", "text": "22 сензора за измерване на качеството на въздуха ще бъдат поставени в различни точки на София до края на годината. Това съобщи зам.-кметът на града Йоана Христова след заседание на комисията по екология към Столичния общински съвет. На нея беше представен анализ за подходящите локации, на които да бъдат поставени сензорите. След като системата заработи, гражданите ще имат достъп до данните в реално време, което е и основната цел на проекта. Дотогава София ще продължи да работи с автоматичните станции на Министерството на околната среда и водите. „Използвахме научно обоснован път за намиране на точните локации, на които да бъдат поставени сензорите. В рамките на 2019 г. предстои да поставим и самите сензорите и да започнем да генерираме данни от тях, които ще имат по-скоро допълваща роля към резултатите на станциите на екоминистерството“, обясни Христова и допълни, че поставянето на съоръженията ще бъде финансирано с евросредства. Локациите са избрани след анализ, който се обосновава на редица фактори, между които цифров модел на релефа на града, температурните инверсии, локалните климатични зони, транспортната инфраструктура, застрояването, демографските данни. „Столична община изпълнява проекта в партньорство с още 5 балкански институции - общини, университети и НПО организации, представляващи градовете Солун, Никозия, Тирана и Скопие“, заяви Христова. Сензорите за отчитане ще бъдат поставени при метростанциите „Люлин“ и „Джеймс Баучер“, в районите „Надежда“, „Красна поляна“, „Подуене“, „Овча Купел“, „Искър“, „Студентски“, „Драгалевци“, при обръщалото на трамвай №10 в „Западен парк“, на бул. „Президент Линкълн“, до читалище „Искра“ в „Орландовци“, при Централна автогара, при ВМА, поликлиника „Враждебна“ и Центъра за заразни болести. Сензори ще мерят въздуха и на ул. „Мими Балканска“, НИМХ-БАН, Зимния дворец, стадион „Раковски“, 29 ДКЦ в Борово и до АИС Хиподрума.", "date": "2019.01.29", "title": "22 сензора мерят въздуха в София"}
{"url": "https://www.monitor.bg:443/bg/a/view/preglejdat-bezplatno-za-mioma-v-sofija-155879", "text": "Кампания за безплатни прегледи на миома на матката стартира Столичната община съвместно с трите големи АГ-болници в града. Началото на инициативата бе дадено от кмета на София Йорданка Фандъкова. Това е първият съвместен скринингов проект на двете общински болници I-а АГ „Св. София“, II-а АГ „Шейново“ и държавната „Майчин дом“. Записванията започват от днес, а самите прегледи след грипната епидемия. Прегледите са насочени към жени с изразен рисков фактор – пациентки с поставена диагноза миома или вече претърпели лечение, както и такива, които са в рисковата група на нераждали жени на възраст между 35 и 40 години. Миомата е едно от най-често срещаните гинекологични заболявания. В трите най-големи АГ болници в София всяка 10 операция е поради миома, а при 400 жени на година се стига до отстраняване на матката. „Личното ми убеждение, че превенцията и профилактиката са водещи, а жените заслужават да бъдат информирани и да получават помощ. Затова и в последните години Столична община организира и съфинансира поредица от скринингови кампании - за изследване на рак на млечната жлеза, за изследване на щитовидната жлеза, на простатата и изследване на бял дроб“, заяви Фандъкова.", "date": "2019.01.29", "title": "Преглеждат безплатно за миома в София"}
{"url": "https://www.monitor.bg:443/bg/a/view/zagrobvat-antichni-steni-zaradi-obshtestven-parking-155866", "text": "Артефакти от античността и средновековието, открити в хода на спасителни археологически разкопки в Стара Загора през 2011 година ще бъдат затрупани с пръст, за да се направи върху терена обществен паркинг. Това съобщиха от регионалния исторически музей. Причината е в липсата на средства за продължаване на разкопките след отказа на собствениците да реализират идеята си за подземни гаражи. Преди 8 години екипът на тогавашния зам.шеф на музея- археологът  Димитър Янков откри върху площ от 450 кв м останки от двете крепостни стени на античния и средновековен град /ІІ-ХІІ в/, 3 сгради от античната епоха, още толкова жилища от ранновизантийската епоха и 4 къщи от средновековието. Намерени бяха огромни питоси, в които се съхранявало зърното на древните обитатели. В хода на разкопките бе изказана и хитопезата, че точно на това място е имало и древен храм, но така и не се стигна до потвърждаването й, защото работата бе прекратена и не бяха проучени оставащи 1 100 кв м. За запръстяването на изкопите след съгласуване с МК и НИНКН е поръчан проект на проф. Валентин Тодоров. Това са поредните артефакти, които ще останат непознати за обществеността. По същия начин бяха засипани с еднометров слой пясък близо 300 кв антични мозайки от някогашните терми. Сходна съдба очаква още няколко обекта в границите на археологическия резерват „Августа Траяна – Верея“. Преглед на проекта за бюджет на община Стара Загора, чието приемане ще бъде на 31 януари показва, че там няма заделен нито лев за експониране на находките от античния град.", "date": "2019.01.29", "title": "Загробват антични стени заради обществен паркинг"}
{"url": "https://www.monitor.bg:443/bg/a/view/bsp-syvetnici-skochiha-na-proektobudjet-2019-v-grada-na-lipite-155863", "text": "Групата съветници на БСП – Лява България в Стара Загора няма да подкрепи предложения от общинската администрация проект за бюджет независимо от рекордната му рамка в размер на почти 126 млн лв. Това обяви председателят на местната организация Валентина Бонева. Мотивът за предстоящото отрицателно гласуване е че с бюджета не се провеждали политики, а просто се наливали средства основно  в ремонти. От БСП се ожалиха, че нищо от техните предложения не е намерило място в проекта, те настояват през т.г. общината да закупи поне 30 жилища за млади специалисти и напомнят, че от 2012 година до момента са били продадени 121 апартамента и къщи, а постъпилите средства отивали за незнайно какви дейности. Пак левите старейшини искат общината да задели 4 млн лв за ремонти в дворовете на детските ясли като форма за борба с демографската криза. Тези пари можели да дойдат от съкращаване разходите за други пера, които не били особено важни , сред тях са и закупуването на машини, с които да бъде почиствана гранитната настилка в централната градска част. От БСП аз пореден път предлагат да бъдат намалени с ½ таксите за детските градини, за целта били необходими само 1,5 млн лв. Обсъждането на проекта за бюджет е включено като точка първа в дневния ред на заседание от 31 януари, очаква се точката да бъде гласувана безпроблемно тъй като групата на ГЕРБ има 27 съветници от общо 51-членния местен парламент при едва 6 от БСП –Лява България.", "date": "2019.01.29", "title": "Червени съветници скочиха на проектобюджета на Града на липите"}
{"url": "https://www.monitor.bg:443/bg/a/view/zadyrjan-za-antiki-otiva-na-probacija-za-6-meseca-155864", "text": "Задържан преди 11 месеца за притежание на нерегистрирана колекция от антични монети старозагорец сключи споразумение с наблюдаващия досъдебното производство прокурор, по силата на което през следващата половин година ще има редовни срещи с пробационен служители. Непознатият отпреди на криминалистите 50-годишен Красимир Мургов е попаднал в полезрението на антимафиотите след като предложил в интернет аукцион за продажба няколко монети с нумизматична стойност. При задържането му на 27 февруари м.г. от дома и офиса на фирмата, където работел са били иззети 29 римски и ранносредновековни монети и античен пръстен. В хода на досъдебното производство експерти са установили, че сред тях има няколко , които могат да бъдат квалифицирани като движими културно-исторически ценности, макар цената им да е в рамките 5-15 лв. Основно става въпрос за монети с образите на Филип ІІ Македонски, Филип І Араб, Максимин ІІ Даза, Константин І Велики и  Констанций Гал. 15 от монетите се изземват в полза на държавата и ще бъдат предоставени на РИМ – Стара Загора, останалите артефакти ще бъдат върнати обратно на собственика им.Споразумението не предвижда налагане на парична глоба, но Мургов ще трябва да плати 1 600 лв за направените разходи по експертизите.Това е  първото за т.г. наказателно дело в Старозагорския окръжен съд по казус свързан с нарушения на закона за културно-историческото наследство.", "date": "2019.01.29", "title": "Задържан за антики отива на пробация за 6 месеца"}
{"url": "https://www.monitor.bg:443/bg/a/view/hakeri-pecheljat-ot-prava-v-spotify-155869", "text": "Платформата за музикален стрийминг Spotify е поредната, която стана жертва на хакери. Сайтът проследи и заличи няколко фалшиви артиста, чиито „произведения“ се появили нерегламентирано в списъка с чути парчета на редица потребители. Според информация на Spotify, цитирана от BBC, изпълнителите Bergenulo Five, Dj Bruej, Bratte Night и др. всъщност не са реални. Техните „творби“ представляват кратки музикални откъси с малко до никакъв текст. Самите артисти нямат онлайн присъствие или биография с предишна дейност, като никога не са слушани в Spotify. Въпреки това произведенията, представяни за техни, са „насадени“ от хакери в историята на дейността на потребителите на платформата. Така, диригентите на схемата печелят отчисления от „авторски права“, каквито по принцип сайтът заделя за създателите на музикалното съдържание. От Spotify потвърждават наличието на хакерска намеса, но не потвърждават слуховете, според които тя е свързана с атаката над Фейсбук от миналата есен. Мнозина обвързаха двете събития предвид, че именно от октомври датира нашествието на въпросните фалшиви артисти в музикалната стрийминг платформа. Обвързаността между двете е възможна и поради факта, че Spotify позволява да влезеш в системата чрез регистрацията си във Фейсбук. „Тези изпълнители са премахнати, защото засякохме необичайна стрийминг активност спрямо тяхното съдържание. Приемаме изкуствената манипулация на стрийминга като изключително сериозна заплаха, заради което разполагаме с няколко инструмента за мониторинг на потреблението на услугата, разследваме и се справяме с подобни проблеми“, гласи изявлението на компанията пред BBC.", "date": "2019.01.29", "title": "Хакери печелят от права в Spotify"}
{"url": "https://www.monitor.bg:443/bg/a/view/boljari-predlagat-16-april-da-stane-nacionalen-praznik-155867", "text": "16 април, когато е Ден на Търновската конституция, да стане национален празник на България. Това предлага инициативен комитет от жители на Велико Търново, начело с кмета на старата столица Даниел Панов. Местните интелектуалци искат още Търново са получи статут на историческа и културна българска столица. „Това не е израз на местен патриотизъм. Този статут е символ на значението на Велико Търново в българската държавност и ще бъде почит към нашите предци. Не случайно след Освобождението Търново е считано за вечната столица на България.” Това каза кметът Панов по време на обявяване на инициативите за честването на 16 април и 140 годишнината от приемането на Търновската конституция, които ще се проведат през пролетта под Царевец. На обявяването присъства и председателят на парламента Цвета Караянчева. Тя обаче обяви, че ако предложението 16 април да стане новият национален празник бъде направено официално, то най-вероятно няма да бъде процедурно прието за тържествата. Иначе тя също отбеляза, че датата на приемането на конституцията е не по-малко важен от тези на Съединението и Независимостта, защото с приемането на основния закон новото Княжесгво България тръгва по самостоятелен път на развитие. Проявите, свързани с честването на 16 април са много. Една от най-значимите от тях е заседанието на настоящия парламентарен състав в сградата на музея „Възраждане и историческо събрание”, където се е провело заседанието и на Първото Велико народно събрание след Освобождението. Там ще бъде прието оръщение към българския народ за следващите 140 години. председателят на парламента, г-жа Караянчева каза, че се водят разговори във всяко българско училище да има урок по конституция. Ден преди датата 16 април, във Велико Търново ще се проведе и научна конференция, посветена на Търновската конституция и тържествено заседание на Конституционния съд. сред останалите прояви са още: състезания по дебати за ученици и студенти и пътуваща изложба с артефакти и снимки от работата на първите български законотворци.", "date": "2019.01.29", "title": "Боляри предлагат 16 април  да стане национален празник"}
{"url": "https://www.monitor.bg:443/bg/a/view/naj-izvestnijat-portret-na-batenberg-pristiga-s-ohrana-155882", "text": "Българската държава чрез министъра на културата Боил Банов откупи най-известния портрет на Александър І Батенберг и ценности, принадлежали на княза, на търг във Виена. Министърът на културата Боил Банов лично е присъствал и наддавал на аукциона, участието на държавата обаче не е било обявено предварително, за да може реликвите да се купят на разумна цена. Картината от 1881 г., предварително оценена на стойност между 12 и 15 000 евро, е придобита за 18 000 евро, а 3-те подноса (два сребърни и един частично посребрен) – от 5000 до 5500 евро всеки. Те ще бъдат транспортирани у нас в петък, придружени от охрана, каза министър Боил Банов на брифинг вчера при завръщането си от австрийската столица. „Предметите са още в аукционната къща, днес (във вторник – б.р.) за да се опаковат както трябва“, обясни той. Министър Банов разказа, че лично е наддавал в търга, но не знае кои са били другите участници, тъй като мнозина се представляват от подставени лица или наддават задочно по телефона. Той предполага, че в залата може би са разбрали за присъствието на българските представители. „Но ние обявихме, че разполагаме с малко пари и ще се явяваме символично. Това беше целта, за да не се вдига цената, но си беше сериозна надпревара“, изтъкна Боил Банов и допълни, че в подобни търгове, ако се обяви, че участва държава, цената може да скочи в пъти над нормалното. Сега цялото начинание е излязло около 80 000 лева, а можело да коства половин милион, коментира той. Банов бил уведомен от няколко източника за търга на аукционна къща „Доротеум“ преди десетина дни и след като се посъветвал с премиера Бойко Борисов и финансовия министър Владислав Горанов било взето решение да се участва, без държавата да се афишира, за да не се надуват цените спекулативно. Министърът на културата не пожела да разкрие до какви суми е бил готов да стигне в наддаването, тъй като това би повлияло на цените при евентуални следващи търгове с лотове, свързани с България и българската държавност. Предметите са закупени по предложение на където може би ще бъдат изложени подносите, с които Батенберг е бил посрещан в Русе, Берковица, Ловеч. Що се отнася до най-известния оригинален портрет на княза, дело на немския художник Конрад Дилиц (1845-1933), за него НИМ не бил подходящото място. Според министър Банов, всички предмети са с изключителна културно-историческа стойност, тъй като са паметници на държавността. Те идвали от родственици на фамилията, от която не са излизали. „Стана нещо много добро за поколенията, но и за чувството ни за духовност. Всичко е на реална стойност. Парите не са малко, но са нормални за това, което се предлага“, каза по-рано по телефона от Виена министър Банов в ефира на Нова телевизия. Беше страхотна емоция, призна той. През 2019 г. се навършват 140 години от избирането на Александър Батенберг от Великото народно събрание за княз на новоосвободена България.  ", "date": "2019.01.29", "title": "Най-известният портрет на Батенберг пристига с охрана"}
{"url": "https://www.monitor.bg:443/bg/a/view/izteche-lista-s-nositelite-na-grami-za-2019-ta-155868", "text": "Истински ураган се разрази само за часове в развлекателната индустрия отвъд Океана през последната нощ. В Туитър изтече списък с победителите на предстоящата церемония по раздаването на най-големите музикални отличия - „Грами“. Според листа на 10 февруари с „грамофончета“ ще си тръгнат Кради Би, Бед Бъни и Джей Белвин за „I Like It” в категория - „Запис на годината“. Карди Би ще отнесе още една статуетка у дома - за най-добро рап изпълнение за „Be Careful“. Лейди Гага ще ликува с „Shallow“, в категория „Песен на годината“, а в третата основна категория - „Албум на годината“ ще бъдат отличени H.E.R. и едноименната им тава. Списъкът беше пуснат в социалната мрежа от профил на име Main Pop Data, а в публикацията се обяснява, че победителите са изтекли в официалния сайт на Академията. Според този „изтекъл“ лист за „Най-добър нов артист“ ще бъдат обявени Chloe x Halle, за „Най-добро поп соло изпълнение“ - песента „Colors” на Beck, “Най-добър поп албум” ще отиде при Тейлър Суифт за Reputation, а за „Най-добро поп дуо/група“ ще бъдат обявени The Middle, в категория „Най-добър традиционен поп албум“ ще бъде отличен Love Is Here To Stay на Тони Бенет и Даяна Крол. С „Най-добро арендби изпълнение“ ще отиде при „Summer“ на Джейс Зи и Бионсе, които в случая се представят като The Carters. Те ще грабнат грамофончето и за най-добър албум в стила си. „Най-добрата арендби песен“ ще е „Feels Like Summer“ на Доналд Глоувър, а „Най-добър рок албум“ ще отиде при Fall Out Boy и техния MANIA. В арендби категорията тавата H.E.R. Ще отмъкне още една статуетка, а Дрейк ще вземе за „Най-добра рап песен“ за „God's Plan“. Травис Скот ще ликува за албума си Astroworld в рап категорията. Всичко това обаче се оказа фалшива новина и беше мигновено опровергана от говорител на Академията. \"Списъкът не е легитимен по никакъв начин. Резултатите за наградите „Грами“ не се споделят дори с членовете на Академията, до деня на церемонията, когато имената на победителите се изпращат в запечатани пликове\", обясниха още организаторите. Пред сп. „Билборд“ говорителят уточни, че в момента се водят разговори с техните адвокати за бъдещи законови действия срещу автора на туита. В допълнение към списъка, в същата публикация беше прикачено и видео, показващо списъка, но часове по-късно беше свалено и вече не може да бъде видяно. Победителите в тазгодишната, 61-ва церемония по раздаването на награди „Грами“, ще бъдат обявени на живо от „Стейпълс Център“ в Лос Анджелис и в ефира на CBS на 10 февруари в 17 часа местно време, или 3 часа сутринта на 11 февруари българско време.", "date": "2019.01.29", "title": "Изтече листа с носителите на „Грами“ за 2019-та"}
{"url": "https://www.monitor.bg:443/bg/a/view/13-novi-tramvaja-trygvat-v-sofija-do-kraja-na-godinata-155871", "text": "13 нови трамвая тръгват по линия №5 до края на годината. Това стана ясно при сключването на договор между „Столичен електротранспорт” ЕАД и полската компания PESA Bydgoszcz SA за доставката новите трамваи, съобщиха от общината. Превозните средства ще бъдат нископодови и климатизирани, с платформа за детски колички и за хора с увреждания, ще разполагат със стоп бутон за слизане и звукова сигнализация за незрящи хора. Осигурено е и видеонаблюдение. С доставката на нови 13 трамвая ще се обновят изцяло превозните средства на трамвайна линия №5. Очаква се трамваите да пристигнат в София на две партиди до края на октомври 2019 г. и да бъдат пуснати в редовна експлоатация до края на годината. Договорът е за над 44 млн. лв. и е част от проекта „Интегриран столичен градски транспорт – фаза II“, който се осъществява с финансова подкрепа на Оперативна програма „Региони в растеж“ 2014 – 2020 г., съфинансирана от Европейския съюз. В последните няколко години Столична община закупи 25 нови трамвая, които се движат по линии №7 и №1, както и 58 модернизирани трамвая от Чехия и Швейцария.", "date": "2019.01.29", "title": "13 нови трамвая тръгват в София до края на годината"}
{"url": "https://www.monitor.bg:443/bg/a/view/ariana-grande-oglavi-klasacijata-na-bilbord-za-singli-155854", "text": "Поп сензацията Ариана Гранде оглави за втори път престижната класация Hot 100 на \"Билборд\" за сингли, съобщи сайтът на изданието. С песента 7 Rings певицата не само оглавява чарта отново, но и за втори път се позиционира директно на върха. В края на миналата година изпълнителката зае първото място с парчето Thank U, Next, с което прекара седем непоследователни седмици начело. Дебютирайки на първа позиция с новото си парче, чаровната брюнетка измести на второ място Холзи със сингъла Without Me. Трето място в седмичния чарт заемат други бивши първенци - рапърите Пост Малоун и Суа Ли с парчето Sunflower. Ариана фигурира в челната петица и със сингъла Thank U, Next, класиран на четвърто място. Рапърът Травис Скот, който също е бивш първенец, се нарежда пети в класацията Hot 100 на \"Билборд\" за сингли с парчето Sicko Mode. От изданието отбелязват, че за последен път подобна подредба в чарта - петима настоящи и бивши първенци в Топ 5, е отчетена на 1 юли 2017 г.", "date": "2019.01.29", "title": "Ариана Гранде оглави класацията на \"Билборд\" за сингли"}
{"url": "https://www.monitor.bg:443/bg/a/view/panatinajkos-probva-da-svali-cenata-na-stergiakis-155870", "text": "Вратарят на „Славия“ Антонис Стергиакис влезе в полезрението на още един от гръцките грандове. Според редица гръцки издания, той е предизвикал интереса на местния „Панатинайкос“, а шефовете на „детелините“ дори са започнали преговори с боса на „белите“ Венцеслав Стефанов за трансфера на тийнейджъра. Финализирането на сделката засега се бави, тъй като от вековния клуб искат солидна сума, за да се разделят с таланта си. Според SDNA „зелените“ опитват всичко, за да намалят цената на вратаря, но босът на „Славия“ бил непреклонен, което проточва преговорите за трансфера. Интерес към Стергиакис имаше и от другия гръцки колос - „Олимпиакос“, но и той не пожела да плати исканите от Венцеслав Стефанов пари за стража. Към надпреварата за подписа му се бе включил и „Ден Бош“, но холандците предпочетоха на този етап да изчакат с конкретни финансови предложения.", "date": "2019.01.29", "title": "„Панатинайкос“ пробва да свали цената на Стергиакис  "}
{"url": "https://www.monitor.bg:443/bg/a/view/svyrshi-gripnata-vakancija-za-decata-v-pazardjishko-155853", "text": "От сряда учениците в област Пазарджик са на училище, след като обявената на 21 грипна ваканция свърши. Това реши Областният щаб за борба с грипа и острите респираторни заболявания. Грипната епидемия, обявена на 17 януари, обаче остава. По думите на представителите на РЗИ заболеваемостта остава над 300 на 10 000 души, но броят на децата в ученическа възраст, чувствително намалял. По своя преценка кметовете на общини могат да дадат до три дни допълнителна ваканция, ако има индикации от директорите на училища на тяхната територия, че броят на заболелите деца в школата им все още е голям. Областният управител Стефан Мирев апелира всички институции и граждани да спазват стриктно противоепидемичните мерки, разпоредени от местната здравна инспекция. Родителите да наложат контрол децата да не се събират на едно място, за да се възпрепятства разпространението на вируса. От РЗИ заявиха, че продължава изолирането на положителни проби от щамовете на грипа – H1N1 или т.нар. грип „Мичигън“ и  H3N2 – т.нар. „Калифорния“. Все още са забранени женските и детските консултации, свижданията в болниците, както и плановите операции.В най-голямата болница-областната държавна в града, леглата са заети почти на 99 %, като дневно се приемат между 15 и 20 болни с настъпили усложнения в резултат на вирусни инфекции. Допълнителни легла са открити във всички отделения на здравното заведение, за да могат да поемат пациентите.    ", "date": "2019.01.29", "title": "Свърши грипната ваканция за децата в Пазарджишко"}
{"url": "https://www.monitor.bg:443/bg/a/view/obuchavat-280-pedagozi-po-nacionalna-programa-155855", "text": "280 педагози ще бъдат обучени новата Националната програма „Мотивирани учители“. 80 от тях ще бъдат подготвени за училища в по-трудна среда, а 100 ще получат възможността да получат допълнителна квалификация. По програмата 100 специалисти ще имат възможност да придобият квалификация „ учител“. Това стана ясно по време на представянето на 17-е национални програми от зам.-министъра на образованието и науката Таня Михайлова. За тях са предвидени около 76 млн. лв от бюджета на МОН. „Мотивирани учители“ е едно от решенията за борбата с недостига на кадри. „От една страна ще даде възможност на учители, които са изключително добри, да предадат своя опит в училища, в които е предизвикателство да бъдеш в час и работиш с ученици. Тяхната основна задача освен да предадат опита, ще бъде да мотивират учениците.“, обясни Михайлова. За педагозите, които станат част от корпус от учители за работа в по-трудна среда, ще получават и допълнителен финансов стимул. Недостигът на кадри по физика и астрономия, математика, информационните технологии, информатика ще се допълва с обучението на специалисти от тези области. Те ще могат да придобият допълнителна квалификация „учител“ по изброените предмети и да влязат в класните стаи. По националната програма се предвижда педагозите, които в момента преподават, пък ще могат да придобият и допълнителна квалификация по физика и астрономия, математика, информационните технологии, информатика, както по чужд език, където от години има затруднения за намирането кадрите, както и учители по религия. Това е възможност за педагозите, които имат нужда от втора специалност. Така ако те имат квалификация за учител по математика, но имат знанията и умения да преподават и физика, ще могат да го направят чрез обучение по националната програма. Тя ще финансира обучението им в специализираните висши училища. В Национална програма „Иновации в действие“ ще се осъществява партньорство между иновативни училищата и такива, които имат намерение за реализиране на иновативни дейности. Така ще бъдат създадена мрежа от мобилности, подобно на програмата „Еразъм“. В програмата, която е с бюджет от 1 572 600 лв.. ще могат да се включат 580 общински и частни школа от цялата страна. В нея се предвижда и създаването на сайт, който ще даде бърз достъп на всички заинтересовани – учители, родители, директори, ученици и други – до реализираните иновации. Така, ако някой от тях се интересува от школата, които са включили иновативни методи на преподаване в областта на математиката или екологията, могат да ги намерят бързо в сайта. Нова програма е и “Заедно в грижата за ученика” с бюджет 1 000 000. Тя ще подпомага повишаването на образователния процес и ще осигурява плавен прехода между детска градина и училище, както и в школата след завършването на 4-и клас, когато сменят началния си учител. Програмата предвижда посещения на учителя от детската градина при този, който поема детето в училище. Началните учители пък ще се срещат с преподаватели, които ще преподават в 5-и клас. Това ще помогне за намаляване на стреса на учениците и улесняване на адаптивния период, според Михайлова. Нова програма е и „ИТ фирми в училища и и учители в ИТ фирми“ с бюджет 1 000 000 лв. Тя ще бъде разделена на три модула. Първият ще дава възможност на представители на бизнеса да провеждат семинари за учениците от 1 до 10 клас. По този начин малчугани и тинейджъри ще се запознават с възможностите, които ИТ сферата открива пред тях. По друг от модулите на програмата ученици от професионални и профилирани гимназии ще могат да бъдат обучавани от професионалисти от бизнеса съвместно с техните преподаватели. Преподаватели пък ще имат възможност да опреснят и надградят знанията си, работейки по реални проекти в ИТ фирми. Според зам.-министър Михайлова тази програма ще съкрати пътеката между бизнеса, реалната практика и теоретичните знания. В тази връзка се разширяват и възможностите в НП „Обучение за ИТ кариера“. Вече в обученията ще могат да се включват и учители от направление „компютърни науки“. Освен това, педагозите ще имат възможност да валидират своите знания и умения. Тази година тя има ръст в бюджета с около 370 000 лв. и той вече ще бъде 770 000 лв. Промени има и в НП „Осигуряване на съвременна образователна среда“. Разширява се обхватът на модул „Музеите като образователна среда“ и вече учениците освен музеи, ще могат да посещават с образователна цел галерии, театрални постановки и концерти. По национална програма вече няма да се изпълнява модулът за осигуряване на шкафчета, тъй като миналата година бяха представени средства за такива във всички училища. Бюджетът за тази година е 7 380 000 лв. От тях са предвидени и 1 600 000 лв. за Центровете за специална образователна подкрепа (бившите помощни училища). Те ще бъдат предназначени за създаване на по-добра среда за обучение и рехабилитация за малчуганите в тях. Материалната база ще бъде обновена, ще бъде закупен софтуер. В модула ще могат да се включат почти всички 42 центъра в страната, обясни ръководителят на програмата Грета Ганчева. Национална програма „Квалификация“ тази година се залага по-различна възможност. „Темите да бъдат основно свързани с формиране на умения за лидерство, новаторство, изследвания и развиване на иновации при учениците“. Вече групите участници няма да бъдат строго идентифицирани, а ще има възможност за участие спрямо заявения интерес от страна на директори и педагози. За нея са заделени 850 000 лв Нов модул има и в Национална програма „Ученически олимпиади и състезания“. Благодарение на него различни преподаватели от университета или от Българската академия на науките ще имат възможността да подготвят учениците. Тя е с увеличен бюджет на 3 200 000 лв. Националната програма „Информационни и комуникационни технологии (ИКТ) в системата на предучилищното и училищното образование“ се предвиждат 11 000 000 лв. С тях ще бъдат доизградени wi-fi мрежи във всички училища в страната. Ще бъдат осигурени електронни дневници и електронни платформи за обучение. Останалите национални програми са: „Система за национално стандартизирано външно оценяване“ с бюджет 4 200 000 лв., „Развитие на системата на предучилищното образование“, за която са заделени 200 000 лв., „Заедно за всяко дете“ с финансиране от 300 000 лв., „Оптимизация на вътрешната структура на персонала в институциите от системата на предучилищното и училищното образование“ с бюджет от 36 000 000 лв., „Роден език и култура зад граница“ със средства от 1 500 000 лв., „Без свободен час“, финансирана с 2 500 000 лв, и „Подпомагане на дейностите на общините за образователна десегрегация“, за която е заделен 1 000 000 лева.", "date": "2019.01.29", "title": "Обучават 280 педагози по национална програма"}
{"url": "https://www.monitor.bg:443/bg/a/view/vsjaka-vtora-kupena-e-vinetka-dosega-e-godishna-155858", "text": "Почти половината от купените електронни винетки от началото на годината са годишни, сочат данни на Агенция “Пътна инфраструктура” (АПИ). Общият брой на пътните такси, платени за 12 месеца напред, до момента е 370 136. В понеделник са пласирани рекордните 50 896 електронни винетки, от които 39 041 са годишни или 4 от 5, отчитат от пътното ведомство. До момента са продадени и 630 025 електронни винетки за малко над 45,2 млн. лева. От АПИ допълват, че от началото на 2019 г. вече са предоставени над 109 хил. безплатни електронни винетки на хора с увреждания. За същия период на миналата година (01.01.2018 г. - 28.01.2018 г.) Агенция “Пътна инфраструктура” (АПИ) е предала на дирекциите за социално подпомагане 101 765 броя годишни хартиени винетки за леки автомобили, уточниха от ведомството.  и през 2018 г., с близо 40 млн. лева повече са парите от пътни такси. За последната година на ерата с хартиените стикери по стъклата на автомобилите са продадени 7 663 425 винетки. Начислените приходи са 380 411 542 лева. От тях 5 533 668 са за леки автомобили. Общо за 2018 г. са продадени 2 126 571 годишни винетки за леки автомобили за 206 277 387 лева. В това число са и предоставените 231 371  безплатни винетки на дирекциите „Социално подпомагане“, които са за сметка на бюджета на АПИ. Предоставените безплатни винетки са за 22 442 987 лева.  както и на лицата или семействата, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст, се издава безплатна електронна винетка с валидност от една година. Хората с увреждания могат да подадат заявлението декларация за получаване на безплатна електронна винетка лично в дирекция „Социално подпомагане“ по настоящ адрес, с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги. Дирекциите „Социално подпомагане“ обработват и одобряват документите в 7-дневен срок от подаването на документите, припомнят от АПИ.", "date": "2019.01.29", "title": "Всяка втора купена досега е-винетка е годишна"}
{"url": "https://www.monitor.bg:443/bg/a/view/bylgarskata-solistka-na-andre-rijo-novata-programa-e-mnogo-po-interesna-155857", "text": "Кремена Минева, първата цигулка в най-големия частен оркестър в света „Йохан Щраус“, предвождан от най-продавания класически музикант – Андре Рийо, разкри подробности за новата програма, с която Краля на валса ще ги доведе отново в България на 8 юни. Ще има и много инструментални изненади от членове на оркестъра - мултиталанти, владеещи не един инструмент! Няма да издавам повече - трябва да има изненади! Убедена съм, че ще ви хареса! Чакам с нетърпение да се видим в зала \"Арена\" в София!\", казва виртуозната цигуларка, която вече 24 години пътува с Рийо. Кремена за пръв път свири в родината си миналата година, когато с оркестъра дойдоха за пръв път и поставиха рекорд за най-бързо разпродадена зала – само за 3 дни. Затова направиха и втори спектакъл, който също препълни „Арена Армеец“. Топлото посрещане на публиката, бурните аплодисменти още в началото на концерта спряха дъха ми\", споделя Кремена. \" Разкрепостената атмосфера в залата, танцуващите виенски валс хора ме направиха много горда, че имаме толкова хубава, открита и доброжелателна публика!\", допълва родната гордост в оркестъра на Рийо.  е родена в София, но до 13-тата си година израства в Бургас. Започва да свири на цигулка едва 4-годишна. На шест получава като подарък от баба си първата си плоча с валсове на Щраус и любовта й към тази музика се превръща в нейно призвание и професия. Завършва с отличен успех както Музикалната академия в София, така и Кралската консерватория в Лиеж. Вече 24 години Кремена Минева е част от оркестъра на Андре Рийо \"Йохан Щраус\". Този оркестър непрекъснато обикаля света и навсякъде събира любовта на многохилядна публика. Но да свириш в родината си за Кремена е повече от изпитание. Тя е винаги много емоционална, но признава, че миналата година, преди концертите в София, се е притеснявала много. \"Не само, защото за първи път трябваше да вляза в ролята на преводач на Андре (моето изразно средство винаги е било музиката, а не думите и то пред 10 000 души публика), споделя цигуларката. Не само защото цялото ми семейство и приятели бяха в залата, но в главата ми се въртяха и куп други въпроси - как ще ни посрещне българската публика, ще се осмелят ли хората да се отпуснат и да танцуват, от друга страна какви впечатления ще остави България в Андре и моите колеги. Дали ще са такива, че да се върнем отново? Сега, поглеждайки назад, виждам, че всичките ми страхове са били напразни. Чувството беше неописуемо! От една страна, позитивната енергията, която публиката излъчваше към Андре и всички нас на сцената, а от друга - силата на колегите -музиканти зад гърба ми, тяхната съпричастност и моралната подкрепа. Това взаимодействие създаде едно неповторимо усещане! Емоцията бе върховна и всички си тръгнаха много очаровани от българската публика и спокойствието, което нашата столица излъчва в сравнение с много други!\" Билетите за предстоящия концерт на Краля на валса и неговия 60-членен оркестър у нас на 8 юни са почти разпродадени. Останали са последни единични бройки.", "date": "2019.01.29", "title": "Българската солистка на Андре Рийо: Новата програма е много по-интересна"}
{"url": "https://www.monitor.bg:443/bg/a/view/priemat-po-15-bolni-deca-na-den-v-umbal-plovdiv-155856", "text": "По 15 деца всеки ден постъпват на ден в УМБАЛ-Пловдив заради усложнения от вирусни инфекции, съобщиха от здравното заведение. Десет допълнителни временни легла са разкрити в Детското отделение на УМБАЛ-Пловдив, а в момента всички 55 - са заети от болни деца, съобщи началникът д-р Анеса Георгиева. Повечето от тях са приети след усложнения от прекарани вирусни инфекции и се лекуват от пневмония или бронхиолитит. Според нея педиатрите в отделението всеки ден изписват по около15 малки пациенти, а на тяхно място се приемат още толкова.  От приетите в стационара болни  деца преобладават тези на възраст от 1 до 5 години. Кърмачетата и големите деца са по-малко засегнати. Д-р Георгиева обясни още, че майките водят децата си в болницата заради  висока температура до 40 градуса от 2-3 дни, болки в гърлото, кашлица, хрема. Дишането може да бъде ускорено и затруднено, а в тежките случаи да се изяви и цианоза. Децата са отпаднали, неспокойни или сънливи, апетитът е понижен. В някои от случаите към респираторната симптоматика се добавя и стомашно-чревно разстройство - болки в корема, повръщане, със или без диария. Независимо, че е по-рядко, трябва да се отбележи и възможността за усложнения и от други органи и системи /нервна, отделителна/ при тези вирусни инфекции.", "date": "2019.01.29", "title": "Приемат по 15 болни деца на ден в УМБАЛ „Пловдив”"}
{"url": "https://www.monitor.bg:443/bg/a/view/swiss-boot-pravjat-hodeneto-po-lesno-155850", "text": "Всеки, който дори само веднъж е карал ски, знае колко трудно може да бъде ходенето с твърдите, пластмасови ски обувки. Швейцарската компания Dahu решава този проблем с двукомпонентна система, която се състои от мека и гъвкава вътрешна обувка и външна шина с панти. Водоустойчивата обувка се нарича Cambium и е изработена от италианска кожа с изолация Primaloft. Освен своята гъвкавост има слой от отразяващ топлината алуминий в предната част на крака, заедно с редуващи се слоеве от корк и полиуретанова гума в подметката. Тази мека подметка осигурява сцепление на снега, но също така има и жлебове, които се свързват със съответните жлебове отвътре на автомата, и за които се твърди, че увеличават преноса на енергия между двете. Dahu Swiss Boot ще се предлагат в магазините и онлайн в Европа от 15 септември на цена от € 790.", "date": "2019.01.29", "title": "Swiss Boot правят ходенето по-лесно"}
{"url": "https://www.monitor.bg:443/bg/a/view/sa-sht-ne-izkluchva-vyzmojnostta-da-prati-vojska-v-kolumbija-155912", "text": "Изпълняващият длъжността министър на отбраната на САЩ Патрик Шанахан не изключва възможността за изпращане на войски в Колумбия във връзка с политическата криза във Венецуела, предаде АП. Патрик Шанахан заяви пред журналисти на пресконференция, че не е разговарял със съветника на Белия дом по националната сигурност по въпроса с изпращането на войници в Колумбия. Шанахан отказа да коментира дали е провел други разговори на същата тема. В бележника на Джон Болтън, с който той се появи на вчерашна пресконференция за санкциите срещу Венецуела, бяха забелязани думите \"5000 войници в Колумбия\". Американският президент Доналд Тръмп подкрепя лидера на венецуелската опозиция и председател на Националното събрание Хуан Гуайдо, който се самопровъзгласи за временно изпълняващ длъжността президент на Венецуела и така влезе в остра конфронтация с президента Николас Мадуро. Колумбия има граница с Венецуела, дълга 2200 км. Колумбийските власти също обявиха, че подкрепят Гуайдо, припомня АП.", "date": "2019.01.29", "title": "САЩ не изключва възможността да прати войска в Колумбия"}
{"url": "https://www.monitor.bg:443/bg/a/view/djoni-dep-idva-na-balkanite-155860", "text": "Холивудският ас Джони Деп ще се насочи към Балканския полуостров напролет. Звездата от „Карибски пирати“ няма да се отдаде на почивка обаче, а вместо това ще скочи в ролята на прочутия военен фотожурналист Уилям Юджийн Смит за новия си филм „Минамата“. Част от снимките ще се проведат в градчето Тиват, Черна гора, потвърдиха от местни кинодейци, като според тяхна информация Деп и компания ще акостират на терен през месец май. Над 200 филмови дейци от Черна гора се очаква да бъдат ангажирани с продукцията. Други сцени пък ще бъдат заснети в сръбската столица Белград. Сюжетът на „Минамата“ ще се върти около Юджийн Смит и работата му по фотоесето, над което работи за отравянето на жителите на село в едноименния японски залив години след Втората световна война. Сценарист на заглавието е Дейвид Кеслър, а на режисьорското столче ще седне Андрю Лвитас, сочи справка в IMDb.", "date": "2019.01.29", "title": "Джони Деп идва на Балканите"}
{"url": "https://www.monitor.bg:443/bg/a/view/hilda-i-fynki-jurirat-kato-dve-kapki-voda-155859", "text": "Певицата със 100-каратова усмивка Хилда Казасян и музикантът с поразяваща уста Димитър Ковачев – Фънки ще оглавят съдийската маса в новия сезон на предаването „Като две капки вода“. “Хилда и Фънки не само са професионалисти с богат опит в сферата на музикалния бизнес, но и Знаете, че заедно с колоритните участници това е задължително условие, за да могат зрителите да видят шоуто в своя вихър“, коментира екипът на шоуто. Останалите членове на журито ще се сменят в продължение на 13 -те лайфа, като в тяхно лице ще видим популярни музиканти и актьори. Участниците пък ще са осем на брой. Припомняме, че седмият сезон на „Като две капки вода“ стартира на 25 февруари от 20 ч.", "date": "2019.01.29", "title": "Хилда и Фънки журират „Като две капки вода“"}
{"url": "https://www.monitor.bg:443/bg/a/view/operata-otbeljazva-ubileja-na-koldamova-s-karmen-155861", "text": "80-тият юбилей на легендарната българска балерина Красимира Колдамова ще бъде отбелязан със специален спектакъл в Софийската опера и балет на 3 февруари. Трупата ще посвети изпълнението си на „Кармен“, емблематично заглавие в кариерата на Колдамова, на балерината, а в края на гала вечерта ще бъде прожектиран филм, посветен на нея и специално създаден от ученичката й Ася Енчева за повода. В ролите на Кармен и Хосе от едноименния спектакъл по музика на Бизе-Шчедрин ще се превъплътят Катерина Петрова и Никола Хаджитанев, едни от най-изявените премиер солисти на трупата. Младите звезди от националния ни балетен театър ще поздравят Колдамова лично от сцената на Софийската опера и балет, пресъздавайки една от най-драматичните балетни сюити в нейна чест. Към днешна дата балерината продължава своята творческа дейност чрез студиото си за млади таланти, където вдъхновява и обучава на балет деца от най-ранна възраст. Неуморна по отношение на изкуството и неподвластна на времето, Красимира Колдамова казва, че продължава да танцува, макар и не буквално: „Много съм щастлива да стъпя отново на сцената на Софийската опера и балет. Всъщност не точно аз, а моите ученички, защото аз вече танцувам чрез техните тела. На тази сцена отдадох целия си творчески живот. Това са 50 години щастие и любов от публиката и се надявам всеки зрител да си тръгне и този път от залата със силна емоция и блеснал поглед…“ Балетната ни легенда навърши своята кръгла годишнина на 8 декември миналата година.", "date": "2019.01.29", "title": "Операта отбелязва юбилея на Колдамова с „Кармен“"}
{"url": "https://www.monitor.bg:443/bg/a/view/marija-gabriel-predstavja-pyrvija-doklad-za-fejk-nuz-155847", "text": "Руските хакери не са пощадили и социалните мрежи, които са залети с тролове, стана ясно по време на конференция, на която бяха отчетени мерките за борба с фалшивите новини от началото на инициативата, стартирана от Европейската комисия преди година. На форума, който бе открит във вторник в Брюксел от ресорния еврокомисар Мария Габриел, се разбра също така, че първият доклад от платформата за борба с онлайн дезинформацията ще бъде публикуван същия ден. По думите на представителя на Фейсбук Томас Кпистенсен 3-4% от профилите във социалната мрежа са фалшиви. „От 2015 година насам са намалели наполовина съмнителните новинарски профили във Фейсбук“, отчете той. Въпреки това в последно време били хванати над 500 страници и профили, разпространяващи фалшиви новини, зад които стана ясно още по време на конференцията. При проверка на фалшивите профили и сайтове се оказало, че те са свързани със “Спутник” и с други, свързани с Москва информационни източници. Благодарение на противодействието на тази порочна практика обаче в рамките само на шест месеца били закрити 1,5 млрд. фалшиви профила, част от които управлявани от реални хора, а останалите ботове, управлявани от машини. Като мярка за борбата с онлайн дезинформацията в контекста на за Европейски парламент пък от вторник сутринта Гугъл е стартирал секюрити тул, съобщи Джон Стайнберг, който представяше компанията на форума. Той поясни, че с новия инструмент ще се защитават предизборните сайтове на партиите, така че да не стават жертви на фалшиви новини и дезинформация.", "date": "2019.01.29", "title": "Руски тролове щурмували социалните мрежи(ОБНОВЕНА)"}
{"url": "https://www.monitor.bg:443/bg/a/view/djado-napravi-kapan-na-mule-ot-kustendilsko-155846", "text": "72-годишен дядо направи капан на муле от Кюстендил вчера. Възрастният мъж получил обаждане по телефона от мъж, който се представил за полицейски служител.  По старата схема възрастният мъж трябвало да остави плик с пари, за да бъдат заловени ало измамници. Първоначално дядото се хванал на номера и приготвил всичките си спестявания, които били в размер на 2 хил. евро. Малко по-късно обаче решил сам да направи проучване и се обадил до полицията. След като дядото разбрал, че е станал жертва на телефонна измама, веднага се уговорил с униформените и оставил плика с пари на паркинг в центъра на града. „При пристигането на мъжа, той веднага беше задържан. Става въпрос за 34-годишен мъж, който живее в село Коняво. До този момент не е известен с криминални деяния“, обявиха разследващи. По време на разпитите 34-годишният Андон обяснил, че за него това е четвърти случай, в който е трябвало да извърши куриерска дейност. „Няколко месеца по-рано мъжът е публикувал телефона си в интернет, като търсещ работа. Така бил нает за тази дейност. Взетите от указани по телефона пакети, съдържащи пари и ценности, носел в столицата и ги оставял на различни места, посочени от телефонния му наставник“, обясниха още работещи по случая. За всяка една успешна доставка кюстендилецът получавал хонорар от 200 лв. Криминалисти вече са по петите на ало измамниците, които не са от столицата, но предимно от там прибирали всичко плячкосано. „За момента не можем да обявим повече информация. Надяваме се съвсем скоро да заловим тази банда“, обявиха още униформени от областния град.  По случая е започнато досъдебно производство в полицейското управление в Кюстендил, уведомен е дежурен прокурор.  ", "date": "2019.01.29", "title": "Дядо направи капан на муле от Кюстендилско"}
{"url": "https://www.monitor.bg:443/bg/a/view/djado-umrja-pri-pojar-v-doma-si-155842", "text": "Възрастен мъж умря при пожар в дома си в павликенското село Росица. В понеделник сутринта на спешния телефон е получен сигнал за открит мъртъв в частен дом в селото. Пристигналият на мястото полицейски патрул установил, че починалият е 72-годишния собственик на жилището, а смъртта е причинена от задушаване в резултат на пожар. Според разследващите най-вероятно незагасен фас от цигара е подпалил завивките на леглото, в което дядото спял. Той не могъл да се събуди и се задишул. По случая се води досъдебно производство, а тялото на стареца е изпратено за аутопсия в болницата.", "date": "2019.01.29", "title": "Дядо умря при пожар в дома си"}
{"url": "https://www.monitor.bg:443/bg/a/view/schetovoditelka-na-syd-svila-80-bona-155845", "text": "Бивша счетоводителка отива на съд за присвояване на служебни пари. Според обвинението за периода януари 2012 – октомври 2014 г., жената задигнала близо 80 хил. лв. пари на дружеството, в което работела. Измамата тя извършила като не отчитала редовно приходите от касовите апарати в търговските обекти на фирмата. След доклад на материалите в прокуратурата на 38-годишната жена вече е повдигнато обвинение. Наложена и е мярка за неотклонение „подписка”.", "date": "2019.01.29", "title": "Счетоводителка на  съд, свила 80 бона"}
{"url": "https://www.monitor.bg:443/bg/a/view/goranov-njama-logika-cenite-da-skochat-sled-priemane-na-evroto-155849", "text": "Няма икономическа или житейска логика да се осъществи промяна в ценовите равнища. Това каза финансовият министър Владислав Горанов във връзка със спекулациите при влизането ни в Еврозоната по време на срещата на правителството с бизнеса. Твърдите намерения за присъединяването на страната ни към Еврозоната бяха потвърдени в началото на годината, а още през юли 2018 г. успяхме да влезем в закрития формат на еврогрупата. “Тогава още получихме уверение, че резултатите, които очакваме през юли т.г., ще са положителни”, коментира Горанов. Спекулациите около приемането на еврото обаче са много. Една от тях е свързана с равнището на цените, но ресорният министър бързо я отхвърли. “Отклоненията може да са 0.1-0.2%, но те не са драстични, такива промени нямаше и при балтийските страни и при последно присъединилите се държави”, аргументира се Горанов. От гледна точка на правителството пък Министерството на финансите, заедно с БНБ, предложиха съществени изменения в законодателството, които да овластят ЕЦБ след стартирането на близко сътрудничество по отношение на банковия съюз. По думите на Горанов предстоят минимални подобрения в законодателството, за да отговарям на изискванията. По отношение на критериите за несъстоятелност, пране на пари и подобряване управлението на предприятията министърът успокои, че няма причина да се притесняваме за прекрачване на сроковете. “Трябва да получим одобрение от ЕЦБ, а след това можем да кандидатсваме за ERM 2 - всяка една крачка ще доведе до по-голяма сигурност на финансовата система и по-качествено управление”, коментира той. Горанов завърши речта си, цитирайки зам.-председателят на Европейската комисия Валдис Домбровскис, който вчера каза, че еврото не е сребърен куршум и няма защо да се притесняваме от него. Според него обаче в много части на света съществува протекционизъм, дори в някои по-близки от съюзниците на ЕС. “Ако искаме силно евро в чужбина, трябва да сме силни у дома”, коментира той. За да се гарантира силната позиция на еврото, трябва да се разработи изцяло интегрирана система за плащания, която да се използва в различни сфери като енергетика, строителство и други. Изказването на еврокомисарят дойде във връзка с възможностите за България при приемането на еврото. “Еврото е силна, стабилна и удобна за използване валута, която почива на ясни правила и институции, а критериите за сближаване са и критерии за финансова стабилност и по-добро икономическо управление, а съответно и подобрение на бизнес средата. Освен по-ниските лихвени проценти, съществуват и непреки дивиденти като намаляване на цените за взимане на кредит. “Еврото помага на пазара на над 340 млн. потребители, а това улеснява работата с валутата - така счетоводството и разходите за обмен намаляват и се улесняват”, коментира Домбровскис. По негови думи за малки отворени икономики като тази на България тези факти са важни, защото както през 2018 г. имахме рекорден ръст на туристите, така и тази година можем да очакваме Черноморието и красивите планини да привлекат още толкова туристи. Еврото обаче е и доста критикувано, защото в своето начало преди 20 години то не бе така добре контролирано, а действията между страните не бяха координирани. “Затова въведохме различни начини за контрол, за да можем да помогнем и на по-слабите страни-членки”, оправда се зам.-председателят на ЕК. Такъв регулиращ инструмент е европейският семестър, с който проблемите могат да се контролират преди да ексалират. Друг механизъм е този за укрепване на еврото - затова съществува и Банковият съюз, който ще регулира по-големите банки. По отношение на сравненията с Латвия пък зам.-шефът на ЕК спомена, че предизвикателствата при двете страни са различни. “При Латвия течаха дебати точно по време на кризата, дали сега трябва да се разширява, или трябва да се решат проблемите на Еврозоната”, обясни Домбровски. Заради това да се убеди обществеността в балтийската страна бе много по трудно. У нас обаче мнозинството българи са “ЗА” приемане на еврото. “Трябва да се обяснят ползите от еврото - сега ще има и по-силно въздействие заради Банковия съюз, който по времето на присъединяване на Латвия не съществуваше”, завърши Домбровски.", "date": "2019.01.29", "title": "Горанов: Няма логика цените да скочат след приемане на еврото"}
{"url": "https://www.monitor.bg:443/bg/a/view/francija-arestuva-petima-za-atentata-na-kolednija-bazar-v-strasburg-155852", "text": "Френската полиция арестува петима души по подозрение във връзки с нападателя, убил пет души при терористична атака на коледен пазар в Страсбург, съобщава \"Ройтерс\". Източник от съда коментира, че заподозрените са задържани като част от разследване за това как Шериф Шекат е получил пистолета, който е използвал при стрелбата на 11 декември. Шекат е бил в списъка за наблюдение като потенциална заплаха за сигурността. Припомняме, че нападателят по-късно бе ликвидиран от полицията. Стана ясно, че той е бил радикализиран. Групировката \"Ислямска държава\" пое отговорност за атаката, но френските власти не са убедени, че тя стои зад нападението. Страсбург е център на департамента Ба Рен и регион Гранд Ест, където е и седалището на Европейския парламент.", "date": "2019.01.29", "title": "Франция арестува петима за атентата на коледния базар в Страсбург "}
{"url": "https://www.monitor.bg:443/bg/a/view/avtomatite-za-e-vinetki-ne-davat-belejki-za-pokupka-155773", "text": "Масово терминалите за самообслужване, от които шофьорите трябва да можгат да си купят предпочитаната от тях електронна винетка, остават без хартия в дните преди почивните дни. Така шофьорите купуват т. нар. „въздушни стикери“ без доказателство, че са ги платили, показа проверка на „Монитор“. може да се плати пътната такса. За удобство на шофьорите машините оперират на 8 езика - български, английски, немски, гръцки, румънски, сръбски, турски и руски, но има грешки с превода. Вариантите на чуждите езици са по-кратки от българския. Все още не може да се прочетат и общите условия, които от Агенция „Пътна инфраструктура“ (АПИ) ни карат да се съгласим, преди да получим заветната разписка. Но хартия масово няма в автоматите, съобщава на английски системата. Така водачите остават без разписка. Опцията за известяване по електронен път също не работи коректно. При опит шофьорите да получат документа на електронната си поща системата съобщава, че е изпратила съобщението. Реално обаче шофьорите не получават нищо на мейлите си въпреки няколко последователни опита от терминалите за самообслужване. Автоматите приемат плащане с дебитни или кредитни карти, което е удобство за водачите. Картоиздателите са разрешили безконтактните плащания, които навлизат все повече в ежедневието ни, да бъдат без въвеждат ПИН код за транзакции до 25 лева. без значение каква карта използват да въвеждат кода си при плащане на винетки под тази стойност. От терминалите за самообслужване най-често се купуват уикенд или седмична винетка на цена съответно 10 и 15 лева. Припомняме, че през 2017 г. (последната актуална статистика към момента) броят на активните потребители с безконтактни карти в България достигна 54%, което е увеличение с 22% за една година. Методът на безконтактни плащания в България най-често се използва в супермаркети и хипермаркети (77%), в търговските вериги (68%), в бензиностанциите (41%) и в ресторанти/кафенета/заведения за бързо хранене (21%). Именно заради увеличеното използване на безконтактни плащания един от двата най-големи картоиздатели обяви още миналата година, че от лимитът за верификация за подобни плащания в България ще бъде повишен от 25 на 50 лева. Освен неуредиците с електронната система, за да подадат заявление за е-винетка, оплакаха са читатели на „Монитор“. Малко служители, липса на организация и недостатъчна информация са най-честите причини за опашките пред гишетата на дирекциите „Социално подпомагане“. През миналата година АПИ е предоставила безплатно 231 371 броя годишни винетки за леки автомобили на стойност 22,4 млн. лева, стана ясно от отговор на регионалният министър Петя Аврамова на депутатски въпрос. Правоимащи са хората с 50 и над 50 на сто намалена работоспособност или вид и степен на увреждане и лица или семейства, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст. Тези групи хора имат право да получат безплатно една годишна винетна такса за един собствен или съпружеска имуществена общност лек автомобил с обем на двигателя до 2000 куб. см и мощност до 117,64 kW (160 к. с.).", "date": "2019.01.29", "title": "Автоматите за е-винетки не дават бележки за покупка"}
{"url": "https://www.monitor.bg:443/bg/a/view/chelsi-unajted-e-gvozdejat-na-1-8-finala-za-fa-kyp-155839", "text": "Жребият за 1/8-финала в турнира ФА Къп в Англия отреди грандовете \"Челси\" и \"Манчестър Юнайтед\" да се изправят един срещу друг още на толкова ранен етап от надпреварата. Това ще бъде повторение на миналогодишния финал, когато лондончани спечелиха с 1:0 и вдигнаха трофея. Другият голям фаворит в турнира \"Манчестър Сити\" изтегли далеч по-лек съперник. “Гражданите” ще гостуват на победителя от двойката \"Мидълзбро\"-\"Нюпорт Каунти\". Двата тима не излъчиха победител в първия двубой помежду си (1:1) и ще преиграват на 5 февруари. Срещите от 1/8-финала на ФА Къп ще се изиграят в периода от 15 до 18 февруари, като тепърва ще бъде определено кои мачове на коя дата ще бъдат. ФА Къп, 1/8-финали: Бристол Сити - Шрюсбъри/Уулвърхамптън АФК Уимбълдън - Милуол Донкастър Роувърс - Кристъл Палас Мидълзбро/Нюпорт Каунти - Манчестър Сити Челси - Манчестър Юнайтед Суонзи - Барнет/Брентфорд Портсмут/Куинс Парк Рейнджърс - Уотфорд Брайтън/Уест Бромич - Дарби Каунти  ", "date": "2019.01.29", "title": "\"Челси\" - \"Юнайтед\" е гвоздеят на 1/8-финала за ФА Къп"}
{"url": "https://www.monitor.bg:443/bg/a/view/nap-pripomnja-5-otstypka-za-podadena-po-elektronen-pyt-deklaracija-se-polzva-do-31-januari-155848", "text": "Само декларациите подадени по електронен път до 31 януари 2019 г., дават възможност на физическите лица да ползват 5% отстъпка върху данъка за довнасяне по годишната си данъчна декларация, но не повече от 500 лв., припомнят от НАП. Допълнително условие, за да получат отстъпката, е гражданите да нямат подлежащи на принудително изпълнение публични задължения, както и да внесат целия размер на данъка за довнасяне до 31 януари 2019 г. Най-бързо и лесно декларацията се подава по Интернет с персонален идентификационен код. Срокът за подаването на декларациите за облагане на доходите e 30 април 2019 г. Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП  . От данъчното ведомство припомнят на осигуряването си, напомнят от НАП. Самоосигуряващите се лица задължително се осигуряват във фонд „Пенсиона държавното обществено осигуряване (ДОО), а по свой избор могат да се осигуряват и във фонд „Общо заболяване и майчинство”. Самоосигуряващите се лица които изберат да внасят осигурителни вноски и във фонд „Общо заболяване и майчинство”, могат да се ползват от всички осигурени социални рискове (без трудова злополука и професионална болест и безработица) на ДОО. Другият вариант е да внасят осигурителни вноски на по-нисък процент само във фонд „Пенсии“ на ДОО (за инвалидност поради общо заболяване, старост и смърт). В този случай обаче, напомнят от НАП, самоосигуряващите се нямат право на парични обезщетения от ДОО в определени ситуации (например т. нар. „майчински” при бременност и раждане). Видът на осигуряването на самоосигуряващите се лица може да се променя за всяка календарна година, ако е подадена декларация по утвърден образец от изпълнителният директор на НАП. Срокът за подаване на документа е до 31 януари на съответната година. В 7-дневен срок от започване или възобновяване на трудовата дейност самоосигуряващите се лица определят вида на осигуряването си, като подават декларация по утвърден образец в компетентната териториална дирекция на НАП. При прекъсване и възобновяване на съответната трудова дейност, както и при започване на друга трудова дейност през календарната година не може да се променя вече избрания и декларирания вид осигуряване. Повече информация и консултации за попълването на данъчни и осигурителни декларации можете да получите на телефон 0700 18 700 на цената на градски разговор от цялата страна. които през четвъртото тримесечие на 2018 година са платили на физически лица доходи по извънтрудови правоотношения, наем или доходи от други източници по чл. 35 от ЗДДФЛ и са удържали авансов данък върху тези доходи, трябва да подадат декларация за дължими данъци (образец 4001) по чл. 55 от ЗДДФЛ и чл. 201 от ЗКПО. Декларацията за дължими данъци (образец 4001) за последното тримесечие на 2018 г. се представя в НАП и за окончателните данъци, удържани върху доходите на чуждестранни физически лица у нас (например върху възнаграждения за услуги, неустойки, обезщетения, стипендии за обучение в България, доходи от лихви и други), както и за окончателните данъци дължими от местни и чуждестранни физически лица, като например върху доходите от дивиденти и ликвидационни дялове и др. Формулярът се подава и за данъци при източника по Закона за корпоративното подоходно облагане, като например данъци върху дивидентите и ликвидационните дялове в полза на чужди фирми и местни юридически лица, които не са търговци, включително общините. От 2019 г. самоосигуряващите се лица също ще подават декларацията за дължими данъци (образец 4001) по чл. 55 от ЗДДФЛ и чл. 201 от ЗКПО само по електронен път. Това не се прилага при деклариране на дължимите данъци за 2018 г. От НАП напомнят също, че предприятията и самоосигуряващите се лица-платци на доходи от наем или от управление и контрол, които се облагат с окончателен данък, начислени и/или изплатени в полза на лица, местни на друга държава - членка на Европейския съюз, предоставят на НАП информация за тези доходи с декларацията по чл. 55, ал. 1 от ЗДДФЛ и по чл. 201, ал. 1 от ЗКПО, подавана за четвъртото тримесечие на годината. Повече информация за попълване на декларациите и за плащане на дължимите данъци клиентите на НАП могат да получат на телефона за информация 0700 18 700 на цената на един разговор, на интернет страницата на агенцията или в офисите на приходната администрация.", "date": "2019.01.29", "title": "НАП припомня: 5% отстъпка за подадена по електронен път декларация се ползва до 31 януари"}
{"url": "https://www.monitor.bg:443/bg/a/view/selin-dion-se-bori-s-anoreksijata-snimki-155851", "text": "Канадската звезда Селин Дион привлече вниманието на медиите с окаяния си външен вид. Няколко снимки на певицата разбуниха духовете, че тя се бори с анорексия, тъй като драстично е свалила килограми. Още една новина около изпълнителката на My Heart Will Go On развълнува феновете. По непотвърдена публично информация, тя е във връзка с 16 години по-младия от нея танцьор Пепе Муньос. Припомняме, че Дион дълго време беше в депресия, след като изгуби съпруга си Рене Анжелил и брат си Даниел през 2016 г. Малко след това Селин сподели, че преглъща трудностите, които животът й поднася, с помощта на модата. „Невероятно е как малко фантазия може да оправи настроението ти. Но както всеки знае, преминах през големи трудности последните години и напоследък разпервам отново крила, благодарение на красивите дрехи и аксесоари“, изповяда се тогава пред сп. People тя.", "date": "2019.01.29", "title": "Селин Дион се бори с анорексията (СНИМКИ)"}
{"url": "https://www.monitor.bg:443/bg/a/view/prieha-v-avstrijska-bolnica-vitalij-klichko-155841", "text": "Легендарният световен шампион в тежка категория и кмет на Киев Виталий Кличко е бил приет в болница. Той е хоспитализиран в клиника в австрийския град Санкт Йохан в Тирол. По информация на LIGA.net по-големият от братя Кличко е постъпил в здравното заведение на 26 януари след Световния икономически форум в Давос, на който Виталий участва. “Виталий Кличко е преминал преглед и рехабилитация в Австрия. Причината е обостряне на стара травма в гърба на боксьора. Не е имало хирургическа интервенция\", съобщава прессекретарят на Кличко Оксана Зиновиева. Виталий Кличко получи контузия на гърба през 2007 година, когато се готвеше за своето завръщане в бокса след пауза. Той трябваше да се бие с американеца Джамил Маклайн в Мюнхен (Гер), но мачът бе отменен, а легендарният украинец претърпя операция.", "date": "2019.01.29", "title": "Приеха в австрийска болница Виталий Кличко"}
{"url": "https://www.monitor.bg:443/bg/a/view/blizo-1600-uchebni-zavedenija-vyv-vakancija-155844", "text": "В 1561 училища и детски градини учебните занятия са преустановени днес. Това съобщи Министерството на образованието и науката. От днес в грипна ваканция са учениците от 61 училища в област Монтана и от 32 училища в област Враца. Продължава да не се учи в 267 училища в София-град, в 124 училища в област Благоевград, в 105 - в област Плевен, в 41 - в област Кюстендил. В грипна ваканция са и учениците от 194 училища в Пловдивско, от 83 училища в област Велико Търново, от 70 - в област Русе,  от 59 - в област Разград, от  69 -  в област Добрич, и от 72- в област Кърджали. Учебни занятия не се провеждат още в 122 училища в област Варна,  в 122- в област Пазарджик, в 80 - в област Хасково, и в 11 - в София област. В област Видин са затворени 32 училища и две детски градини по предписание на РЗИ до 30 януари, включително. Поради лоши метеорологични условия не се учи в 8 училища в област Смолян. В 7 училища в област Ловеч също няма учебен процес. В предгрипна обстановка остава област Търговище.", "date": "2019.01.29", "title": "Близо 1600 учебни заведения във ваканция"}
{"url": "https://www.monitor.bg:443/bg/a/view/jylt-kod-za-valeji-v-ugozapadna-bylgarija-155835", "text": "В пет области на страната е обявен жълт код за опасно време днес, сочи справка на сайта на Националния институт по метеорология и хидрология (НИМХ). Предупреждението важи за областите Благоевград, Пазарджик, Пловдив, Смолян и Кърджали. На тези места ще има значителни валежи от дъжд, а над около 1000 метра – от сняг. Очакваните количества са около 20-35 л/кв.м, в отделни планински райони са възможни и повече. Валежите ще продължат и през нощта срещу сряда. Облачността днес ще бъде значителна. От запад ще започнат валежи, които през деня ще обхванат и централните райони от страната. На много места валежът ще е от дъжд, над около 1000 метра ще вали сняг, по-съществени ще са валежите в Югозападна България. Минималните температури ще са минус 2-3 градуса, в Югоизточна България 5-8 градуса.   Максималните температури ще са между 3 и 8 градуса, в Източна България - между 11 и 14 градуса. Атмосферното налягане е по-ниско от средното за месеца и ще остане без съществена промяна.  По Черноморието облачността ще е по-често значителна, но валежи не се очакват. Ще духа умерен, временно до силен южен вятър. Максималните температури ще са от 8 до 13 градуса. Температурата на морската вода е 6-7 градуса. Вълнението на морето ще бъде 2-3 бала.   В планините облачността ще е значителна и в масивите от Западна и Централна България ще вали сняг, под 1000 метра - дъжд. Ще духа умерен до силен югозападен вятър. Максималната температура на височина 1200 метра ще е около 2 градуса, на 2000 метра - около минус 1 градус.", "date": "2019.01.29", "title": "Жълт код за валежи в Югозападна България"}
{"url": "https://www.monitor.bg:443/bg/a/view/djigit-blysna-patrulka-pri-opit-da-izbjaga-155838", "text": "44-годишен джигит от Асеновград блъсна полицейска патрулка в Пловдив при опит да избяга от рутинна проверка.  Екшънът станал около 22,15 часа на бул. \"Христо Ботев\" в областния град в района на Сточна гара. Мъжът управлявал лек автомобил “Пежо” и отказал да се подчини на подадения сигнал със стоп палка от служители на сектор “Пътна полиция”. Първоначалният сигнал със стоп палка е бил подаден на бул. \"Найчо Цанов\" и след кратко преследване пежото е спряно на кръстовището с бул. \"Христо Ботев\". Бил последван от униформените и принуден да спре за проверка, но веднага след това потеглил и блъснал служебния автомобил. При така създалата се ситуация няма пострадали. Мъжът бил тестван с дрегер за алкохол, резултатът му бил отрицателен. Допълнителна справка показала, че той е с криминални регистрации. За нарушение на ЗДвП спрямо него било взето административно отношение. Случаят бил докладван в районната прокуратура и срещу извършителя било образувано бързо производство по чл. 325, ал.1 от НК. Задържан е за срок до 24 часа в Четвърто РУ.", "date": "2019.01.29", "title": "Джигит блъсна патрулка при опит да избяга "}
{"url": "https://www.monitor.bg:443/bg/a/view/selska-policija-se-nanese-v-kyshta-na-lihvari-155840", "text": "Селска полиция се нанесе в къща на лихвари, която е била отнета от Комисията за противодействие на корупцията и за отнемане на незаконно придобитото имущество (КПКОНПИ) в полза на държавата Полицейското управление на котелското село Градец само е поискало да се нанесе в имота. След като е бил конфискуван, имотът е предаден за нуждите на МВР с решение на правителството от 29 май миналата година. Къщата е един от които не са пустати на търг, за да бъдат осребрени, а ще се използва за обществени нужди, уточняват от Комисия “Антимафия”. Другите три са земеделски земи в общива Ново село, които били включени в Държавния поземлен фонд, апартамент, даден за ползване на Горна Оряховица и магазин в Несебър. Последният бе отнет от осъдения като наркобос Димитър Желязков – Очите и бе даден на на Агенцията по вписванията за офис в морския град. Бъдещото РПУ в Градец представлява парцел от 585 кв. м., в който има масивна жилищна сграда на два етажа с магазин за хранителни стоки и бистро със застроена площ 132 кв. м. и и втори етаж, състоящ се от две спални, дневна, трапезария, кухня, баня с тоалетна и коридор. Къщата е отнета от фамилията на местен лихвар – Руси Хубенов, който получил присъда след сделка с прокуратурата. Според медийни публикации След проверка на доходите на Руси Хубенов и семейството му за периода от 2003-2013 г. съдът е установил, че доходите им са били 816 945.64 лева, а доходите от законни източници са в размер 789 873.92 лв.  От данни на КПКОНПИ става ясно, че през миналата година година комисията и НАП са осребрили конфискувани имоти за 6,6 млн. лв. По процедура, след като имуществото се конфискува от съда по искане на КПКОНПИ, то се предава на НАП, за да бъде пуснато на публична продан, като парите от нея се вкарват в хазната. “Отнетите в полза на държавата от КПКОНПИ имоти и автомобили са донесли 90% от общите приходи от реализация на имущество от Националната агенция по приходите (НАП). Това сочи справка на НАП за третото тримесечие на 2018 г., предоставена на Комисията по линия на междуинституционалното сътрудничество. От Агенцията отчи дял на имотите, отнети от КПКОНПИ, като през 2015 г. те са били 31% от продажбите, през 2016 г. - 40% от продажбите, а през 2017 г. са достигнали 55%”, посочват от КПКОНПИ. Данните показват, че реализираните през 2018 г. имоти, отнети от КПКОНПИ, са донесли на бюджета 6 603 000 лв. Най-голям дял в тази сума има . Имотът беше отнет в полза на държавата от КПКОНПИ през 2017 г. от немския гражданин Манфред Дийл. Той се споразумя с прокуратурата, след като в Германия бе осъден за присвояване на пари, които впоследствие е изпрал в България. В хода на съдебните дела за отнемане, бяха направени два неуспешни опита за продажба на хотела от частни съдебни изпълнители, заради задължения към кредитори. През 2012 г. тръжната цена е била 1 043 100.00 лв., а през 2017 г. - 1 744 200.00 лв. Още 907 000 лв. е донесла на хазната пететажна сграда на територията на общ. Несебър, отнета през 2014 г. от сириеца Талеб Сабуни, който има присъда за изнудване. За 507 940 лв. са продадени четири от имотите, отнети през 2017 г. от Веселин Наковски, с присъда за рекет. Данните на Агенцията сочат, че през годината са продадени ниви, стопански постройки и апартаменти, отнети от КПКОНПИ със съдебни решения в периода 2010 – 2017 г. Отделно на базата на изпълнителните листове по дела на КПКОНПИ през 2015 г. в бюджета са влезли още 319 560 лв. от налични суми по сметки, наеми и др. През 2016 г. по тази линия са постъпили 125 387 лв., а през 2017 г. 710 973 г. като в сумата се включват още и продадени изделия от злато, посочват от КПКОНПИ.", "date": "2019.01.29", "title": "Селска полиция се нанесе в къща на лихвари"}
{"url": "https://www.monitor.bg:443/bg/a/view/borisov-ot-godina-se-zanimavame-s-iztrebiteli-a-ne-s-dohodite-na-horata-155843", "text": "За да има инвестиции у нас трябват магистрали, затова строим магистрала „Хемус“, до края на март ще започнем строежа по три от лотовете. Защото това е реката, по която ще потекат повече инвестиции. Това каза премиерът Бойко Борисов по време на годишната среща на бизнеса с правителството. Борисов даде пример за успешна инвестиция в Димитровград, където работи голям завод за окабеляване на автомобилите на Мерцедес и цялата продукция се изнася в чужбина. „Близо 70 на сто от работниците бяха роми, 1040 лева средна работна заплата и търсят още 400 работника, а от 106 км карат служителите си“. Според премиерът сферата на бъдещето, в която България има потенциал, е цифровата икономика, която у нас расте 2,5 пъти по-бързо спрямо 5-те най-развити държави в ЕС в сферата, сред които Германия и Франция.  По думите на Борисов, нашите икономически показатели показват дисциплина. „Спрямо 2014 г. през 2018 г. имаме 50 на сто повече данъчни приходи. Продължаваме да изсветляваме икономиката си. През тази година ще се наредим сред държавите с най-нисък външен дълг – 18,6 на сто от БВП. Спрямо преди 4 години ръст от 47 на сто на средната работна заплата. 39% ръст на БВП спрямо преди 4 години“, изреди Борисов по-добрите ни показатели. Според него темата за еврото има две посоки: едната е с очакванията за вдигане на цените, но всички държави, към които се стремим са с евро, лаконичен бе премиерът и попита защо има банкери, които се плашат от еврото. „Кои се плашат от въвеждането на еврото? Защо се плашат? В банковия съюз на банките не може да правят волности. Целта е, ако някой собственик или акционерите да фалира банка, не хората да понесат загубите, а виновните да понесат отговорността. За да не се повтаря случилото се при министър Гечев, както и при управлението на социалистите с КТБ“, каза Борисов. Премиерът е убеден, че на тези, които им е хубаво да ползват банките и да финансират частния бизнес безконтролно, ще бъдат много против и ще заложат пари срещу правителството. \"Може и банкери да излязат на протест, всичко е възможно, но ние сме длъжни да правим правилните неща, но да става кавкото ще\", отсече Борисов Плюсовете от влизането на България в Банковия съюз са въвеждането на мерки срещу прането на пари, както и евентуална застраховка от кризата в Гърция. Борисов цитира думи на френския президент Емануел Макрон: „когато сте в Банковия съюз всичко е добре и ние сме спокойни. Огромни усилия се полагат, за да уверим нашите партньори, че всичко е изрядно“. Според Борисов има много възможни сценарии за развитието на Европа, а в момента е модерно да се говори срещу европейската бюрокрация, която според мнозина е раздута и работи тромаво.„Ако някой с малко опит в управлението седне и се замисли как може да координираш 28 държави, всеки със своите интереси и проблеми, без тази администрация аз не си го представям“, смята Борисов. Относно прозрачността на изразходване на европейските средства и осигуряването им, премиерът каза: Които дава парите в ЕС, той поръчва музиката. Франция и Германия го доказаха с договора си от преди седмици, огромни пари се изливат в еврофондовете от големите държави и те искат да знаят как се харчат. Всички искат повече пари от еврофондовете, но никой не дава достатъчно. Той допълни още, страната ни се възползва максимално от европейската солидарност и по времето на управлението на ГЕРБ е работено с всички еврофондове, без нито един от тях да бъде спиран. Нашите показатели са едни от малкото в Европа, които показват дисциплина и това се отчита“, категоричен е премиерът. Относно решението на Гърция за името на Македония премиерът каза: Помня, когато Алексис Ципрас с фланелка на Че Гевара направи Сириза, всички бяха скептични, но сега направи от Гърция стабилна държава. Отделно повиши сигурността в региона с приемането на името на Македония. Колкото принос има Гърция, толкова има и България. България е единствената държава, която се справи по европейски начин с миграцията. Ако всички държави го бяха направили сега нямаше да имаме проблеми. Борисов изброи някои от постигнатите резултати: споразумението с Турция, охраната на границата, вдигнатата ограда. „Изпълнихме своята европейска солидарност, свършихме си работата да опазим външната граница на ЕС“. Една година се занимаваме с изтребители, а не с доходите на хората. По прозрачна процедура от тази за изтребителите няма, само че в България се вика дръжте крадеца и това е много срещано явление, обясни премиерът Борисов. \"Пантери, спартани, кугари нямат вътре една пушчица и едно патронче не могат да изстрелят. Нито една съпротивителна единица нямат. Само транспортна техника за бягство на Генералния щаб и управляващите при война\", допълни той.", "date": "2019.01.29", "title": "Борисов: „Хемус“ ще е реката, по която ще потекат инвестициите"}
{"url": "https://www.monitor.bg:443/bg/a/view/roksana-sformira-svoj-bend-sys-zvezdi-ot-glasyt-na-bylgarija-155799", "text": "Поп-фолк звездата Роксана скоро ще зарадва феновете си със свой бенд. Той ще носи името „Рокси Груп“. Това стана ясно от лайв включване от собствения й ресторант в Кнежа, където на фона на специално изработената за нея Стена на славата, показваща успехите и развитието на кариерата й през годините, Роксана съобщи новината. Вокалисти на групата са изпълнители, които са участвали в риалити формата „Гласът на България“, също като изпълнителката на „За тебе, бебе“. Засега не издава повече подробности, но меломаните успяха да чуят първи нейни изпълнения под съпровода на бенда. Някои от феновете коментираха, че звездата на \"Пайнер\" е копирала краля на поп-фолка, който също има бенд - \"Азис Груп\".", "date": "2019.01.29", "title": "Роксана сформира свой бенд със звезди от „Гласът на България“"}
{"url": "https://www.monitor.bg:443/bg/a/view/margo-robi-otnovo-hvana-buhalkata-na-harli-kuin-snimki-155812", "text": "Актрисата Марго Роби стартира снимките по новия филм, който ще се върти около култовата Харли Куин, която спечели сърцата на киноманите в „Отряд самоубийци“. Това съобщи самата тя със снимка в социалните мрежи, където е дегизирана като комиксовата героиня. гласят думите й към кадъра. Малко преди това 28-годишната красавица показа и сценария на лентата, която носи името Birds Of Prey, с пояснението, че сюжетът ще проследи „еманципацията на Харли Куин“. Снимачният процес се забави заради дългото търсене на най-подходящата актриса за ролята на Черното канарче. В крайна сметка продуцентите се спряха на Джърни Смолет Бел („Последно желание“). Премиерата на филма е планирана за 2020 година, а с участие ще се разпишат още Юън Макгрегър, Мери Елизабет Уинстед („Фарго“) и Дерек Уилсън („Проповедникът“). Сред замислените продукции, които също гравитират около Куин, е продължението „Отряд самоубийци 2“, както и лента, развръзваща любовния възел между нея и Жокера.", "date": "2019.01.29", "title": "Марго Роби отново хвана бухалката на Харли Куин (СНИМКИ)"}
{"url": "https://www.monitor.bg:443/bg/a/view/kanie-uest-sydi-djej-zi-155793", "text": "Рапърът Кание Уест ще се изправи в съда срещу Джей Зи. Съпругът на риалити сензацията Ким Кардашиян е завел дела против двата лейбъла на колегата си - Roc-A-Fella Records и EMI. Причината – Уест твърди, че изпълнителят на The Story of O.J. му дължи пари. В съдебния иск е посочено, че през 2000 г. Кание е продуцирал албума The Blueprint на половинката на Бионсе и е написал четири от песните в него. Все още не е ясно за каква сума претендира Уест. За враждата между семействата Кание и Ким и Джей Зи и Биносе се знае от 2014 година, когато първите не поканиха на сватбата си вторите. През 2017-а пък стана ясно, че обиди по адрес на поп дивата са в центъра на конфликта между рапърите. Имали сме проблеми в миналото, но да замеси семейството – това за мен е проблем“, разкри тогава той.  ", "date": "2019.01.29", "title": "Кание Уест съди Джей Зи"}
{"url": "https://www.monitor.bg:443/bg/a/view/su-i-nbu-s-lekcija-za-nenujnite-nauki-155837", "text": "Проф. Ивайло Дичев от Софийски университет \"Св. Климент Охридски\" и проф. Антоний Тодоров от Нов български университет ще изнесат лекция на тема: „Ненужните\" науки: хуманитарното знание срещу технократското оглупяване\". Тя ще се проведе днес (29 януари) в Конферентната зала на Алма матер от 18.00 ч. ще се проведе лекция на тема.  Събитието е част от инициативата \"Университет за всички\" - съвместна инициатива на учени от социалните и хуманитарните науки от три от водещите образователни и научни институции в България – Софийския университет „Св. Климент Охридски“, Института за изследването на обществата и знанието, БАН и Нов български университет. Целта на организаторите е да дискутират актуални теми от обществено значение извън затворените институционални и академични рамки и да привлекат вниманието на по-широка аудитория, както от специалисти и студенти, така и от граждани, които се вълнуват от осмислянето на случващото се около нас. Планират се поредица открити лекции, развити през призмата на разнообразни хуманитарни подходи и парадигми.  В рамките на тематичния цикъл за 2019-2020 г. ще бъдат разгледани теми като бъдещето на труда и „непотребните“ работници; хората „в тежест“ или грижата за тежко болните; „мръсните“ пространства или гетоизирането; превръщането на някои науки в ненужни; памет и паметници „на боклука“, наследство в повече; „отхвърлените“ в и от образованието; превръщането на предмети и потребителски практики в „излишни“; равенство „в повече“ (пол и стратификация); not-for-profit общество; емоции и думи в повече (рационализиране на чувствата и политическа коректност); свръхпроизводство на новини. Лекциите ще се провеждат веднъж месечно, от учени в областта на антропологията, социологията, политологията, философията, културологията, медийните изследвания и филологията, дебатите ще бъдат достъпни онлайн на адрес: https://www.facebook.com/Университет-за-всички-297777467751970/?modal=admin_todo_tour Научният комитет е в състав: проф. Антоний Тодоров, проф. Ивайло Дичев, проф. Светла Колева, доц. Георги Вълчев, гл.ас. д-р Велислава Петрова, гл.ас. д-р Ния Нейкова.  ", "date": "2019.01.29", "title": "СУ и НБУ с лекция за \"Ненужните\" науки "}
{"url": "https://www.monitor.bg:443/bg/a/view/fizici-i-himici-uchat-za-daskali-bezplatno-155822", "text": "Хора без педагогически опит, но с професионални качества ще минават през въвеждащо и основно обучение, за да придобият квалификация да преподават по математика, физика и астрономия, информатика, информационни технологии, чужди езици. Това е заложено в една от 17-е национални програми за развитие на образованието за 2019 г., качени на сайта на синдикат „Образование“ към КТ „Подкрепа“. Общата сума, предвидена за тях, е 66 350 000 лв. Предвижда се и учители да преминават през обучения за придобиване на допълнителна квалификация, освен по търсените специалности, но и за учител по природни науки в основната степен на образованието, както и учител по религия. Напримерпредметът като част от разширената подготовка на учениците. Той може да се преподава от учителите по философски цикъл или по история, след като преминат през допълнителна квалификация. В националната програма се предвижда и осигуряване на педагози по математика, физика и астрономия, информатика и информационни технологии в школа с проблемни области Друга от новите национални програми пък е насочена към иновативните училища и обмена на добри практики в страната. Така едно школо, в което децата се обучават по нов начин, ще показва опита си на останалите. Те ще могат да се избират с помощта на национална електронна платформа за споделяне на добри иновации. По програмата се предвижда и с реализирани успешни проекти и за тяхното популяризиране. Предвидени са и още 2 нови национални програми. По първата ще бъде възможно представители на ИТ бизнеса да преподават в клас, както и учители да работят по реални проекти във ИТ фирмите. Втората пък цели подобряване на условията за достъп до образование на деца и ученици от етническите малцинства, посещаващи образователни институции, в които се обучават деца и ученици от мнозинството. За да бъде възможно това по програмата ще се осигурява транспорт за малчуганите или средства за превоз на собствена сметка. За тази година са предвидени и изменения или нови модули в някои от действащите национални програми. В модул „Осигуряване на обучение на талантливи ученици за участие в ученическите олимпиади“ от НП „Ученически олимпиади и състезания“ пък се предвижда външни лектори да могат да могат да водят подготовката за олимпиади. Разширява се обхватът на модул „Музеите като образователна среда“ се променя на модул „Културните институции като образователна среда “ от НП „Осигуряване на съвременна образователна среда“. Вече учениците освен музеи ще могат да посещават с образователна цел галерии, театрални постановки и концерти.", "date": "2019.01.29", "title": "Физици и химици учат за даскали безплатно"}
{"url": "https://www.monitor.bg:443/bg/a/view/izticha-srokyt-za-registracija-na-e-tyrgovcite-v-nap-153965", "text": "Собствениците на електронни магазини са длъжни да подадат информация за това пред Националната агенция за приходите (НАП) до днес - 29 март. Новите правила на данъчната агенция важат за търговците, които използват собствени, наети електронни магазини или публично достъпни онлайн платформи за продажби. Изискването е валидно за лицата, които и в момента осъществяват е-търговия, а търговците, които занапред ще използват електронен магазин, трябва да изпратят данни за него преди да стартират дейността си. Подаването на информация става само онлайн чрез портала за е-услуги на НАП, като е необходим електронен подпис. Изискването важи за физически и юридически лица, които извършват продажби по интернет по занятие, т.е не засяга гражданите, които инцидентно са продали свои лични вещи, допълват от приходната агенция.", "date": "2019.01.29", "title": "Изтича срокът за регистрация на е-търговците в НАП"}
{"url": "https://www.monitor.bg:443/bg/a/view/strelba-v-hustyn-155836", "text": "Петима полицаи са били ранени в престрелка в Хюстън, щата Тексас, при опит да връчат заповед за обиск в хода на разследване за наркотици, предаде Асошиейтед прес.  Полицията в Хюстън съобщи в Twitter, че срещу униформените бил открит огън, когато влезли в контакт със заподозрени вчера следобед в югоизточната част на града. Двамата сртрелци са мъртви. Специални полицейски сили проверяват сградата, в която е станала престрелката, и призоваха хората да стоят далеч от района. Ранените полицаи са били транпортирани в болница с хеликоптер. Според президента на полицейския синдикат в Хюстън двама от ранените полицаи са в критично състояние, а останалите трима - в стабилно.", "date": "2019.01.29", "title": "Стрелба в Хюстън"}
{"url": "https://www.monitor.bg:443/bg/a/view/doc-elica-dimitrova-povecheto-semejstva-otkazvat-da-imat-vtoro-dete-155813", "text": "Стопили сме се с над 50 000 души за година, коментира в интервю пред \"Монитор\" експертът от Института за изследване на населението и човека при БАН. - Данните на НСИ показват, че в края на 2017 г. населението на България е било 7 050 034 души. В сравнение с 2016 г. обаче намалява с 51 825 души. Друга основна тенденция е свързана с намалението в броя на живородените. През 2017 г. са родени 64 359 деца, от тях 63 955 (99.4%) са живородени. В сравнение с предходната година броят на живородените е намалял с 1029 деца. Други основна тенденция, която данните очертават, е свързана с увеличение на броя на починалите лица и коефициента на обща смъртност. Броят на умрелите лица през 2017 г. е 109 791, а коефициентът на обща смъртност - 15.5%. Тези стойности показват, че нивото на общата смъртност в България продължава да е твърде високо. През 2017 г. намалението на населението, измерено чрез коефициента на естествения прираст, е минус 6.5%. Средната възраст на населението отново по данни на НСИ за 2017 г. е 43.6 години, което е показателно за напредващия процес на застаряване на населението. Този процес е свързан също така с тенденцията на увеличение на очакваната средна продължителност на живота. През 2015-2017 г. очакваната средна продължителност на живота при мъжете е 71.3 години, докато при жените стойността на този показател е със 7.1 години по-висока - 78.4 години. - Съвместното действие на процеса на намаление на раждаемостта и интензивните миграционни процеси след 1990 г. в България водят до постоянна тенденция на намаление и застаряване на населението. Напускането на страната на лица в млада възраст има силно отражение върху възрастовата структура на населението. Една от последиците от процесите на емиграцията е свързана с намалението на т.нар. фертилен контингент – това са жените в репродуктивна възраст. По данни на НСИ през 2017 г. броят на жените във фертилна възраст е 1 517 хил., като спрямо 2011 г. той е намалял с почти 133 хиляди. Емиграцията и ниската раждаемост водят също така до значителни промени във възрастовите структури на населението, свързана с увеличение на дела на възрастните хора. Застаряването на населението като резултат на съвместното действие на тези два процеса – ниска раждаемост и интензивни емиграционни процеси – има съществени демографски и социално-икономически последици за страната. - От началото на 90-те години раждаемостта в България е под нивото, необходимо за заместване на родителското поколение от това на родените деца. Сред съвременните поколения жени се наблюдават значителни промени в репродуктивното поведение. Налице е процес на промяна в репродуктивния модел – установява се еднодетният модел като преобладаващ модел на възпроизводство. По данни на НСИ 50.7% от ражданията през 2017 г. са първи за майката, 36.5% - втори, а 12.5% - трети или следващи деца в семейството. От друга страна, сред съвременните поколения жени се наблюдава процес на промяна във възрастовия модел на раждаемостта. Средната възраст на раждане на първо дете се увеличава, като през 2017 г. тя достига 27.1 години. За сравнение в началото на 90-те години средната възраст на раждане на първо дете е била 22 години. - По официални данни през 2017 г. броят на децата, които са родени от майки под 18 години, е 3251. Изследванията показват, че България е сред страните в Европа с висок дял на ражданията от майки тийнейджърки в общата раждаемост, измерена чрез тоталния коефициент на плодовитост. През последните години тенденцията е към намаление. Наличието на сериозни дефицити в репродуктивната култура на младите хора, което води до нежелани бременности, е една от причините, обясняващи високите нива на тийнейджърската раждаемост. От друга страна, в България са налице и съществени социални различия в репродуктивното поведение на представителите на различни социални групи. Сред ромската етническа общност напр. моделът на възпроизводство се характеризира с ранната раждаемост и многодетен семеен модел. - През 2017 г. преобладаващият дял от родените деца са първо за майката (50.7%). Родените втори деца за 36.5% от всички живородени. Изследванията показват, че отлагането или отказът от раждането на второ дете е една от основните причини за намалението на раждаемостта в периода след 1990 г. в България. Един от основните показатели, използвани в демографията, е тоталният коефициент на плодовитост. Той показва какъв е средният брой деца на една жена в репродуктивна възраст. През 2017 г. този показател е 1.56 деца средно на една жена. Тази стойност е под нивото на простото възпроизводство на родителската двойка – повечето семейства отлагат раждането на второ дете и често пъти остават само с едно дете. Същевременно стойността на тоталния коефициент на плодовитост в България е много близка до средната за ЕС-28. Стойността на ТКП за ЕС-28 е 1.60 за 2016 г. по данни на Евростат. Това означава, че моделът на раждаемостта в страната отразява една обща тенденция на задържане на нивата на раждаемостта под простото възпроизводство, наблюдавана сред страните в Евросъюза. - До началото на 90-те години в България средната възраст на раждане на първо дете е 22 години. Понастоящем този модел се променя и средната възраст на раждане на първо дете достига 27.1 години през 2017 г. Тази тенденция отразява промяната в представите на младите поколения за ролята и мястото на семейството и родителството в техния живот. Съвременните поколения създават семейство на една по-късна възраст в сравнение с поколението на техните родители. Продължителният период на обучение, стремежът към професионална реализация, промяната в ценностите, усещането за несигурност са част от причините, поради които съвременните млади поколения по-късно формират семейство и стават родители. Ако разгледаме данните за средната възраст на раждане на първо дете в България в сравнителна перспектива спрямо другите страни в Европа – въпреки постоянстващата тенденция на увеличение на този показател, България все още е сред страните, в които преходът към родителство се случва относително „рано“. По данни на Евростат за 2016 г. средната възраст на раждане на първо дете в страните от ЕС-28 е 29 г. В страни като Гърция, Испания, Италия тази възраст е малко над 30 г. Това, което наблюдаваме у нас, е промяна на възрастовия модел на раждаемостта и доближаване до средните стойности, наблюдавани в редица страните в Европа, в които формирането на семейство и раждането на дете се случва около 30-ата година. - Тази тенденция не е отминала – показателен за широкото разпространение на съжителството без брак е високият процент на децата, родени извън брака. От началото на 90-те години наблюдаваме непрекъснато увеличение на относителния дял на децата, родени извън брака. През последните години този дял надвишава дела на децата, родени в семейства със сключен граждански брак. По данни на НСИ за 2017 г. броят на извънбрачните раждания е 58.9% от всички раждания. За 77.9% от извънбрачните раждания има данни за бащата, което означава, че те се отглеждат в семейства, в които родителите живеят на семейни начала. Разпространението на безбрачните съжителства е друга важна промяна в демографската картина на страната. Сред съвременните млади поколения все повече отслабва връзката между сключването на брак и раждането на дете. За това говорят и разликите между средната възраст на раждане на първо дете и сключване на първи брак. През 2017 г. средната възраст при сключване на първи брак за жените е 28.4 години и е с около една година по-висока от средната възраст при раждане на първо дете (27.1 години). Очевидно за една част от младите хора безбрачното съжителство се явява семейна форма за раждане и отглеждане на деца, която е алтернативна на брака. Интересно е да се отбележи, че България е една от страните в ЕС с най-високи показатели за извънбрачна раждаемост. Разбира се, тук важна роля играят и различията в културите на възпроизводство сред различните етнически общности в страната. По-голямата толерантност в обществото към алтернативните на брака семейни форми също обяснява наблюдаваните тенденции по отношение на извънбрачната раждаемост и разпространението на безбрачните съжителства. - Картината в страната по отношение на вътрешните миграционни движения е много динамична. По данни на НСИ за 2017 г. в преселванията между населените места в страната са участвали 113 471 лица. Преобладават лицата в млада възраст – 34.9% от преселниците са на възраст между 20 и 39 г. НСИ съобщава също така, че през 2017 г. най-голямо териториално движение има по направлението „град - град“ (42.3%), следвано от направлението „село - град“ (24.2%) и „град - село“ (21.5%). Най-малък е миграционният поток по направлението „село - село“ - 11.9%. Най-големи са миграционните потоци към София, Пловдив, Благоевград – населени места, които са университетски центрове и имат добри условия за намиране на работа.   Доц. д-р Елица Димитрова е ръководител на секция „Възпроизводствени процеси и структури на населението“ към Института за изследване на населението и човека при БАН Работи в областта на социално-демографските изследвания, свързани с раждаемостта, семейството, социалната политика, здравния статус и стареенето на населението Специализирала е в областта на демографията и демографските методи в редица престижни университети и институти в Европа и САЩ", "date": "2019.01.29", "title": "Доц. Елица Димитрова: Повечето семейства отказват да имат второ дете"}
{"url": "https://www.monitor.bg:443/bg/a/view/v-tunel-topli-dol-na-hemus-se-minava-samo-v-ednata-lenta-dnes-155832", "text": "Днес от 9.30 до 16.00 часа движението в тунел „Топли дол“ на автомагистрала „Хемус“, в посока Варна, ще е в една лента, поради ремонтни дейности по пожароизвестителната система, съобщиха от пресцентъра на Агенция \"Пътна инфраструктура\" (АПИ). Трафикът ще се осъществява в скоростната лента. Необходимо е шофьорите да карат с повишено внимание и съобразена скорост, като спазват стриктно поставената сигнализация.", "date": "2019.01.29", "title": "В тунел „Топли дол“ на „Хемус“ се минава само в едната лента днес"}
{"url": "https://www.monitor.bg:443/bg/a/view/paundyt-i-evroto-shte-poevtinejat-pri-brekzit-155753", "text": "Икономическите промени от излизането на Великобритания от Европейския съюз неминуемо ще доведат до отслабване на паунда, като прогнозите на централната банка на Англия направени са за спад на до 25%. Това отслабване важи и за еврото, както и валутите на страните-членки на Еврозоната, които също могат да пострадат, коментират валутните експерти от Tavex. Ефектът от тази валутна „паника“ вече се вижда в България. След две години политическа и икономическа несигурност, Брекзит бурята идва, а липсата на конкретни действия към справянето със ситуацията в която бе поставено Обединеното кралство след референдума създава усещане за паника. В последните месеци преди фактическото отделяне на Брекзит от Европейския съюз редица неправителствени организации както и финансови анализатори започнаха да гледат ситуацията от друг ъгъл, а именно, какво ще коства на Европа тази нежелана раздяла. На повърхността развода между ЕС и Великобритания ще доведе до две големи промени. Същото ще се случи и за износа на стоки от Германия към Обединеното кралство, като особено голям шок ще се усети в немската автомобилен сектор. Гледайки БВП на Англия и Германия обаче, губещия по-скоро ще е Великобритания, защото целия европейски пазар на Европа ще бъде по-трудно достижим, и кралството ще загуби до 2.5 пъти повече от колкото Германия. Друг негатив за Великобритания е финансовият сектор на страната, ситуиран в Лондон. Една от причините ситито на Лондон да е един от най-големите международни финансови столици е Европейският съюз. След Брекзит редица финансови институции и представителства на компании ще имат нужда от като Франкфурт, е най-големия претендент за титлата, като Дъблин и Париж са други предпочитани дестинации. Списъка с компании преместили офисите си от Лондон е дълъг : UBS, Barclays, JPMorgan, Lloyd’s, HSBC, както и редица европейски агенции и институти. Според английската асоциация на туристическите агенции Abta, интересът към българските зимни и летни курорти е изключително висок над 30% спрямо 2018 г. най-вече заради all-inclusive офертите покриващи цялото семейство. Така британците, „заключват“ от рано своите почивки преди паунда да се обезцени спрямо еврото, а от там и спрямо лева. Има и друга страна на монетата с лика на Брекзит. Дори ако се изключат над 750-те хиляди автомобила и над 140-те хиляди тежки машини, които Германия може и да не успее да продаде на „независима“ Великобритания и дори ако се остави на страна промяната на икономическата мощ на Европа, където Обединеното кралство е втората най-голяма икономика, чието БВП е по-голямо от 19-те икономики на най-малките членки на съюза взети заедно. По-болезнен е факта, че Германия ще загуби основния си поддръжник в Европейския парламент, когато става дума за икономиката на ЕС. Според експерти от политическия анализатор OpenEurope, макар Германия и Великобритания да стоят в двете крайности по редица казуси, когато става дума за икономическото развитие на Еврозоната, както и за либерализацията на икономиката на ЕС, Великобритания и Германия са двете основни движещи сили. Англо-немският „икономически либерален блок“ в Европейската комисия има малцинство от 36.8%, без помощта на което важните за Европа икономически решения няма как да бъдат взети. След напускането на Великобритания, представителите на този блок ще се свият до 27.8%, което е под прага на „представително малцинство“. Картинката се повтаря и в Европейския Парламент, където Великобритания неформално има ролята и на балансьор на политическите решения и управление на Европа. Макар и формално, Германия с Меркел начело, да държи юздите на Европа, ролята на Великобритания като основен поддръжник на това статукво ще трябва да се заеме от друг основен играч в Еврозоната. Единственият покриващ критериите е Франция, която обаче е основен опонент на политиката водена от Германия. Макар, че Франция и Германия надградиха взаимоотношенията си, след сключването на нов договор за сътрудничество в Аахен на 15 Януари, това не значи, че новите по-свързани икономики и политика на двете държави ще намери бърза реализация в Европейския парламент. Тази геополитическа промяна в Европа, може да бъде най-голямата загуба за Германия, а дори и за целия Европейски Съюз след като Великобритания осъществи своя Брекзит. Дали тази прогноза ще стане истина, тепърва ще се разбере в 2019 от стъпките, които Европейската комисия ще предприеме, преди вакуума, който Обединеното Кралство ще остави, да бъде запълнен от останалите членки на Обединена Европа.", "date": "2019.01.29", "title": "Паундът и еврото ще поевтинеят при Брекзит"}
{"url": "https://www.monitor.bg:443/bg/a/view/bylgarka-v-dynoto-na-ubijstvo-v-sa-sht-155834", "text": "Дваадесет и девет годишният Грант Аматоен от щата Флорида е арестуван заради убийството на родителите си и на брат си. Мъжът е откраднал от семейството си 200 000 долара, които прехвърлил на жена в България, с която се запознал в чат за онлайн връзки, пише електронното издание clickorlando.com. Бащата на Грант - Чад Амато, на 59 години, майката Маргарет Амато, на 61 години, и братът Коуди, на 31 години, били открити мъртви в дома им в Чулуота във Флорида във петък. Грант бил арестуван днес за тройното убийство, допълва БТА. В трите месеца преди убийството на близките си той откраднал от тях 200 000 долара и прехвърлил парите на жена в България, с която общувал в еротичния сайт Кам гърлс (Cam Girls). Пред разпитващите го Грант разказал, че родителите му научили за кражбата и му дали ултиматум - да изкара 60 дни програма за пристрастени към интернет и към секса, или да напусне дома им. Грант бил закратко в лечебно заведение във Форт Лаудърдейл, от което излязъл на 4 януари. При завръщането си у дома близките му поставили нови условия за съжителство и казали, че ще го изгонят, ако не ги изпълни. Едно от тях включвало да не комуникира с жената в България, но Грант казал, че това било несправедливо, защото тя му била приятелка и продължил да общува онлайн с нея. Така се стигнало до скандал на 24 януари. Семейството на Грант било открито мъртво на следващата сутрин. Тримата членове на семейството имали рани като от екзекуция, разказват експерти от шерифския офис на окръг Семинол.", "date": "2019.01.29", "title": "Българка в дъното на убийство в САЩ "}
{"url": "https://www.monitor.bg:443/bg/a/view/glasuvane-ili-ne-poredno-dejstvie-na-dramata-brekzit-v-britanskija-parlament-155833", "text": "Британското правителство ще прекрати възможно най-бързо свободното движение на хора, ако Великобритания излезе от Европейския съюз без споразумение, съобщи британското вътрешно министерство, цитирано от Ройтерс. За определен преходен период гражданите на страните от Европейското икономическо пространство и членовете на семействата им, включително гражданите на Швейцария, ще могат да влизат както досега в Обединеното кралство за посещения, за работа или образование, но за да останат за повече от три месеца, те ще трябва да подадат заявление за \"Временно разрешение за престой на европейци\". За престой, по-дълъг от три години, европейските граждани ще трябва да кандидатстват по бъдещата нова имиграционна система, основана на квалификация и умения, която ще влезе в сила през 2021 г. Министърът на вътрешните работи Саджид Джавид заяви, че Великобритания веднага ще въведе изискване за визи за европейските граждани за престой над три месеца, ако има Брекзит без споразумение. В такъв случай Обединеното кралство ще има пълен контрол над границите си \"за първи път от десетилетия\", добави той. След 29 март, свободното движение на хора между Великобритания и ЕС ще бъде прекратено веднъж завинаги, каза вътрешният министър. Министерството не съобщи колко ще струва временното разрешение за престой на европейци и визата. Цените ще бъде обявени по-късно. Цените на подобни документи за трети страни сега са между 500 и 600 лири. Междувременно британският премиер Тереза Мей заяви пред депутатите от своята Консервативна партия, че те трябва да изпратят послание до Брюксел какви промени искат. Според телевизия Скай нюз Мей иска да предоговори сделката и тя пак да се гласува на 13 февруари. Британските депутати, които са в отпуск за гледане на деца пък получават възможност да гласуват чрез пълномощник. Няколко предложения са на дневен ред в момента. Лейбъристката партия на Великобритания предложи поправката \"Купър-Боулс\" за отлагане на Брекзит, ако Камарата на общините не прокара споразумение до 26 февруари. Поправката \"Брейди\" пък предвижда замяна на предпазния механизъм за Ирландия с алтернативи, а \"Компромисът Малтхаус\" призовава за удължаване на преходния период с още една година, за да имат време Великобритания и ЕС да сключат споразумение за свободна търговия. На този фон политици от ЕС многократно бяха категорични, че няма да преговарят повече по сделката.   Холандия обяви началото на голяма медийна кампания, целяща да предупреди компаниите за рисковете, свързани с Брекзит. Кампанията е чрез съобщения по радиото и в социалните мрежи. \"Не оставяйте Брекзит да ви изненада\", се казва в едно от съобщенията. \"Възможно е продуктите да бъдат задържани по-дълго време на границата, британските сертификатите и разрешителни да не бъдат валидни и трансферът на данни да се сблъска с нова цифрова граница\", се казва в едно от съобщенията. Фирмите могат да получат повече информация на сайта brexitloket.nl.  „Банк ъв Америка“ пък ще започне да прехвърля в идните дни стотици служители от Лондон в Париж заради Брекзит.    ", "date": "2019.01.29", "title": "Гласуване или не: Поредно действие на драмата Брекзит в британския парламент"}
