{"url": "http://www.monitor.bg/a/view/39828-%D0%A0%D0%BE%D0%B7%D0%BE%D0%B2%D0%B8%D1%8F%D1%82-%D0%BE%D0%BA%D1%82%D0%BE%D0%BF%D0%BE%D0%B4-%D0%BD%D0%B0-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D1%82%D1%80%D0%BE%D0%B2%D0%B8-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8/", "text": "Евродепутатът напуска политиката, ще разбива манипулациите в медиите\n                    Розов октопод, оглавяван от олигарха Иво Прокопиев, трови България с фалшиви новини.Пипалата на октопода, механизмът на създаване и разпространение и конкретни примери за манипулативни кампании бяха представени от евродепутата Николай Бареков. Той изнесе публична лекция в УНСС на тема \"Фалшивите новини - бунтът на масите срещу елита в XXI век\".От представената схема стана ясно, че в основата им стои фабриката за фалшиви новини, формирана около кръга „Капитал“ на червенобузия олигарх Иво Прокопиев, както и цялото съзвездие от НПО-та, гравитиращи около нея. Не са пропуснати и пипалата, сред които са сайтовете на бившата говорителка на Костов Стояна Георгиева Медиапул, „Клуб Зет“ на олигарха Огнян Донев, „Дневник“ на Прокопиев, както иАсен Генов, Антоанета Цонева и Николай Стайков. „Главата му е задкулисен мозъчен тръст, който обикновено е маскиран от верига от НПО-та. Тези организации бълват сътворена от тях новина, тя се поема от социалните мрежи, а от там и се отваря вратата към големите телевизии, където коментатори започват да разискват въпросната новина. След което тя отново се връща в социалните мрежи, но този път с източник дадената телевизия и коментатор, при което новината попада във вестниците. По този начин неистинната информация се инжектира в съзнанията на читателите“, обяви той. Пред студентите Бареков заяви също, че фалшивите новини са оръжие на модерното общество и е страшно, когато то попадне в ръцете на хора като Сорос.Като най-големи жертви на фалшивите новини Бареков определи премиера Бойко Борисов, почетния председател на ДПС Ахмед Доган, както и самия себе си, тъй като по думите муса тези, за които се знае най-много. Възмутен от случващото се, евродепутатът обяви, че излиза от политика и се връща обратно в гражданското общество и медиите. Той анонсира и новия си медиен проект - „конгломерат от честни медии“ FairNews.BG, който ще бъде онлайн платформа за противодействие на фалшивите новини. Още в края на лекцията обаче на Бареков му се наложи да се сблъска лично с остриетата на фабриката за фалшиви новини, които бяха изпратени от своите олигархични работодатели, за да създадат скандал. Опит да нажежи обстановката със заядливи забележки направи репортерка от „Дневник“, която Бареков контрира, че получава заплатата си от човек, обвиняем за кражбата на стотици милиони левове от държавата. Млад репортер от един от присъдружните сайтове на фабриката за фалшиви новини - „Офнюз“, опита да зададе манипулативен въпрос маскиран като студент, но атаката му също бе отбита. Друга девойка от публиката пък официално се представи като кадър на студентска организация и се опита да изнерви евродепутата, но не успя. В крайна сметка и тримата провокатори, уж независими един от друг, си изрецитираха еднотипните въпроси и си заминаха заедно от лекцията. Отговор какво представляват фалшивите новини и как можем да се справим с тях на ниво ЕС ще даде експертна група до пролетта, а Европейската комисия ще предложи правна рамка. Еврокомисарят по цифровизацията Мария Габриел събра мнения на български медии, НПО-та, регулатори на кръгла маса \"Предизвикателства пред медийния сектор в Европа\". \"Феноменът е сложен и деликатен. Много от фалшивите новини не са незаконни, затова не говорим за криминализиране\", посочи Габриел. По думите й първо трябва да се даде дефиниция за фалшиви новини, да се анализират добрите практики и да се набележат конкретни мерки. Тя призова към българско участие в групата. Еврокомисарят увери, че свободата на изразяване и правото на достъп до информация са неприкосновени и никой няма намерение да налага на публиката в коя новина да вярват. Медийното образование е ключов елемент за борбата с фалшивите новини, допълни Габриел.\n\n\n                    ", "date": "2017.12.01", "title": "Розовият октопод на Прокопиев трови България с фалшиви новини"}
{"url": "http://www.monitor.bg/a/view/44940-%D0%95vn-%D0%BF%D1%83%D1%81%D0%BA%D0%B0-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8-%D0%B0%D0%B2%D0%B0%D1%80%D0%B8%D0%B9%D0%BD%D0%B8-%D0%B5%D0%BA%D0%B8%D0%BF%D0%B8-%D0%B7%D0%B0%D1%80%D0%B0%D0%B4%D0%B8-%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%82%D0%B5-%D0%B2%D0%B0%D0%BB%D0%B5%D0%B6%D0%B8/", "text": "\n                    Дружеството EVN е изразило готовност с допълнителни дежурни групи за отстраняване евентуални на аварии по електропреносната мрежа в областите Пазарджик, Пловдив и Смолян. Това стана ясно по време на заседание на  Регионалния щаб в Пазарджик, който обхваща и трите области. Брифингът се  проведе под ръководството на заместник – министъра на вътрешните работи Стефан Балабанов. В него взеха участие директорът на Главна дирекция „Пожарна безопасност и защита на населението“ главен комисар Николай Николов, директорите на ОДМВР и РДПБЗН в Пазарджик ст. комисар Йордан Рогачев и комисар Иван Панайотов,  областният управител  Стефан Мирев и заместник-областния управител  Йордан  Кожухаров,  началникът на отдел „Охранителна полиция“ комисар Иван Дончев. В резултат на предприетите действия през изминалата нощ са уведомени всички кметове на общини и населени места за създадената организация. Дадени са указания да се определят персонално отговорници за всички големи и по-малки язовири, речни корита, основни пътища. За следене нивата на най-големите язовири има определени допълнително полицейски патрули, както и служители на пожарната. Всички съоръжения имат достатъчно свободни обеми и могат да поемат достатъчно количества водни маси при обилни валежи. През няколко часа събраната информация се обобщава в дежурния център отговарящ за трите области и ситуиран в Пазарджик. Освен възможността за подаване на сигнали на телефон 112 е открит е и допълнителен телефон за възникнали проблеми в трите региона -  . Във връзка с информацията за очаквани опасности, постъпила от Националния институт по метеорология и хидрология към БАН и съгласно планираните превантивни мерки от Националния щаб, в община Пещера са предприети действия за координация между институциите. Ако завали дъжд ще се следи състоянието на язовира в с. Капитан Димитриево. Неговият капацитет е 516 000 куб. м., в момента е пълен на по-малко от половината. От общината подават информация на всеки 2 часа. От полицията ще поддържат връзка с най-голямото предприятие „Биовет“, за да получават информация за състоянието на неговия водоем „Чепински  вриз“ и с Напоителни системи за състоянието на изравнителния водоем, който е в близост до „Чепински вриз“. И двете съоръжения се пълнят контролирано.\n\n \n                    ", "date": "2017.12.01", "title": "ЕVN пуска допълнителни аварийни екипи заради дъжда"}
{"url": "http://www.monitor.bg/a/view/79505-%D0%98%D1%81%D0%BA%D0%B0%D1%82-%D0%B3%D1%80%D0%BE%D0%B1%D0%B8%D1%89%D0%B5-%D0%B7%D0%B0-%D0%B4%D0%BE%D0%BC%D0%B0%D1%88%D0%BD%D0%B8-%D0%BB%D1%8E%D0%B1%D0%B8%D0%BC%D1%86%D0%B8-%D0%B2-%D0%A0%D1%83%D1%81%D0%B5/", "text": "\n                    Да се определи парцел за погребване на домашни любимци в Русе искат общински съветници от групата на „Патриотите, ВМРО и Глас народен“. Иво Пазарджиев и Владо Владов предлагат да се гласува създаването на временна комисия за проучване на такава възможност. Те смятат, че съществуващата в момента практика е опасна за общественото здраве, тъй като при смъртта на домашния любимец една част от собствениците им ги погребват в земята, а друга - директно изхвърля трупчетата в контейнерите.Заради липса на обособен парцел за животински погребения, русенци заравят най-често домашните си любимци в лозя и в покрайнините на парковете. Тези пък, които имат къщи, ги погребват в дворовете си.По данни на неправителствени организации за защита на животните в Русе всяко трето или четвърто семейство в града отглежда домашен любимец – куче, котка, хамстер, морско свинче, заек или папагал. По неофициална информация само кучетата са над 6000, макар че регистрираните са далеч по-малко. По приблизителни изчисления всяка година в Русе умират около 600 домашни кучета, чиито собственици се чудят къде да погребат.В Русе преди години имаше идея за обособяването на парцел за животински погребения до гробищния парк „Чародейка“, но тя не бе реализирана.\n\n\n                    ", "date": "2017.12.01", "title": "Искат гробище за  домашни любимци в Русе"}
{"url": "http://www.monitor.bg/a/view/40114-15-%D0%B1%D0%BB%D0%BE%D0%BA%D0%B0-%D0%B8-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8-%D0%BD%D0%B0-%D1%81%D1%82%D1%83%D0%B4%D0%B5%D0%BD%D0%BE-%D0%B5%D0%B4%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0/", "text": "\n                    Държавни чиновници и десетки търновски семейства остават без парно цяла седмица. Заради авария на главен топлопровод, възникнала на ул. \"Филип Тотю\", е спряно топлоподаването на абонатите в 15 жилищни кооперации в района. Освен тях без парно остават и работещите в сградата на областната администрация в центъра на града и в Двореца на културата и спорт в кв. “Колю Фичето“. според информацията от търновската \"Топлофикация\" възстановяването на топлопдаването ще стане не по-рано от 8 декември.\n                    ", "date": "2017.12.01", "title": "15 блока и чиновници на студено една седмица"}
{"url": "http://www.monitor.bg/a/view/48118-%D0%93%D0%98%D0%A2-27-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%B5-%D0%BD%D0%B5%D0%BF%D1%80%D0%B8%D1%81%D1%8A%D1%81%D1%82%D0%B2%D0%B5%D0%BD-%D0%B7%D0%B0%D0%BF%D0%BB%D0%B0%D1%89%D0%B0%D0%BD%D0%B5%D1%82%D0%BE-%D0%BF%D0%BE%D0%B2%D0%B8%D1%81%D0%BE%D0%BA%D0%BE/", "text": "\n                    Главната инспекция по труда (ГИТ) напомня как се заплаща трудът в почивните празничните дни около Коледа и Нова година. Най-много запитвания са получени за датата 27 декември (сряда). Експертите уточняват, че 27 декември 2017 г. е неприсъствен ден. Това е така, защото, когато официалните празници (изключение на Великденските) съвпадат със събота и/или неделя, първият или първите два работни дни след тях са неприсъствени. Празничните дни за Коледните празници според Кодекса на труда са 24, 25 и 26 декември 2017 г. А 27 декември е неприсъствен поради факта, че 24-ти съвпада с почивен ден – неделя. За празничен ден във връзка с Новогодишните празници е обявен само 1 януари, понеделник. \n\nЗаплащането на труда на 27 декември е като за работа в почивен ден. Размерът, с който трябва да бъде увеличено дневното възнаграждение, зависи от начина на отчитане на работното време – подневно или сумирано, както и дали лицето работи на ненормиран работен ден. Във всички случаи – независимо от начина на отчитане на работното време, трудът, положен на официален празник, се заплаща с минимум 100% увеличение. Самият начин на отчитане на работното време – подневно или сумирано, както и дали лицето работи в условията на ненормиран работен ден, имат значение при заплащането на извънредния труд, положен в празнични и почивни дни.\n\nАко работното време се отчита подневно или лицето работи на ненормиран работен ден, положеният труд в празнични дни винаги е извънреден и също се заплаща със 100% увеличение. Така служителят трябва да получи увеличение на дневната си надница в четворен размер – удвоен размер на трудовото възнаграждение за работа на официален празник и удвоен размер за положения извънреден труд. Работата за тези лица в почивни дни, в случая и на неприсъствения 27 декември, също е извънреден труд. В този случай обаче надницата се увеличава с минимум 75% - само за положения извънреден труд.\n\nПри сумирано отчитане на работното време извънредният труд се изплаща с 50% увеличение, но едва в края на отчетния период, ако бъде отчетено полагането на такъв. В този смисъл самото полагане на труд в празничен и почивен ден не означава непременно полагане на извънреден труд и съответно той не се заплаща с увеличение. За работа в дните на официални празници, работниците и служителите, за които е въведено сумирано изчисляване на работното време, имат право да получат не по-малко от удвоения размер на трудовото си възнаграждение, т.е. не по-малко от две надници. При полагане на труд по график при въведено сумирано изчисляване на работното време на неприсъствения 27 декември, законът не предвижда увеличение на възнаграждението.\n\n \n                    ", "date": "2017.12.01", "title": "ГИТ: 27 декември е неприсъствен, заплащането – по-високо "}
{"url": "http://www.monitor.bg/a/view/24255-%D0%9B%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%BE%D1%82%D0%BC%D0%B5%D0%BD%D0%B8-%D0%B7%D0%B0%D0%BF%D0%B0%D0%BB%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%BB%D1%85%D0%B0%D1%82%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Във връзка с неблагоприятната метеорологична обстановка се отменят предвидените празнична музикално-танцова програма, запалването на светлините на коледната елха на град София и заря, които трябваше да се реализират днес в парка пред Националния дворец на културата (НДК). Това съобщиха от столичното кметство.\n\nНовата дата и час за провеждане на събитието ще бъдат оповестени допълнително.\n\n\n \n                    ", "date": "2017.12.01", "title": "Лошото време отмени запалването на елхата в София"}
{"url": "http://www.monitor.bg/a/view/37234-%D0%9C%D1%8A%D0%B3%D0%BB%D0%B0-%D0%B8-%D0%BF%D0%BE%D1%80%D0%BE%D0%B9-%D0%B7%D0%B0%D1%82%D1%80%D1%83%D0%B4%D0%BD%D1%8F%D0%B2%D0%B0%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D0%90%D0%9C-%D0%A1%D1%82%D1%80%D1%83%D0%BC%D0%B0/", "text": "\n                    Мъгла и проливен дъжд затрудняват движението по автомагистрала \"Струма\". Видимостта е до 100-150 метра, а в района на Горна и Долна Диканя и отбивката за Радомир – от 30 до 50 метра. Пътните настилки са мокри и хлъзгави, има опасност от образуване на аквапланинг. Силен дъжд вали в района на Симитли, Крупник, Брежани и Кресна, а по-слаб – в Благоевград. Лека мъгла се е образувала и района на Кресненското дефиле, съобщи „Фокус“. \n                    ", "date": "2017.12.01", "title": "Мъгла и порой затрудняват движението по АМ „Струма“"}
{"url": "http://www.monitor.bg/a/view/58272-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%94%D0%BE%D0%BD%D0%B5%D0%B2%D0%B8%D1%87%D1%83%D0%B6%D0%B4%D0%B5%D0%BD%D1%86%D0%B8%D1%82%D0%B5-%D0%BE%D1%82-%D0%94%D0%A1-i-%D1%87%D0%B0%D1%81%D1%82-%D0%BE%D1%82-iv-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                    \n\n \n\n\n\nКак би се чувствал един честен човек, който изкарва с пот на челото прехраната си, ако срещу него се води дело за укрити 63 млн. лв. данъци? Дали сън ще го лови? Дали няма да се поболее от мисълта, че може да го разкрият и уличат в престъпление?\n\nНа обикновения данъкоплатец такова нещо не може да му се случи. Веднъж, защото с цената на много усилия и лишения си плаща дължимото. Най-малкото, за да вземе поредния кредит. Втори път, защото такива суми изобщо не може и да му се завъртят в главата.\n\nОлигархът Огнян Донев е друг, много по-различен типаж. Лицето му не трепва, докато в съдебната зала тече поредното заседание срещу собственика на „Софарма“. Донев отговаря, че през 2007 г. като изпълнителен директор на „Елфарма“ АД укрил 62 779 725 лв. данъци от 7 блокови сделки с акции извън регулирания пазар. Негов съпроцесник е финансовият шеф в „Софарма“ Борис Борисов.\n\nСпоред прокуратурата Донев е продал огромен брой акции на „Софарма“ на свързани с него лица извън регулирания пазар на цена от 1 лев за акция, вместо по пазарните цени на акциите на „Софарма“, които са били девет пъти по-високи. Така се е избегнало плащането на данъците. Сделките са сключени през април и май 2006 година. Тогава мажоритарният собственик на “Софарма” и компанията “Елфарма” Огнян Донев е продал на нерегулирания пазар на фондовата борса общо 59,43 млн. акции от „Софарма“ (84% от капитала). Според държавното обвинение същинското укриване на данъци е извършено през април 2007 година, когато Донев е подал данъчната си декларация за предходната година. Според прокуратурата той е трябвало да декларира годишен финансов резултат в общ размер от 418,5 милиона лева и да плати 62,8 милиона лева данъци, но пропуснал да го направи. Обвиненията и на двамата бяха повдигнати в края на юли 2015 г. На Донев бе определена мярка за неотклонение „парична гаранция“ в размер на 500 000 лева. Няколко месеца по-късно събирането на доказателства приключи и прокуратурата внесе обвинението срещу Донев и авера му в Софийския градски съд. Магистратите го върнаха на прокуратурата заради нарушения, допуснати при разследването, но Софийският апелативен съд отмени определението на СГС. По-горната инстанция реши, че обвинението е точно и ясно и даде указания делото да се гледа.\n\nВ първото заседание по процеса съдът допусна граждански иск срещу двамата в размер на общо 70 милиона лева и конституира като граждански ищец в процеса финансовия министър. Защитата на фармацевтичния олигарх настоя делото да се гледа по съкратената процедура. Това означава, че се приемат показанията на всички свидетели по време на досъдебното производство и те няма да бъдат разпитвани пред съда. По време на съдебното дело се разглеждат назначените експертизи. През октомври миналата година бяха приети две комплексни счетоводни и данъчно-икономически съдебни експертизи. Именно в тях заключенията на вещите лица заковаха скандалния бизнесмен. Според заключението на първата експертиза от 2012 година неплатените данъци от продажбата на акции при 7 блокови извънборсови сделки през 2006 и 2008 година са близо 30 млн. лв. През 2013 година е била направена повторна и допълнителна комплексна съдебно-счетоводна и данъчна експертиза, чието заключение е, че Донев е укрил близо 63 млн. лв. данъци, а Борис Борисов – 7,7 млн. лв. Ако двамата бъдат признати за виновни, ги грози до 8 години затвор и конфискация на имуществото.\n\nБезсрамието е характерна черта за повечето новобогаташи, които твърдят, че са постигнали просперитета си, защото са някакви свръхчовеци, които притежават дарбата да правят пари буквално от нищото. Вече ви разказахме за човека, под чието крило уютно разперва крила към милионите Донев. Но има и още едно правило при олигарсите – префасонират си биографията така, че да не е чак толкова видно, че са се развивали с нечии протекции. В това отношение Огнян Донев действа безпардонно – клъцва от биографията си цял период от 14 години. Няма ги, следователно не съществуват.\n\nОфициалната му биография започва с образованието му и прескача 14 години - между 1986 и 2000 г. Тогава той заема шефския пост в „Софарма“.\n\nВече ви разказахме кой е бащата. По този начин синът получава шанс да е част от висшата номенклатура. Завършва международни икономически отношения във ВИИ „Карл Маркс” в София, а по-късно учи в Хамбург и Виена. Кандидатстването за специалността МИО по това време изисква писмено разрешение от Софийския градски комитет на БКП.\n\nНа 29 години Донев е вече доктор по икономика, защитил е в Берлин, и получава първия висок държавен пост в България – съветник в Министерския съвет, и то не на кого и да е, а на самия свой адаш, най-силния човек по онова време в икономиката на живковска България – Огнян Дойнов, за когото също ви разказахме. Преди това, за да натрупа опит, той минава през няколко асоциации и през Министерството на икономиката. Но скок в кариерата му е именно работата с Дойнов.\n\nЗа онези, които не помнят или не знаят нищо за този мътен и неясен период от натрупването на капитали в България, ще припомним, че средата на 90-те години е времето, когато у нас все още има голяма държавна собственост и е създадена и успешно работи схема за източването на държавните гиганти от частни структури. Конкретно за металургичния гигант „Кремиковци” това се върши от една компания на „Мултигруп” - „Интерстийл трейдинг”, на входа и изхода на предприятието. Няма как човек да търгува с това държавно предприятие, ако не е част от схемата. Точно в този момент Огнян Донев започва да изнася продукция на комбината на Запад, и то - по негово признание - в конкуренция с Валентин Захариев, бъдещия приватизатор за 1 долар на „Кремиковци”.\n\nИ това не е епизодична сделка, а продължава през целия период от 1993 до 1996 година. Истинският възход на Огнян Донев започва през 1997 година, по времето на пълната синя власт в България, когато правителството, парламентът и президентството са под контрола на СДС. Съвпадение или не, това е периодът, в който натрупват своите състояния и другите близки до Донев бизнесмени от нов, капиталистически тип – Иво Прокопиев и банкерът беглец Цветан Василев.\n\nПървата крачка към милионите Донев прави през лятото на 1998 година, когато приватизира държавното предприятие „Унифарм“.\n\nДружеството е регистрирано в Софийския градски съд с решение №1/17.03.1994 г. по фирмено дело 3685 от 1994 г. като еднолично акционерно дружество „Унифарм“ с държавно участие с капитал 33 169 хил. лв., разпределен в 33 169 поименни акции с номинал 1000 лв. През първите десет дни на юли Министерството на промишлеността сключва шест сделки с работническо-мениджърски дружества (РМД), едно от които - „Унифарм-2000“, купува 80% от капитала на фармацевтичното предприятие „Унифарм“ ЕАД - София. Купувачът поема ангажимент да инвестира 5 млн. долара в приватизираното предприятие. За раздържавяването на „Унифарм“ се явяват и още двама кандидати - от Франция и Словакия, но РМД-то на Огнян Донев печели. (Колко напомня сделката за „Каолин“ - сериозен западен инвеститор е прогонен, за да може РМД-то, контролирано от Прокопиев, да се докопа до предприятието.) Откъде са парите за тази съмнителна приватизация? Може да ви се стори удивително, но основната част идва от Либия. По времето на комунизма, когато стотици български лекари и медицински сестри работеха в Либия, те бяха буквално експлоатирани от държавата – повече от половината от заработеното от тях беше удържано и оставаше в държавния бюджет. Част от милионите по тази линия в по-нови времена бяха източени към лични сметки на двама от бившите шефове на „Експомед”. Според прокурорско разследване от 2007 г. с тях е платена приватизацията на фармацевтичната фирма „Унифарм”. Повод за това са данни, изнесени от Явор Костов, бивш експерт финансист към „Експомед”, констатирал източването на над 14 милиона долара след тримесечна финансова ревизия.\n\nИзмислена е и друга схема за източване на долари. „Експомед” и „Унифарм” сключват договор, с който „Експомед” превежда 200 000 долара и 70 милиона лева, за да закупи субстанции и да произведе лекарства. „Унифарм” му продава произведените лекарства, а получава срещу това дори и кола, компютърна и ксерокс техника за 10 млн. лева. След като парите намаляват, част от бившето ръководство на „Експомед” преминава на работа в „Унифарм”. Либия е дължала на външнотърговско дружество „Медексим”, станало после „Експомед”, близо 17 млн. долара. По времето, когато „Медексим” започва да фалира, държавното предприятие „Унифарм” ЕАД става обект на приватизационен интерес от страна на генералния и икономическия директор на „Експомед”. Точно когато се прехвърлят дължимите суми към „Медексим” икономическият директор напуска длъжността си и е назначен за изпълнителен директор на „Унифарм”. Една година по-късно чрез РМД, в което участва и Огнян Донев, „Унифарм” е закупена с основен капитал от либийските плащания към „Медексим”. Сега по борсовия индекс Софикс активите на „Унифарм” се изчисляват между 45 и 52 млн. евро. От 2000 г. „Унифарм“ е част от групата „Софарма“, която обединява шест предприятия в динамична корпоративна структура, включваща още „Врамед“ АД, „Фармахим Холдинг“ АД, НИХФИ АД и „Ростбалканфарм“ АД. До м. юли 2007 г. „Унифарм” АД е дъщерно дружество на „Унифарм 2000” АД, което е мажоритарен собственик в „Унифарм” АД, притежавайки 90,90% от капитала.\n\nС решение №20/20.07.2007 г. Софийският градски съд вписва прекратяване без ликвидация на „Унифарм-2000” АД поради преминаване на цялото му имущество върху „Унифарм” АД при условията на общо правоприемство (вливане). Към края на 2009 г. „Софарма“ е акционер с 5,3% в капитала на „Унифарм“. През 2010 г. „Софарма“ е започнала прогресивно да изкупува акции от капитала на „Унифарм“ чрез борсов посредник.\n\nОбщото събрание на акционерите на „Унифарм” АД, проведено на 22 юни 2010 година, взима решение за увеличаване на капитала на дружеството със собствени средства - 5 млн. лв. На 23 юни същата година акционерите на „Софарма” АД пък одобряват покупката на 357 695 акции на „Унифарм“ АД, или 35,8% от капитала. Продавач е Огнян Донев, а купувач - „Софарма“, като цената на сделката не може да е по-висока от 40 лв. за акция. Към 31.10.2010 г. „Софарма“ АД притежава 49,85% от капитала на „Унифарм“. В подкрепа на това са представени и уведомления до Българската фондова борса за придобиване на ценни книжа.\n\nПрез 2011 година Комисията за защита на конкуренцията (КЗК) одобрява вливането на фармацевтичния производител „Унифарм” АД в „Софарма” АД чрез изкупуване на акциите на компанията на Българската фондова борса. Така „Софарма” АД придобива контрол върху управлението на „Унифарм“ АД.\n\nДве години след приватизацията на „Унифарм“ следва тази на „Софарма“. За нея Донев говори като за акт на самоотбрана, решителна стъпка, направена заради липсата на избор: „Целта беше четвъртият голям завод да не попадне при притежателя на другите три – „Балканфарма“. Тогава нашето заводче нямаше да има шанс да оцелее.“ За целта ръководството на Булбанк е убедено да кредитира операцията.\n\nКакво представлява „Софарма“ след изваждането й от държавния гигант „Фармахим Холдинг“ към края на 90-те? Според тогавашни оценки дружеството има отлични финансови резултати и солидна позиция на местния пазар. За 1998 г. печалбата на „Софарма“ е 23 млн. лв., а за следващата 1999 г., когато за първи път е приватизирана - над 7 млн. лв. По сметките на предприятието са налични около 10 млн. долара. Дружеството има да получава 26 млн. долара от клиенти, а от своя страна няма дългосрочни задължения.\n\nВ средата на 1999 г. Агенцията за приватизация сключва договор за продажбата на 67% от капитала срещу 32 млн. долара, платими в брой, с ирландската компания „Нова текнолъджи“, зад която се подозира, че стоят лица от мениджмънта на държавното дружество. Купувачът така и не успява да влезе във владение, тъй като отказва да преведе дължимата сума. От „Нова текнолъджи“ обясняват причините със заповед на министъра на промишлеността Александър Божков, с която от баланса на дружеството са извадени сгради и машини, което чувствително намалява реалната цена на „Софарма“. Ирландците се чувстват измамени и настояват първоначално договорената сума да бъде намалена до 23,8 млн. долара, а разликата до 32 млн. долара да бъде инвестирана в дружеството, но държавата е непреклонна. Към края на годината сделката е развалена и „Софарма“ пак се озовава на тезгяха. През май 2000 г. за първи път започва да се говори за интерес към повторната приватизация на фармацевтичния гигант от РМД „Софарма 2000“. Любопитна е разстановката на ключовите кадри за подготвяната схема. Знакови фигури сред тях са тогавашният изпълнителен директор на Агенцията за приватизация Захари Желязков и председателят на надзорния съвет на АП Асен Дюлгеров, който е и секретар на Столична община. Кръгът е внедрил свой човек и в управата на все още държавната „Софарма“. В борда й е поставен общинският съветник Красимир Арсов, който вече е купил „Чистота - София“ чрез друго РМД. Очевидно е, че бъдещите приватизатори на „Софарма“ имат достъп до вътрешна информация за състоянието на дружеството.\n\nСхемата е осуетена от непредвидено обстоятелство. В края на 1999 г. министърът на промишлеността Александър Божков (починал през 2009 г.) е сменен с Петър Жотев.\n\nПри Божков „Софарма“ е извадена от списъка за целева приватизация. В този списък са предприятия, за които се изисква плащане в брой, без разсрочване и използване на непарични платежни средства (компенсаторки). По това време РМД-тата вече са станали популярни като „разбойническо-ментарджийски дружества” и новият министър Жотев предприема опити да позачисти лицето на българската приватизация. Предприятието е върнато в списъка за целева приватизация въпреки съпротивата на шефа на АП Захари Желязков, който на два пъти се прави на разсеян за заповедта на министъра.\n\nИграта на нерви между двамата продължава до последния момент, което е на път да създаде прецедент - условията за плащане по сделката да не са ясни два дни преди изтичане на крайния срок за подаване на оферти. Все пак Жотев налага волята си и „Софарма“ остава в списъка за целева приватизация, тоест не може да се купи с преференции от РМД или с компенсаторки. Нещо повече - Захари Желязков е освободен от Жотев с обещания, че ще се проверяват всички сключени от него сделки, и по едно време забягва за кратко в ЮАР или в Руанда.\n\nРМД-то е изоставено и е регистрирана нова компания - смесеното дружество „Елфарма\". В него влизат контролираната от Донев „Унифарм“ с 40% от дяловете и „Електроимпекс“ на бизнесмена Борислав Дионисиев с 60% от дяловете. Интересът към повторната приватизация на „Софарма” първоначално е голям. Близо 15 фирми купуват документи за участие в процедурата, но на 9 юни 2000 г. се оказва, че оферти са подали едва четири кандидата. Само два от тях - „Елфарма“ и „Балканфарма холдинг“, са внесли изисквания депозит от 1 милион долара. На 16 юни е проведен търгът, а на 4 август се подписва договорът за приватизация на 66,9% от капитала на „Софарма“ с дружеството „Елфарма“. Достигнатата цена на търга е 24 млн. долара.\n\nТова е същата сума, която първият купувач „Нове технолоджи“ настоява да плати на държавата, но сделката с него е обявена за нищожна!\n\nСпоред документите в Агенцията за приватизация и следприватизационен контрол приватизацията на „Софарма“ е финансирана с кредит на „Елфарма“ от Булбанк. За да бъде отпуснат заемът, Общинска банка предоставя гаранции за 4 млн. долара. Останалите гаранти също са от обръча фирми, индиректно свързани с Донев. Със свои имоти пред банката в полза на „Елфарма\" гарантират БКС - „Средец“, „Софстрой“ и „Софийски аптеки“. Към този момент в трите дружества общината все още има остатъчни дялове от по 25%. С други думи - Донев залага пред банка имущество, което не е само негово. Не е известно Столичният общински съвет да е давал съгласие собствеността на данъкоплатците да служи като обезпечаване на заем за частна компания. В „Софийски аптеки“ обаче представителят на общината - началникът на отдел „Икономика“ в СО Нина Делчева (ключов изпълнител в модела „Софиянски“), дава съгласие 34 аптеки да бъдат ипотекирани в полза на Булбанк по заема на „Елфарма“ за купуването на „Софарма“.\n\nТук отваряме една скоба. Видно от протокол от общо събрание на акционерите на „Софийски аптеки“ АД, проведено на 15 юни 2000 г., Делчева е подкрепила тихомълком и друго важно решение, което тепърва жестоко ще ощети общината. Става дума за промяна в устава на дружеството, която позволява на управителния му съвет занапред да се разпорежда с активи по свое усмотрение, без да иска разрешение от общото събрание! С други думи - както общината, така и държавата си е затворила очите в полза на купувача. Защото кредитът за „Елфарма“ е обезпечен не само с пари на Общинска банка, но и с имоти на трите дружества с общинско участие. Но и със залог на вече купената „Софарма“, в която държавата притежава все още около 21%, а останалите 12% са на дребни акционери. След като по този начин придобива 67% от „Софарма“, купувачът „Елфарма“ предприема операция по ликвидиране и на остатъчния държавен дял. В следпразничната суматоха около настъпването на новата 2001 година на 8 януари е свикано Общо събрание на „Софарма“ АД, на което по предложение на „Елфарма“ се гласува увеличаване на капитала на дружеството. Решението се взима точно в момент, в който държавата е обявила публично намерението си да продаде през фондовата борса част от своя миноритарен дял – 18,22%. Очаква се с приходите от тях в бюджета да влязат свежи пари. Индивидуални борсови играчи също чакат с надежда продажбата, тъй като финансовите резултати на „Софарма“ са добри и вложенията в дружеството изглеждат добра инвестиция. Вместо обаче да получи пари от акциите си в „Софарма“, държавата е принудена да внесе още 920 000 лв., за да съхрани размера на участието си след увеличаване на капитала. От Министерство на икономиката заявяват, че обмислят начина на действие и търсят най-добрата защита за държавните интереси, възможен бил и вариант да се отговори с парична вноска на увеличението на капитала. Както често се случва обаче, държавата си остава само със заканите и в крайна сметка губи своята собственост. Последните остатъци от държавно участие в „Софарма“ - 2,56% (153 875 акции), все пак стигат до борсата през ноември 2001 г., когато са продадени на минимална цена от 2,02 лв. за акция. Предположенията са, че купувачът е мажоритарният собственик на компанията или свързани с него лица. И само за справка, за да се разбере размахът на лекарствената империя на Донев, ще посочим, че във фармацевтичния бизнес на година се въртят около 2,7 млрд. лева, като Донев държи една трета от пазара. Той е и крупен строителен предприемач. Обединението „Телекомплект - Тилев Архитекти” е с адресна регистрация в едната кула до КАТ на ул. „Лъчезар Станчев” 5, където се помещават офисите на компании, собственост на Огнян Донев, както и редакцията на медийната му бухалка „Клуб Z”.\n\n\n \n                    ", "date": "2017.12.01", "title": "Българската олигархия: Доневи-чужденците от ДС (I част от IV глава на книгата \"Капиталистите на ДС\")"}
{"url": "http://www.monitor.bg/a/view/9264-%D0%91%D1%8E%D0%B4%D0%B6%D0%B5%D1%82-2018-%D0%B5-%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%8F-%D1%80%D0%B0%D1%81%D1%82%D0%B5%D0%B6/", "text": "\n                    „Бюджет 2018 дава перспектива и той е бюджетът, който дава основа за продължаващо устойчиво развитие с растеж, дай Боже, над прогнозирания от Министерството на финансите, защото чухме, че прогнозираме грешно. Дай Боже, ние да сме били консервативни и следващата година да бъде много по-добра от 2017 г“. Това заяви финансовият министър Владислав Горанов от парламентарната трибуна след окончателното приемане на финансовата рамка за догодина, което стана вчера малко преди полунощ.Според него докато нещата се случват в пленарната зала, значи законът има върховенство и всичко е наред в държавата. Той не пропусна обаче да се обърне към БСП относно исканата от тях промяна в данъчното облагане. „Промяната на сегашния модел на облагане е неприемлива за ГЕРБ“, категоричен бе Горанов.Финансист номер 1 в държавата препоръча на народните представители от левицата да започнат този дебат честно и със следните основни допускания: „Ако ние решим да въведем необлагаем минимум и да запазим сегашното ниво на облагане за средната класа, това неминуемо означава огромна загуба за бюджета. Ако ние решим да възстановим прогресивното облагане от нивата, както беше в периода въвеждането на плоския данък през 2008 г., това означава увеличение, и то близо 2 пъти, на облагането на средната класа. Няма как и двете едновременно да са верни. Нека да изберат позиция и да застанат пред обществото с едната от двете тези“, каза Горанов.По думите му от гледна точка на баланса, бюджетът за догодина действа в подкрепа на икономическия растеж. „Следващите няколко години се намираме в положителен прозорец от гледна точка на външната среда, което предполага, че ако го използваме разумно, и управляващи и опозиция, в този момент ние бихме могли да продължим развитието на държавата в правиланата посока.Според него обаче най-големият проблем за достигането на по-високи нива на растеж е липсата на човешки ресурс и качеството на живот. „Това, което задължително трябва да правим е да продължим инвестициите в тази сфера, защото вече е трудно да намерим работна ръка, за да продължим развитието на икономиката и на производството.\n                    ", "date": "2017.12.01", "title": "Бюджет 2018 е в подкрепа на икономическия растеж"}
{"url": "http://www.monitor.bg/a/view/28775-%D0%9F%D0%BE%D0%B4%D0%BF%D0%B0%D0%BB%D0%B8%D1%85%D0%B0-%D0%B4%D0%B6%D0%B8%D0%BF%D0%B0-%D0%BD%D0%B0-%D1%88%D0%B5%D1%84%D0%B0-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8%D1%8F-%D0%B7%D0%B0%D1%82%D0%B2%D0%BE%D1%80/", "text": "\n                    Джипът на директора на пловдивския затвор Божил Иванов е запален снощи. Сигналът за горящ автомобил на улица \"Тодор Александров\" в Пловдив е подаден на спешния телефон 112 малко след 21.30 часа.  На място е изпратен екип на пожарната, който потушил пламъците. Нанесени са щети по предната част на джипа.  \"Видях пламъци през прозореца и като излязох, разбрах, че гори моята кола. Не съм имал заплахи и ако имаше нещо такова, щях да взема мерки\", коментира Божил Иванов пред БТА. Случилото се обаче го карало да мисли, че явно има \"доброжелатели\", които могат да бъдат свързани и със служебните му ангажименти. По думите на Иванов противопожарният екип е дошъл много бързо, но цялата предница на колата изгоряла, нанесени са щети и по купето.Районна прокуратура в Пловдив образува досъдебно производство за извършения палеж на автомобила, съобщи междувременно прокурор Атанас Илиев от Районната прокуратура пред \"Фокус\". „Извършен е оглед на място, работата по случая продължава”, допълни той. По думите му от събраните до момента материали по случая няма данни за отправени заплахи към директора на затвора в Пловдив. Всеки момент се очаква полицията да докладва какво е направено по разследването, а в ранния следобед прокуратурата ще направи изявления по случая.През август тази година бе запален и автомобилът на шефа на охраната на затвора Стефан Георгиев.\n                    ", "date": "2017.12.01", "title": "Подпалиха джипа на шефа на пловдивския затвор (ОБНОВЕНА)"}
{"url": "http://www.monitor.bg/a/view/48712-%D0%96%D0%B5%D1%81%D1%82%D0%BE%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%A2%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%BD%D0%B0%D1%82%D0%B0-%D0%BA%D1%83%D0%BB%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Тежка катастрофа стана на столичния булевард \"П. Яворов\" в района на Телевизионната кула и затрудни движението. Кола е самокатастрофирала като се е нанизала на мантинелата. На мястото са пристигнали пожарни коли и полиция. Наложило се е да бъдат рязани ламарините на автомобила, за да бъде изваден шофьорът. 33-годишният мъж е в тежко състояние, съобщиха от УМБАЛ \"Св. Анна\"-София, където е откаран пострадалият. \n                    ", "date": "2017.12.01", "title": "Кола се наниза на мантинела до Телевизионната кула "}
{"url": "http://www.monitor.bg/a/view/17132-%D0%9C%D0%B5%D1%80%D0%BA%D0%B5%D0%BB-%D0%B8-%D0%A8%D1%83%D0%BB%D1%86-%D1%89%D0%B5-%D0%BF%D1%80%D0%BE%D0%B1%D0%B2%D0%B0%D1%82-%D0%BF%D0%B0%D0%BA-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D1%8F%D1%82-%D0%BA%D0%BE%D0%B0%D0%BB%D0%B8%D1%86%D0%B8%D1%8F/", "text": "\n                    Не очаквайте бързо и лесно да скочим в едно легло с Меркел, предупреди Зигмар Габриел от партията на социалдемократите на Мартин Шулц. Това изказване се появи след срещата на германския канцлер Ангела Меркел и лидера на социалдемократите с президента на страната Франк-Валтер Щайнмайер.Това стана след като през последната седмица лидера на христиандемократите Ангела Меркел заяви, че ще опита да направи коалиция с лидера на германските социалдемократи Мартин Шулц, който трудно склони да участва в преговорите за широко коалиционно правителство на досегашната канцлерка Ангела Меркел. И преди изборите, и след победата на християндемократите, Германската социалдемократическа партия беше категорична, че няма да се коалира със сегашния канцлер на Федералната република.След провала на пазарлъците за „Ямайска коалиция“ и след призива на президента социалдемократ за разум и отговорност, Шулц склони да седне на масата за преговори.„Следващите дни и седмици ще искат повече усилия от всички нас, които сме участници в този процес – партията, медиите и обществото. Влизаме в процес на дебати с много неясен изход. Няма да има опции, които да не разгледаме“, увери Шулц.\n\n\n                    ", "date": "2017.12.01", "title": "Зигмар Габриел: Няма да скочим лесно в едно легло с Меркел "}
{"url": "http://www.monitor.bg/a/view/67823-%D0%9B%D0%B5%D0%BE-%D0%91%D0%B8%D0%B0%D0%BD%D0%BA%D0%B8-%D1%81%D0%BC%D0%B5%D0%BD%D1%8F-%D0%92%D0%B8%D0%BA%D1%82%D0%BE%D1%80-%D0%90%D0%BD%D0%B3%D0%B5%D0%BB%D0%BE%D0%B2-%D0%B2-master-chef/", "text": "\n                    Най-успешният ресторантьор сред рапърите у нас Лео Бианки ще смени Виктор Ангелов в четвъртия сезон на Master Chef. Какво налага рокадата в журито и защо строгия, но справедлив в оценките си любимец на зрителите ще пропусне шоуто, не става ясно от съобщението на bTV.Бианки вече е бил гост в Master Chef. За разлика от Андре Токев и Петър Михалчев, които преди старта на формата бяха напълно непознати за широката аудитория, италианецът е разпознаваем от баба до бебе с палитрата си от кулинарни рубрики в радио и тв ефира, както и с музикалните си колаборации с Део, Рафи и Играта. Първият чужденец в историята на българския „Биг Брадър“ днес е собственик на два от оборотните ресторанти в столицата, а ястията му са галили небцето на знаменитости като Ерос Рамацоти, Жерар Депардийо, Тото Котуньо и Григор Димитров. В предстоящия сезон на шоуто, което е толкова успешно, че вкара в речника на малките деца думи като „презентация“ и „плейтване“, ще има доста нови елементи в регламента. Голямата награда обаче остава непокътната – победителят ще получи чек за 100 000 лв.\n                    ", "date": "2017.12.01", "title": "Лео Бианки сменя Виктор Ангелов в Master Chef "}
{"url": "http://www.monitor.bg/a/view/77806-%D0%91%D0%A2%D0%A0-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-25-%D0%BD%D0%B0-%D1%81%D1%86%D0%B5%D0%BD%D0%B0-%D0%B2-%D0%9D%D0%94%D0%9A/", "text": "\n                    Една от най-обичаните бг рок банди – Б.Т.Р., ще представи новия си албум „Невидими стени“ с концерт на 29 март в зала 1 на НДК. Това ще е първата изява на голяма сцена за Наско Пенев и компания през последните три години. Освен колекцията от песни, които маркират завръщането им към доста по-тежкия звук, момчетата ще отбележат с гига и 25 години под светлината на прожекторите.\n\nВидеото към първият сингъл от „Невидими стени“ - „Моята сила“, излезе малко преди Наско и любимата му Ивана да станат официално семейство вдигайки купон за тесен кръг приятели в Ниш. Режисьор на клипа е Асен Блатечки, с който фронтмена на Б.Т.Р. е изключително близък приятел още от гимназиалните си години.\n\n„Това е една от най-дълго записваните ни песни – работим по нея в студио от началото на тази година. Ние винаги си поставяме много високи изисквания към музиката си. От 3-4 мастъра на песента Наско избра това, което е най-близко до нас като звук. Не гоним срокове и решихме, че ще работим по сингъла, докато постигнем желаното звучене“, коментира китариста Славчо Николов.\n\nБилетите за концерта-премиера на 29 март 2018 г. вече са в продажба на цени от 20 до 60 лв в мрежата на ticketportal.bg.\n                    ", "date": "2017.12.01", "title": "Б.Т.Р. празнуват 25 на сцена в НДК"}
{"url": "http://www.monitor.bg/a/view/21012-%D0%9C%D1%82%D0%B5%D0%BB-%D0%B2%D0%BD%D0%B5%D0%B4%D1%80%D1%8F%D0%B2%D0%B0-45g-%D0%BC%D1%80%D0%B5%D0%B6%D0%B0-%D0%B2-%D0%B7%D0%B8%D0%BC%D0%BD%D0%B8%D1%82%D0%B5-%D0%BA%D1%83%D1%80%D0%BE%D1%80%D1%82%D0%B8/", "text": "\n                    \n                                        Специално за началото на зимния сезон в България Мтел внедрява 4,5G мрежа в зимните курорти, която ще осигури скорост на връзката до 150 Mbps – увеличение с 30% спрямо досега. Технологията, която позволява това, се нарича „Обединяване на честоти” (Carrier Aggregation) и генерира многократно по-бърз интернет в зависимост от използвания честотен спектър. Мтел планира да внедри „Обединяване на честоти” и в цялата страна до есента на 2018 г.От по-високите интернет скорости ще могат да се възползват гостите на най-големите зимни курорти в България – Банско, Боровец, Пампорово, Чепеларе и Добринище, а също и скиорите на Витоша. С връзка в 4,5G мрежа ще разполагат и туристите във водещите спа дестинации у нас – Велинград, Сандански, Сапарева баня, Хисаря и Белчин.Добрата новина за българските скиори беше обявена по време на събитието за старта на ски сезона, организирано от Българска федерация ски. Мтел продължава да подкрепя зимните спортове вече девета година и отново е сред генералните спонсори на федерацията. Партньорство е насочено не само към професионалния спорт, но и към подрастващите, чрез съвместната програма „Научи се да караш ски”, която през годините е привлякла над 25 000 деца.„Партньорството с Българската федерация по ски означава много за Мтел, сподели Илияна Захариева, директор „Корпоративни комуникации” в Мтел.- За нас е винаги е било привилегия да бъдем част от успехите на нашите скиори и сноубордисти. Радваме се, че с новата 4,5G мрежа ще помогнем на феновете на зимните спортове у нас, да изпитат едно ново изживяване по време на своята ваканция. Стискам палци то да е свързано и със споделянето на успехите на Сани Жекова и Радослав Янков по време на стартовете от Световната купа по сноуборд в Банско.”През последните 10 години скоростите в мобилните технологии, предлагани от Мтел, скочиха 150 пъти – от 1 Mbps до 150 Mbps. Компанията първа демонстрира скорости в 4G мрежа още през 2011 г. През пролетта на 2016 г. телекомът направи демонстрация на 4.5G мрежа със скорост на мобилния интернет от над 170 Мbps.\n                    \n                                    ", "date": "2017.12.01", "title": "Мтел внедрява 4,5G мрежа в зимните курорти"}
{"url": "http://www.monitor.bg/a/view/89698-%D0%A2%D0%BE%D0%BD%D0%B5%D0%B2-%D1%81%D0%B5-%D0%B2%D0%BA%D0%BB%D1%8E%D1%87%D0%B8-%D1%81%D0%B8%D0%BB%D0%BD%D0%BE-%D0%BD%D0%BE-%D1%82%D0%B8%D0%BC%D1%8A%D1%82-%D0%BC%D1%83-%D0%BE%D1%82%D0%BF%D0%B0%D0%B4%D0%BD%D0%B0/", "text": "\n                    Александър Тонев се появи като резерва за отбора на „Кротоне“, но направи силни минути и създаде две отлични възможности за своя тим. Гостите от Реджо Калабрия обаче отпаднаха в 4-ия кръг на турнира за Купата на Италия от „Дженоа“ след поражение с 0:1 като гости. Българският нападател Андрей Гълъбинов не беше в групата на домакините.И двамата треньори заложиха на някои играчи, които по-рядко намират място в стартовите 11, а Александър Тонев се появи в игра на мястото на Джовани Крочиата в 68-ата минута. Домакините вече бяха повели в 54-ата чрез Франческо Милиоре, който разстреля вратаря Марко Феста с мощен удар извън наказателното поле.На осминафиналите „Дженоа“ ще гостува на „Ювентус“В другата среща от вечерта „Удинезе“ разгроми втородивизионния „Перуджа“ с 8:3. Макси Лопес вкара хеттрик за победителите, като два от головете му бяха от дузпи. В следващия етап от турнира „Удинезе“ е гост на „Наполи“.\n\n\n                    ", "date": "2017.12.01", "title": "Тонев се включи силно, но тимът му отпадна"}
{"url": "http://www.monitor.bg/a/view/21531-%D0%92%D1%82%D0%BE%D1%80%D0%BE%D0%B4%D0%B8%D0%B2%D0%B8%D0%B7%D0%B8%D0%BE%D0%BD%D0%B5%D0%BD-%D1%82%D0%B8%D0%BC-%D0%B5%D0%BB%D0%B8%D0%BC%D0%B8%D0%BD%D0%B8%D1%80%D0%B0-%D0%91%D0%B5%D1%82%D0%B8%D1%81/", "text": "\n                    „Бетис“ стана четвъртият отбор от Примера дивисион, който отпада на 1/16-финалите в турнира за Купата на Краля в Испания, след като беше елиминиран с общ резултат 6:5 от втородивизионния „Кадис“. Преди това в сблъсъци с по-нискоразредни отбори отпаднаха „Атлетик“ (Б), „Малага“ и „Реал Сосиедад“. Към тях трябва да бъде причислен и „Хетафе“, който отстъпи с 0:4 в битка с „Алавес“ - два тима от Примера.„Бетис“ бе спечелил първата среща като гост с 2:1, но на собствен терен отстъпи с шокиращото 3:5, като още до 22-ата минута резултатът беше 2:3.„Еспаньол“ пък трябваше доста да се потруди срещу втородивизионния „Тенерифе“, но продължава след 3:2.„Виляреал“ имаше да наваксва пасив от 0:1 след първия си мач срещу третодивизионния „Понферадина“, но в реваша спечели с 3:0. Блестящото представяне на „Валенсия“ от началото на сезона продължи с нова убедителна победа. “Прилепите” разгромиха „Сарагоса“ с 4:1 и с общ резултат 6:1 се класираха за 1/8-финалите в турнира за Купата на Краля.  \n\n\n                    ", "date": "2017.12.01", "title": "Втородивизионен тим елиминира „Бетис“"}
{"url": "http://www.monitor.bg/a/view/55085-%D0%9A%D0%B0%D1%80%D0%B0%D0%BC%D0%B5%D0%BB%D0%B8%D1%82%D0%B5-%D1%87%D0%B0%D0%BA%D0%B0%D1%82-%D1%81%D0%BF%D0%B0%D1%81%D0%B5%D0%BD%D0%B8%D0%B5-%D0%BE%D1%82-%D0%90%D0%BB%D0%B0%D1%80%D0%B4%D0%B0%D0%B9%D1%81/", "text": "\n                    „Евертън“ обяви официално Сам Алардайс за мениджър на клуба с договор за 18 месеца, съобщи клубният сайт. Бившият мениджър на Англия се съгласи да спаси „Кристъл Палас“ от изпадане през миналата година, но напусна преди началото на настоящия сезон.63-годишният Алардайс изгледа от трибуните хеттрика на Уейн Рууни при успеха на тима с 4:0 над „Уест Хем“. Той поема „карамелите“ на 13-о място в класирането, само на пет точки от опасната зона. Алардайс заменя начело на отбора уволнения Роналд Куман. Очакванията на клуба преди сезона бяха съвсем други с похарчени 200 милиона за нови играчи, а освен това „Евертън“ е аут и от турнира Лига Европа.\"Няма какво да се лъжем, отборът върви трудно в момента и имаме нужда от промени на много нива. Надявам се, че Сам Алардайс е правилният човек да направи тези промени“, заяви главният акционер на клуба Фархад Мошири. \n\n\n                    ", "date": "2017.12.01", "title": "„Карамелите“ чакат спасение от Алардайс"}
{"url": "http://www.monitor.bg/a/view/3516-%D0%92-%D0%9B%D0%B5%D0%B2%D1%81%D0%BA%D0%B8-%D1%89%D0%B5-%D1%82%D1%8A%D1%80%D1%81%D1%8F%D1%82-%D0%BA%D0%B0%D1%87%D0%B5%D1%81%D1%82%D0%B2%D0%B5%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0/", "text": "Шведът Сандберг намери отбор в родината си\n                    Ръководството на „Левски“ разкри в изявление на официалния си сайт, че в момента се работи по селекция за зимния сезон. \"Сините\" твърдят, че се оглеждат за различни варианти, но ще бъда привлечени единствено футболисти, които ще се отразят положително на състоянието на отбора.\"Клубът работи по селекция за зимния сезон и се разглеждат различни варианти, но ще бъдат привлечени само футболисти, за които вярваме, че ще донесат качествена промяна в отбора“, се казва в становището на „Левски“ по повод някои спекулации в медиите.Едни от тях дори противопоставиха треньора Делио Роси на спортния директор Асен Букарев по темата за селекцията. Това накара ръководството на клуба отново да изрази пълната си подкрепа към италианския специалист и провежданата от него политика за подобряването на играта на състава.В същото време освободеният от „Левски“ шведски защитник Симон Сандберг се върна в родината си и подписа договор с местния клуб „Хамарби“, съобщава сайтът mitti.se. 23-годишният футболист, който дойде на „Герена“ от „Хекен“ (Гьотеборг), слага подписа си под контракт със зелено-белите за две години. Той пристигна през юли 2016 г. при „сините“, като се обвърза за три сезона. 18 месеца по-късно обаче скандинавецът беше изиграл едва пет мача, превърна се в разочарование и финансова тежест за клуба, който най-накрая реши да се освободи от него.В същото време юношите на „Левски“ (р. 2000 г.) се класираха за полуфиналите в турнира за Купата на БФС, след като в Разград направиха 1:1 с „Лудогорец“ в реванша от четвъртфиналната фаза. В първата среща те бяха спечелили с 2:0 и с общ резултат 3:1 елиминираха настоящия носител на трофея.Полуфиналите ще бъдат през пролетта, когато ще се тегли и жребият. „Левски“ е в компанията на „Берое“, „Черно море“ и „Септември“ (София). \n\n\n                    ", "date": "2017.12.01", "title": "В „Левски“ ще търсят качествена промяна"}
{"url": "http://www.monitor.bg/a/view/11952-%D0%91%D0%BE%D1%82%D0%B5%D0%B2-%D0%B3%D0%BE%D1%81%D1%82%D1%83%D0%B2%D0%B0-%D0%BD%D0%B0-%D0%A2%D0%B8%D1%87%D0%B0-%D0%B1%D0%B5%D0%B7-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D1%81%D1%8A%D1%81%D1%82%D0%B0%D0%B2%D0%B0/", "text": "\n                    Без нито една промяна в разширения състав от последния шампионатен мач отборът на „Ботев“ (Пловдив) отпътува за Варна. „Канарчетата“ излизат утре от 15:00 часа срещу „Черно море“ в първия мач от програмата на 19-ия кръг в Първа лига. Старши треньорът на \"жълто-черните\" Николай Киров отново включи в списъка 19 играчи, от които един няма да попадне в тимовия лист за двубоя на стадион \"Тича\".\"Канарчетата\" заминаха за морето веднага след тренировката днес, която се проведе преди обед на клубната база в \"Коматево\".„Ботев“ е 6-о място в класирането с актив от 28 точки от 7 победи и 4 равенства. Пловдивчани са на 4 т. пред седмия „Черно море“, но и на една точка след „Верея“.\n\n\n                    ", "date": "2017.12.01", "title": "„Ботев“ гостува на „Тича“ без промени в състава"}
{"url": "http://www.monitor.bg/a/view/60672-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%A3%D0%95%D0%A4%D0%90-%D0%B8%D0%B4%D0%B2%D0%B0-%D0%BD%D0%B0-11-%D0%B4%D0%B5%D0%BA%D0%B5%D0%BC%D0%B2%D1%80%D0%B8/", "text": "\n                    Президентът на УЕФА Александър Чеферин ще пристигне в София по покана на президента на БФС Борислав Михайлов. Визитата ще се осъществи на 11 декември, понеделник, като заедно с първия човек в европейския футбол у нас ще пристигне и шефът на отдел \"Национални асоциации\" Зоран Лакович.Чеферин и Михайлов поддържат отлични отношения и работят заедно в Изпълнителния комитет на европейската футболна централа, като президентът на Българския футболен съюз е председател на Комисията за развитие на футбола и техническа подкрепа.В програмата на Чеферин при престоя му в България са залегнали срещи с министър-председателя Бойко Борисов и столичния кмет Йорданка Фандъкова, както и среща с градоначалниците на редица други градове в страната.Чеферин ще даде пресконференция за представителите на медиите на 11 декември в 11.30 часа в Национален футболен център \"Бояна\". Президентът на УЕФА ще използва случая да разгледа подробно базата, която лично откри в края на 2016 година.\n                    ", "date": "2017.12.01", "title": "Президентът на УЕФА идва на 11 декември"}
{"url": "http://www.monitor.bg/a/view/37707-%D0%90%D0%B7%D0%BD%D0%B0%D0%B2%D1%83%D1%80-%D0%BF%D0%BE%D1%81%D1%80%D0%B5%D1%89%D0%BD%D0%B0-%D0%BF%D1%83%D0%B1%D0%BB%D0%B8%D0%BA%D0%B0%D1%82%D0%B0-%D0%BF%D0%BE-%D1%87%D0%B5%D1%80%D0%B2%D0%B5%D0%BD%D0%B8-%D1%87%D0%BE%D1%80%D0%B0%D0%BF%D0%BA%D0%B8/", "text": "93-годишния певец запя на четири езика и завеща кърпичката си на фен\n                     \n\nОблечен в стилен черен костюм и червени чорапки Шарл Азнавур показа истинска класа пред 5000 меломани в „Арена Армеец“. 93-годишният певец изнесе стоически близо двучасово шоу, без антракт и жокер за умора. Гърбът му на сцената пазеше бенд от седем души, но Азнавур анонсираше сам парчетата, с които разпръскваше магия из залата и почти не се изкуши да поседне за почивка. Скалата на привързаност и респект към звездата\n\n\n\nа тътена им ескалираше след последната нота на всяка песен. „Разбира се, че знам английски, но не толкова добре колкото френски. Затова ще ви говоря повече на него. Е, знам и други езици“, намигна пред феновете той. Азнавур отправи поздрави към родната публика на четири езика – френски, английски, руски и испански.\n\nСред декор, напомнящ атмосферата на театрален салон, откритието на Едит Пиаф прикова вниманието дори на малчуганите в най-голямата зала у нас. Изпълнителят, който в актива си има над 1300 песни, дори се впусна в импровизирано танго с невидима дама. Един от присъстващите пък се прибра със скъп подарък за спомен – бялата кърпичка на Азнавур. Момчето дръзна да се доближи до сцената и виждайки отпора на охранителите, легендата на френския шансон му подхвърли дара. Освен, че просълзи присъстващите с хитове като She и La Boheme, той предизвика истински фурор с напомнящата руско-цигански романс Les Deux Guitares – усмивки, танци и подвиквания белязаха кулминацията на вечерта. След финала близо десет минути публиката аплодира на крака френския Франк Синатра, който\n\n\n\nСред ВИП гостите бяха посланикът на Франция Ерик Льобедел и естрадната икона Йорданка Христова. „Изумителен! Уникален! Шарл Азнавур! Четири картини от концерта му в София. Прекланям се пред величието!”, написа към кадри от събитието в профила си във Фейсбук тя.\n\nСофия е една от спирките от прощалното турне на легендарния певец. Той продължава с концерт във Виена, след което ще се завърне във Франция за над 10 спектакъла. Световната обиколка на барда ще приключи в Москва.\n                    ", "date": "2017.12.01", "title": "Азнавур посрещна публиката по червени чорапки "}
{"url": "http://www.monitor.bg/a/view/55677-dmx-%D1%89%D0%B5-%D0%BE%D0%BB%D0%B5%D0%BA%D0%BD%D0%B5-%D1%81%D1%8A%D1%81-100-000-%D0%B3%D0%BB%D0%BE%D0%B1%D0%B0-%D0%B7%D0%B0-%D1%83%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D1%8A%D1%86%D0%B8/", "text": "\n                    Ърл Симънс, както е името по паспорт на рапъра DMX, се призна за виновен за данъчни измами в размер на 1,7 милиона долара. Рокадите се извършвани в периода 2000 г - 2005 г, когато е прехвърлял пари в сметки на мениджъри и съдружници. Съдът в Манхатън го подведе под отговорност за укриването на тлъсти суми, спечелени от ротациите на хитове като X Gon' Give it to Ya и Where the Hood At.  \"Виновен съм, дори и след като упълномощих други хора да се разпореждат с това\", каза рапърът пред магистратите.\nПрез юли адвокатът му заяви, че той няма да се признае за виновен, защото се е занимавал с музиката си, а е обвинен за \"пропуски на хора, които не са направили това, за което той ги е наел\". \nDMX е изправен пред опцията да излежи 5 години зад решетките и да брои 100 хиляди долара глоба. Не е ясно кога ще трябва да изплати сумата от 1,7 милиона долара, която дължи от данъците.\nПрисъдата на изпълнителя ще бъде обявена на 29 март. \nВъпреки че е спечелил 2,3 милиона долара от 2010 до 2015 г., DMX не е декларирал никакви приходи и не е използвал банкова сметка на свое име. Давал е също лъжливи декларации за доходите си в съда, когато е започнал процедура за несъстоятелност. Съдът обаче три пъти е отказал да обяви фалита му, за последен път през 2016 г. Тези процедури са свързани по-скоро с нежеланието му да плаща издръжки. Той има 15 деца от девет жени.\n\nDMX е добре познато име от криминалните колонки на САЩ – той е бил задържан няколко пъти за носене на оръжие без разрешително, за притежание на наркотици, превишена скорост, както и за хулиганско поведение на публични места и жестокост над животни. \n                    ", "date": "2017.12.01", "title": "DMX  ще олекне със 100 000 глоба за укриване на данъци"}
{"url": "http://www.monitor.bg/a/view/21531-%D0%91%D0%BE%D0%BD%D0%B1%D0%BE%D0%BD-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D0%9C%D1%83%D0%B7%D0%B8%D0%BA%D0%B0%D0%BB%D0%BD%D0%BE%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5-%D1%81-%D0%BA%D0%BE%D0%BD%D1%86%D0%B5%D1%80%D1%82/", "text": "\n                    Дечицата от „Бон-бон“ готвят коледен концерт с „Юношески оркестър“ на Музикалното училище. Мястото на срещата е зала „България“, датата е 22 декември, а на сцената възпитаниците на Рози Караславова ще бъдат подкрепени от Богомил Енчев (барабани), Васил Крумов (китара), Алекс Атанасов (бас) и Димитър Горчаков (пиано). Специални гости ще са LaTiDa и квартет Destiny, а празничното настроение на гостите ще бъде погъделичкано с класически произведения, световни евъргрийни и коледни песни на Борис Чакъров, Николо Коцев и Румен Бояджиев-син.Събраните средства от билетите ще бъдат дарени на Музикалното училище за закупуване на нови инструменти. Водещ на събитието ще бъде един от ярките таланти на „Бон-бон“ Далия Врана и малката Изи, а диригент Жорж Димитров.Музикалните празници за вокалната школа, дала на бг поп сцената артисти като Поли Генова, започват още този вторник, 5-ти декември. Тогава „Бон-бон“ ще отбележат 22-я си рожден ден в Sofia Live Club с изцяло холивудски репертоар и хитове от филми като „Бодигард“, „Красавицата и звярът“ и „Флаш данс“.  \n\n\n                    ", "date": "2017.12.01", "title": "„Бон-бон“ подкрепят Музикалното училище с концерт"}
{"url": "http://www.monitor.bg/a/view/52657-%D0%9B%D1%83%D0%B8%D0%B7%D0%B0-%D0%93%D1%80%D0%B8%D0%B3%D0%BE%D1%80%D0%BE%D0%B2%D0%B0-%D0%BE%D1%82%D0%B2%D1%8F-%D0%90%D0%BD%D0%B6%D0%B5%D0%BB%D0%B0-%D0%9D%D0%B5%D0%B4%D1%8F%D0%BB%D0%BA%D0%BE%D0%B2%D0%B0-%D0%BD%D0%B0-%D0%96%D0%B5%D0%BD%D0%B0-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    Звездата от „Откраднат живот“ Луиза Григорова триумфира на церемонията по връчването на наградите „Жена на годината“ в категория „Актриси“. Бившият модел събра симпатиите в онлайн гласуването на читателите на сп. Grazia при наличието на сериозна конкуренция като Анжела Недялкова. Бунтарката с ценз по операторско майсторство и афинитет към графичния дизайн получи главната женска роля в „Трейнспотинг 2“ на Дани Бойл и получи суперлативи за играта си от световната критика. Световният успех на Анжела очевидно не топли редовия нашенец, който се забавлява повече със сериалите родно производство, отколкото с добрите образци в европейското кино. На церемонията, провела се завчера в столичен театър, Луиза по изключение пристигна с майка си, собственика на модна агенция „Ивет Фешън“ Ивет Григорова.  Гимнастичката Невяна Владинова, певицата Михаела Маринова, водещата Десислава Стоянова взеха отличието съответно в категории „Спорт“, „Музика“ и „Телевизия“. Наградата за цялостен принос, обявена като „Послание във времето“, получи задочно Ивет Лалова-Колио. Харизматичната ни лекоатлетка отвя кандидатури на колоси като оперната прима Райна Кабаиванска, Татяна Лолова и журналистката със смело сърце Елена Йончева. Водещ на събитието бе актьора Дарин Ангелов, а за доброто настроение на гостите се погрижиха отличничката от X Factor Християна Лоизу и Албена Танева.  \n\n\n                    ", "date": "2017.12.01", "title": "Луиза Григорова отвя Анжела Недялкова на „Жена на годината“"}
{"url": "http://www.monitor.bg/a/view/7105-%D0%9C%D0%B0%D1%80%D0%B3%D0%B8-%D0%A5%D1%80%D0%B0%D0%BD%D0%BE%D0%B2%D0%B0-%D0%BE%D0%B1%D0%B7%D0%B0%D0%B2%D0%B5%D0%B6%D0%B4%D0%B0-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B0-%D0%BD%D0%B0-%D1%81%D0%B8%D0%BD%D0%B0-%D1%81%D0%B8/", "text": "\n                    Голямата българска певица Маргарита Хранова ще инвестира хонорара от участието си във \"ВИП Брадър\" в озавеждане за новия апартамент на сина си Кирил. \"Вече му е време да се задомява, нужно му е жилище. Засега си няма сериозна приятелка, но иска да се отдели и да е самостоятелен. Ще си оставя и пари за черни дни.\", споделя изпълнителката на \"Устрем\".\n\nОт риалитито на Нова тв тя излезе вталена с 6 кг, но и с натъртено ребро при падане в една от мисиите. \"Това, че сме затворени без телефон, без химикал.. Само можеш да ядеш, да готвиш, да говориш с останалите и да ходиш на фитнес. Сега навън много хора ми казват, че изглеждам добре.\", разказва звездата и допълва, че продължава да подържа формата си с гимнастика у дома. Тя тушира слуховете, че е продала личното си пространство на Големия брат, за да погаси дълговете на съпруга си Кирил - семейството стопанисва от години картинг писта, от която печели прилично и няма финансови проблеми.\n\nНа 20 декември Хранова ще стане на 66 и вече е решила да придвижи документите си за пенсия. Празникът си тя ще отбележи като заведе семейството си на екскурзия. \n                    ", "date": "2017.12.01", "title": "Марги Хранова обзавежда апартамента на сина си"}
{"url": "http://www.monitor.bg/a/view/57981-%D0%94%D0%B5%D0%B1%D0%BE%D1%80%D0%B0-%D0%BD%D0%B0-%D0%BF%D1%8A%D1%82-%D0%B4%D0%B0-%D1%81%D1%8A%D0%B4%D0%B8-%D0%9B%D1%83%D0%BD%D0%B0/", "text": "\n                    Фолк певицата Дебора, която бе остранена от  сезона с \"най-търсените звезди\" на \"Биг Брадър\"  заради злоупотребите си с чашката, обмисля да съди Луна. Колежката й я нарекла \"пропаднала алкохоличка\" и и обявила пред камерите, че славата на техния жанр била \"проститутска\" заради екземпляри като Дебора. \"Но чакам да отлежат нещата, защото съм много афектирана. Обиди ме и ролята на Мис Махмурлук, която ми дадоха. Това е като да сипеш сол в кървяща рана. Още като чух това се притесних, че навън отзивите ще са отрицателни, че роднините ми ще се притеснят, че майка ми, която е най-близкият ми човек, ще плаче. Добре, напила съм се един път, пила съм още веднъж - но нима можеш да наречеш някого Мис Махмурлук само заради това? Нали не мислите, че Сашка Васева е яла по цял ден и се е разхождала с чинии из Къщата?\", оправдава се изпълнителката на \"Любовни белези\".\n\nТя уточни още, че започнала да посяга към бутилката, за да спре треперенето на ръцете си следствие на паник атаки. Различни части на тялото й  изтръпвали системно, усещала прединфарктно стягане в гърдите, но лекарите непрекъснато й повтаряли, че е здрава. На финала я диагностицирал психотерапевт. \"До преди половин година пиех всек божи ден, после спрях за няколко месеца. Не съм изпила и чаша твърд алкохол в Къщата, могат да го кажат всички съквартиранти.\", каза Дебора и оправда отнесеното си състояние в шоуто с приема на хапчета за сън, които продуцентите й позволили да си внесе. \n                    ", "date": "2017.12.01", "title": "Дебора на път да съди Луна"}
{"url": "http://www.monitor.bg/a/view/69215-%D0%A5%D1%8A%D1%80%D0%B2%D0%B0%D1%82%D1%81%D0%BA%D0%B8%D1%8F%D1%82-%D0%B3%D0%B5%D0%BD%D0%B5%D1%80%D0%B0%D0%BB-%D1%81%D0%B0%D0%BC%D0%BE%D1%83%D0%B1%D0%B8%D0%B5%D1%86-%D0%BE%D1%81%D1%82%D0%B0%D0%B2%D0%B8%D0%BB-%D0%BF%D1%80%D0%BE%D1%89%D0%B0%D0%BB%D0%BD%D0%BE-%D0%BF%D0%B8%D1%81%D0%BC%D0%BE/", "text": "\n                    Хърватският генерал Слободан Праляк, който се самоуби в съдебната зала на Хагския трибунал, е оставил прощално писмо.\n\n\"Не искам нито гроб, нито погребение, разпръснете пепелта ми над Мирогой (гробището в Загреб)\", пише между другото в прощалното писмо, съобщава хърватският \"Вечерни лист\".\n\nВестникът пише, че Праляк е изпратил писмото на домашния си адрес още преди две години с изискването то да се отвори само в случай на внезапната му смърт.\n\nСпоред информациите, с които разполага \"Вечерни лист\", Праляк е бил готов за най-черния сценарий още преди две години, когато започнал да разработва плана си за самоубийство. Изглежда обаче никой, нито членовете на семейството му, нито приятелите му, са знаели нещо за този план.\n\nСръбският военнопрестъпник Веселин Шливанчанин, осъден на 17 години затвор заради масовото убийство в Овчара, изрази съболезнования на семейството на хърватския генерал и заяви, че го е познавал като човек коректен към него и семейството му. Двамата се запознали в затвора и се виждали в спортната зала и в помещението за срещи с посетители.\n\nПо повод реакциите на хърватските политици, които характеризираха Праляк като морален, честнен и интелигентен човек, който защитава принципите си, хърватските психиатри предупредиха, че опитите да се представи самоубийството като достоен акт и дори самата информация за самоубийства води до увеличаване на самоубийствата.\n\n\"Политиците не реагираха добре, представяха самоубийството като желателен акт. През следващите дни и седмици може да се очаква увеличение на опитите за самоубийства.\n\nВъзхваляването на самоубиийствата може да подтикне към действие тези, които са на ръба, или които мислят за самоубийство, \", каза хърватският психиатър Херман Вукушич. Само часове след самоубийството на Праляк той забелязал на груповата терапия, която води с ветерани от войната, че са по-неспокойни от обикновено.\n\n\"Мисля, че това ще доведе не само до по-висока степен на автоагресия, но и до агресия към другите\", предупреди психиатърът. Думите му бяха потвърдени от събитията в парламента, където минути след самоубийството на Праляк депутати се сбиха.\n                    ", "date": "2017.12.01", "title": "Хърватският генерал самоубиец оставил прощално писмо"}
{"url": "http://www.monitor.bg/a/view/79070-%D0%98%D0%B7%D0%B1%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D0%A5%D0%B0%D1%80%D0%B8-%D0%B7%D0%B2%D0%B5%D0%B7%D0%B4%D0%B0-%D0%B2-%D1%82%D1%8A%D1%80%D1%81%D0%B5%D0%BD%D0%B5%D1%82%D0%BE-%D0%BF%D0%BE-%D0%BF%D0%BE%D1%80%D0%BD%D0%BE%D1%81%D0%B0%D0%B9%D1%82%D0%BE%D0%B2%D0%B5%D1%82%D0%B5/", "text": "Британците ще празнуват новия кралски брак три дни\n                    Сватбата на британския принц Хари и американската актриса Меган Маркъл ще бъде в събота, 26 май 2018 г., пише в. „Сън“. Бракосъчетанието съвпада с Банковата ваканция (в последния понеделник на май всички банки са затворени и денят е неработен) във Великобритания и по този начин британците ще могат да се радват на промяната в семейния статус принц Хари цели три дни.Интересен е фактът, че след обявяването на годежа на новата кралска двойка, нито сватбената рокля на Меган, нито годежният пръстен, нито дори датата на сватбата интересува най-много потребителите на интернет по света, а нещо доста по неприятно за актрисата, която се кани да стане член на британското кралско семейство – и то е свързано с порното. Според порносайта Pornhub търсенето на Меган в търсачката на ресурса за „мръсни“ клипове се е покачило с невероятните 2208 процента, пише в. „Дейли Мирър“.Най-голям интерес към половия живот на Меган като актриса е в САЩ, след това се нареждат британците, следвани от милиони любопитни германци, французи и испанци. Изобщо няма нужда да се уточнява, че повечето подобни похотливи търсения в интернет са от страната на мъже.Това изобщо не е първият път, когато бъдещата съпруга на Хари се превръща в звезда на търсачките на порносайтовете. Още през ноември 2016 г., когато връзката й с принца стана достояние на пресата на Острова, популярността на Меган в Pornhub се е покачило с 1430%.Все пак тук следва да се отбележи, че търсенето на любителите на филми за възрастни определено няма да ги зарадва в истинския смисъл на думата – единствените по-страстни резултати, на които ще попаднат, са няколкото сцени от сериала „Костюмари“, в които Меган е малко по-разсъблечена, отколкото традиционно би подхождало на член на кралского семейство, но нищо повече от това.\n\n\n                    ", "date": "2017.12.01", "title": "Избраницата на Хари звезда в търсенето по порносайтовете (СНИМКИ)"}
{"url": "http://www.monitor.bg/a/view/28558-%D0%90%D0%BC%D0%B5%D1%80%D0%B8%D0%BA%D0%B0%D0%BD%D0%B5%D1%86-%D0%B2%D0%B7%D0%B5-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D0%BD%D0%B0%D0%B9%D0%BB%D0%BE%D1%88-%D1%81%D0%B5%D0%BA%D1%81-%D0%B2-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0%D1%82%D0%B0/", "text": "\n                    Американският писател Кристофър Болън получи антинаградата за най-лошо описание на секс в литературно произведение за романа \"Разрушителите\", съобщи АП.\n\nТрилърът за богаташи на гръцки остров се радва на ласкави отзиви. Журито от сп. \"Литерари ривю\" обаче го избра заради секс сцена, в която мъжките гениталии са сравнени с триъгълник за подреждане на билярдни топки.\n\nСпоред журито Болън се е престарал в опита да опише нещо познато с нови думи. Сцената описва секс между главния герой Йън и бившата му приятелка. А ето и сцената: Тя прикрива гърдите си с банския. Останалите части на тялото й остават приятно изложени на показ. Кожата на ръцете й има различни телесни оттенъци, подобно на следи от вода по стените на банята. Лицето и вагината й се надпреварват да получат вниманието ми, а аз поглеждам билярдния триъгълник на члена и топките ми“.\n\nОстаналите финалисти за наградата бяха Лоран Бине, Вениша Уелби и Уилбър Смит.\n\nНаградата се присъжда от сп. \"Литерари ривю\" от 1993 г., за да отличи \"грубото, безвкусно и често небрежно\" описание на секса в съвременните романи и така да обезкуражи тази практика. Сред досегашните й лауреати са Норман Мейлър, Том Улф, Себастиан Фолкс. Покойният Джон Ъпдайк е единственият писател, удостоен с \"награда за цялостни постижения\". Миналата година я спечели Ери де Лука. Наградата не обхваща порнографски романи.\n                    ", "date": "2017.12.01", "title": "Американец взе награда за най-лош секс в литературата (Превод на сцената)"}
{"url": "http://www.monitor.bg/a/view/65219-%D0%96%D0%B5%D0%BD%D0%B5%D0%BD%D0%B0-%D0%B7%D0%B0-%D1%81%D0%B5%D0%B1%D0%B5-%D1%81%D0%B8-%D0%B6%D0%B5%D0%BD%D0%B0-%D1%81%D0%B8-%D0%B8%D0%B7%D0%BD%D0%B5%D0%B2%D0%B5%D1%80%D0%B8/", "text": "\n                    Жена, която е сключила брак със самата себе си, излезе със „сензационно“ и събуждащо доста усмивки разкритие – тя е изневерила на себе си, пише в. „Индипендънт“.Софи Танър признава, че бракът й не е бил идеален и в крайна сметка тя близо пет месеца се е срещала с мъж.„Сватбата със самия себе си – това е пожизнено обещание да носиш отговорност за собственото си щастие, затова за развод и дума не може да става“, твърди Танър.\n\n\n                    ", "date": "2017.12.01", "title": "Женена за себе си жена си изневери"}
{"url": "http://www.monitor.bg/a/view/25601-%D0%9A%D1%83%D1%87%D0%B5%D1%82%D0%B0%D1%82%D0%B0-%D1%81%D0%B0-%D0%B4%D0%BE%D0%BA%D0%B0%D0%B7%D0%B0%D0%BD%D0%BE-%D0%BF%D0%BE%D1%83%D0%BC%D0%BD%D0%B8-%D0%BE%D1%82-%D0%BA%D0%BE%D1%82%D0%BA%D0%B8%D1%82%D0%B5/", "text": "\n                    Американски учени разрешиха вечния спор между собствениците на котки и на кучета, като установиха, че невроните в мозъка на кучетата са много повече.\n\nМозъкът на кучетата е с около 530 милиона пирамидални кортикални неврони, докато у котките те са наполовина - 250 милиона, установиха учените от университета Вандербилт в Нашвил.\n\nСпрямо човешкия мозък, който е с 16 милиарда такива неврони, показателите на кучетата изглеждат посредствени. По-големият брой неврони и произтичащата от това повишена мозъчна активност обаче дават възможност на кучетата да разбират собственика си и командите много по-добре, отколкото котките.\n\nУчените са работили с една от най-умните и поддаващи се на дресировка породи кучета - голдън ритривър. Те установиха, че активността на мозъка им е много по-голяма, отколкото на хиените, лъвовете или кафявите мечки, макар и някои от тези животни той да е два пъти по-голям, отколкото на кучетата.\n\nПричината за по-големия брой неврони в кучешкия мозък, според учените, е, че те са социални животни.\n                    ", "date": "2017.12.01", "title": "Кучетата са доказано по-умни от котките"}
{"url": "http://www.monitor.bg/a/view/32187-%D0%A2%D1%80%D1%8A%D0%BC%D0%BF-%D1%82%D1%80%D0%B8-%D0%BC%D0%B5%D1%81%D0%B5%D1%86%D0%B0-%D0%B1%D0%B5%D0%B7-%D0%B7%D0%B0%D0%BF%D0%BB%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8/", "text": "US държавният глава щял да признае Ерусалим за столица\n                    Американският президент Доналд Тръмп даде заплатата си за третото тримесечие на министерството на здравеопазването, за да помогне за борбата с пристрастяването към опиоидите, съобщи АП. Вчера изпълняващият длъжността министър на здравеопазването Ерик Харган прие чек от президента за 100 000 долара. Годишната заплата на Тръмп е 400 000 долара. По време на предизборната си кампания той обеща, че няма да получава заплата като президент. Тръмп вече е подарявал от заплатата си 78 333 долара и100 000 съответно на Службата на националните паркове и на министерството на образованието.Министърът каза, че парите ще се използват за подготовка на мащабна информационна кампания за опасността от пристрастяване на упойващи вещества. През октомври Тръмп обяви злоупотребата с тях за проблем от национално значение. По думите на министъра всеки ден в САЩ от предозиране умират 175 души. Опиоидите са вещества, които имат структурни сходства с морфина и притежават силен обезболяващ и успокояващ ефект. Използват се много в медицината като аналгетици, но в повечето случаи употребата им води до силна зависимост.В същото време стана ясно, че Доналд Тръмп обмисля да признае Ерусалим за столица на Израел, правейки промяна в политиката, която може да разпали напрежение в Близкия изток, предаде АП, като се позова на служители, пожелали анонимност. Според източниците Тръмп може да обяви решението следващата седмица. Те казаха, че по въпроса се водят вътрешни обсъждания от месеци.В същото време се очаква президентът отново да отложи вземането на решение за преместване на американското посолство от Тел Авив в Ерусалим. По време на кандидат-президентската си кампания той обеща да премести посолството, ако бъде избран.По думите на служители Тръмп е наясно, че преместването на посолството може да попречи на постигането на мирно споразумение между Израел и палестинците, които искат част от Ерусалим за столица на своя държава.Междувременно Тръмп за първи път запали светлините на главното коледно дърво пред Белия дом и пожела на сънародниците си: \"Весела Коледа, щастлива Нова година\" и \"невероятни празници\", съобщи АП. По традиция в церемонията заедно с него участваха първата дама Мелания и децата на американския лидер.Водещи на програмата тази година бе телевизионната журналистка Кейти Ли Гифърд и актьорът Дийн Кейн, а в концерта участваха Бийч бойс, Джак Уагнър, Уинона Джъд, Крейг Кембъл и други.Това е 95-ата церемония за палене на светлините на националното коледно дърво. Традицията датира от 1923 г., началото й поставя президентът Калвин Кулидж. Бившият президент на САЩ Барак Обама изрази съжаление за \"паузата в американското водачество\" в борбата с глобалното затопляне, намеквайки за решението ни сегашния президент Доналд Тръмп да оттегли страната от Парижкото споразумение за климата, предаде Франс прес. Откакто завърши втория си мандат през януари, Обама рядко се изказва за президента републиканец, който се е заел да премахне взетите от предшественика му мерки. На конференция в Делхи обаче Нобеловият лауреат за мир от 2009 г. защити Парижкото споразумение - първият документ, който задължава всички страни да ограничат емисиите си на парникови газове и на който Обама бе един от архитектите.САЩ ратифицираха Парижкото споразумение за климата само два месеца преди избирането на милиардера Доналд Тръмп за президент. През юни Тръмп обяви, че САЩ се оттеглят от споразумението, което обаче може да стане най-рано през ноември 2020 г. Това решение на Тръмп бе остро разкритикувано дори в САЩ, където отделни градове и щати обявиха, че ще продължат да вземат мерки за ограничаване на емисиите си парникови газове. \"Добрата новина е, че в САЩ има щати, предприятия, университети и градове, които продължават да работят за това Америка да спази ангажиментите, които поехме\", каза Обама.\n\n\n                    ", "date": "2017.12.01", "title": "Тръмп три месеца без заплата заради наркотици"}
{"url": "http://www.monitor.bg/a/view/10870-%D0%90%D1%80%D0%B6%D0%B5%D0%BD%D1%82%D0%B8%D0%BD%D0%B0-%D1%81%D0%BF%D1%80%D1%8F-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B7%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B0%D1%82%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0/", "text": "\n                    Аржентинските военноморски сили прекратиха операцията за спасяване на 44-членния екипаж на изчезналата преди 15 дни подводница „Сан Хуан“. Тя е продължила двойно повече, отколкото се смята, че е било възможно да оцелее екипажът, отчете говорителят на военноморските сили Енрике Балби. Според специалисти, дори ако подводницата е останала цяла под водата, кислородът е можел да стигне за седем, максимум за 10 дни.\n\nВръзката с плавателния съд прекъсна на 15 ноември, когато подводницата пътуваше от пристанището на град Ушуая към базата си в Мар де Плата. Три часа преди това оттам съобщили за пожар в акумулаторите.\n\nМиналата седмица базираната във Виена Организация за обща забрана на ядрените опити съобщи, че по маршрута на подводницата, на 430 километра от крайбрежието и на 1300 км от Буенос Айрес, е била регистрирана експлозия.\n\nИздирването на съда обаче продължава с помощта на международните партньори.\n                    ", "date": "2017.12.01", "title": "Аржентина спря спасителната операция за изчезналата подводница"}
{"url": "http://www.monitor.bg/a/view/86499-%D0%9E%D1%82%D0%BA%D1%80%D0%B8%D1%85%D0%B0-%D1%82%D1%80%D1%83%D0%BF-%D0%BD%D0%B0-%D0%BF%D1%80%D0%B8%D1%81%D1%82%D0%B0%D0%BD%D0%B8%D1%89%D0%B5%D1%82%D0%BE-%D0%91%D1%83%D1%80%D0%B3%D0%B0%D1%81/", "text": "\n                    \n\n\n                    ", "date": "2017.12.01", "title": "Бургаски моряк се удави след нощна смяна (ОБНОВЕНА)"}
{"url": "http://www.monitor.bg/a/view/68039-%D0%A1%D1%80%D0%B5%D0%B4%D0%BD%D0%BE%D1%89%D0%BD%D0%B8-%D0%B3%D0%BE%D1%81%D1%82%D0%B8-%D0%BF%D0%BE%D1%82%D1%80%D0%BE%D1%88%D0%B8%D1%85%D0%B0-%D0%B2%D1%80%D0%B0%D1%82%D0%B8-%D0%BD%D0%B0-%D0%BF%D0%BE%D1%89%D0%B5%D0%BD%D1%81%D0%BA%D0%B8-%D0%BA%D0%BB%D0%BE%D0%BD/", "text": "\n                    Неизвестни крадци пробваха да оберат през нощта на 29 срещу 30 ноември пощенски клон в опанското село Бял Извор. При оглед на място криминалистите от Първо РУ „Полиция“ в Стара Загора установили, че среднощните гости са взломили катинара и патроните на три от вратите преди да стигнат до помещенията, ползвани от „Български пощи“. Направен е бил опит да бъде разбита и металната каса, но по неустановени причини взломаджиите са се отказали от намерението си. Няма данни за задигнати ценности, според пощенските служители в касата е имало само документи, но не и пари. Предполага се, че крадците са имали неточна информация за датата, на която пристигат парите за пенсии. Образувано е досъдебно производство по чл.216 от НК.Докато извършвали огледа на разбитата пощенска станция полицаите спрели лек автомобил \"Форд Транзит\" с кърджалийска регистрация, който им се сторил неизправен. В колата освен водача, 21-годишен жител на село Броши имало и две жени на по 38 и 25 години от радневското село Трояново. В товарния отсек униформените открили 1100 кг метални детайли с различни форми и размери, задигнати от склад на рудник \"Трояново 1\" при комплекса \"Марица изток\". \n                    ", "date": "2017.12.01", "title": "Среднощни „гости“ потрошиха врати на пощенски клон"}
{"url": "http://www.monitor.bg/a/view/32156-%D0%91%D0%B0%D1%89%D0%B0-%D0%B8-%D1%81%D0%B8%D0%BD-%D0%BA%D1%8A%D1%82%D0%B0%D0%BB%D0%B8-%D0%B2%D0%B5%D0%B7%D0%B0%D0%BA%D0%BE%D0%BD%D0%BD%D0%B8-%D0%B0%D1%80%D1%82%D0%B5%D1%84%D0%B0%D0%BA%D1%82%D0%B8-%D0%B8-%D0%BE%D1%80%D1%8A%D0%B6%D0%B8%D0%B5/", "text": "\n                    Баща и неговият син са задържани от криминалисти при Областната дирекция на МВР в Пазарджик заради незаконно притежание на културно-исторически ценности,оръжие и боеприпаси. Вчера служители от сектор „Противодействие на криминалната престъпност“ при ОДМВР-Пазарджик извършили претърсвания в къща в пазарджишкото село  Хаджиево и в апартамент в областния град. Двете жилища били обитавани от 39-годишния З.Ш. и баща му Ж.Ш.- 61г. В тях органите на реда открили различни по вид монети, археологически обекти, металдетектор. Намерени са още незаконно притежавани боен пистолет „Макаров“, пистолет „Liberty“ калибър 6.35мм, газов пистолет “Enol”, над 80 броя бойни и газови патрони. Цялото количество културно-исторически ценности, оръжия  и боеприпаси са иззети. Техните притежатели са задържани в ареста за срок от 24 часа, а спрямо тях се водят полицейски производства.    \n                    ", "date": "2017.12.01", "title": "Баща  и син кътали незаконни артефакти и оръжие "}
{"url": "http://www.monitor.bg/a/view/48984-%D0%9A%D1%83%D1%82%D0%B8%D1%8F-%D1%81-%D0%BE%D0%B1%D1%83%D0%B2%D0%BA%D0%B8-%D0%BF%D0%B0%D0%BD%D0%B8%D0%BA%D1%8C%D0%BE%D1%81%D0%B0-%D0%B4%D1%83%D0%BF%D0%BD%D0%B8%D1%87%D0%B0%D0%BD%D0%B8/", "text": "\n                    Дупничани объркаха забравена кутия с обувки за бомба и изпаднаха в истинска паника. Нелепият случай е регистриран вчера в центъра на града, когато малки и големи забелязват оставената кутия. „След толкова много случаи в цял свят какво да си помислим. Бяхме много уплашени и веднага сигнализирахме Общината. Кутията беше така прилежно оставена, че нямаше как да не си помислим, че е бомба“, разказват местните. На място е повикан екип от „Паркинги и гаражи“ към администрацията. От своя страна служителите решили, че няма опасност и отворили кутия. За тяхна изненада вътре имало чисто нов чифт скъпарски дамски обувки. „Какво можехме да направим, освен да ги приберем. В момента очакваме разсеяна собственичка на обувките да си ги потърси. Не сме уведомявали полицията, защото счетохме, че няма нужда. Не за първи път някой човек забравя покупките си“, коментираха още смелите служители.\n\nПреди време в региона беше вдигната полицията на крак, след като студентка забравила сака си във влак на прибиране от столицата. Тогава даже с наложи спец службите да проверяват сака, от който изскочиха единствено дамски дрехи и бельо. \n                    ", "date": "2017.12.01", "title": "Кутия с обувки паникьоса дупничани "}
{"url": "http://www.monitor.bg/a/view/17137-%D0%91%D0%90%D0%91%D0%A5-%D0%B7%D0%B0%D0%BF%D0%BE%D1%87%D0%B2%D0%B0-%D0%B7%D0%B0%D1%81%D0%B8%D0%BB%D0%B5%D0%BD%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D1%80%D0%B8%D0%B1%D0%BD%D0%B8-%D0%BC%D0%B0%D0%B3%D0%B0%D0%B7%D0%B8%D0%BD%D0%B8-%D0%B8-%D0%BA%D1%80%D1%8A%D1%87%D0%BC%D0%B8/", "text": "\n                    Българска агенция по безопасност на храните извършва засилени проверки на обекти за производство и търговия с риба и рибни продукти, складове за търговия на едро, заведения за обществено хранене, обекти за търговия на дребно, пазари и борси които се предлага риба и рибни продукти в цялата страна. Тематичните проверки са свързани с Никулден и засиленото предлагане и търсене на храни за празника и се извършват съвместно с Изпълнителна агенция по рибарство и аквакултури и Комисия за защита на потребителите. Целта е да се гарантира безопасността на храните и да се предотврати всеки опит на недобросъвестни търговци за злоупотреби.\n\nПри проверките инспекторите ще следят за регистрацията на обектите, наличие на документи за произход и безопасност на рибата, спазване на срокове и условия на съхранение, съответствие с изискванията за етикетиране съответствие на сградов фонд и оборудване с действащото законодателство в областта на храните, наличие на системи за управление безопасността на храните или процедури основани на тях и други.\n\n \n\nПрез 2016 година при извънредни проверки за Никулден са издадени 20 предписания и са съставени 4 Акта за установяване на административно нарушение. Общото количество на бракуваната риба е 255 килограма.\n\n \n\n\n\n\n                    ", "date": "2017.12.01", "title": "БАБХ започва засилени проверки на рибни магазини и кръчми"}
{"url": "http://www.monitor.bg/a/view/5110-lidl-%D1%81-%D0%BE%D1%82%D0%BB%D0%B8%D1%87%D0%B8%D0%B5-%D0%B7%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D1%8F-%D0%B2-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8%D1%8F-%D1%81%D0%B5%D0%BA%D1%82%D0%BE%D1%80/", "text": "\n                    Сред големите победители в престижния конкурс за бизнеса „Мистър и Мисис Икономика” 2017 е Лидл България. Компанията беше отличена с награда в категория „Енергетика” за изграждането на Логистичен център Кабиле.През юли Lidl откри своя втори логистичен център в страната с площ близо 200 000 кв. м., който се намира край Ямбол. Инвестицията в складовата база е на стойност над 80 млн. лв., а с откриването й компанията създава нови 150 работни места в региона.Компанията беше отличена с наградата, защото при създаването на центъра в с. Кабиле са използвани екологични и дълготрайни материали в строителството. Оборудвана е със соларни панели, икономично LED осветление, както и със система за управление на сградните инсталации. Така складовата база използва с 30 % по-малко енергия, отколкото, ако бе проектирана и изпълнена постандартния начин.„Всяка награда задължава, но трябва да продължим да надграждаме, защото добрите примери увличат, но те трябва да бъдат и устойчиви. Бизнесът трябва да бъде флагмана, който води след себе си и други. С това създаваме положителни новини, които за съжаление често липсват”, коментира Милена Драгийска, главен изп. директор на „Лидл България” ЕООД.Кметът на Благоевград Атанас Камбитов получи специалната награда на списание \"Икономика\" за публично-частно партньорство по време на церемонията \"Мистър и Мисис Икономика\" 2017. \"Приятно ми е да връча специалната награда за публично-частно партньорство - за постиженията,  свързани с развитието на туризма и особено за развитието на фестивала \"Франкофоли\". Благоевград вече привлича много гости от страната и чужбина, благодарение на този фестивал\", каза министър Ангелкова. Тя допълни, че се подготвя онлайн регистър на фестивалите в България. \"Заедно с основните ни туристически продукти онлайн регистърът на фестивалите ще подпомогне развитието на туризма\", обясни още Ангелкова.„В края сме на една много добра година за българското производство, през която предприятията ни станаха още по-ефективни и конкурентоспособни. Факт, който се доказва и от статистическите данни“, каза зам.-министър Александър Манолев, който връчи наградата в категория „Индустрия“. По думите му за полугодието създадената добавена стойност в производството се увеличава с 240 млн. лв. и достига 8 млрд. лв. Той посочи и че основен приоритет за правителството е намаляването на административната тежест – процес, който пряко се отразява на бизнеса и навлизането на нови инвестиции.Вицепремиерът  и министър на външните работи Екатерина Захариева връчи призовете на „Мистър и Мисис Иономика”. „Нека да имаме самочувствие, защото всичко, което постигате е в резултат на вашия денонощен труд. Зад всеки ваш успех стои труд, умения, иновативност”, обърна се вицепремиерът Екатерина Захариева към представителите на българския бизнес. Тя подчерта, че благодарение на доброто партньорство между държавата и бизнеса за първи път в историята брутният вътрешен продукт на страната ще надмине 100 млрд лева. „Ръстът на БВП на нива около 4% вече е устойчив и ако запазим стабилността в държавата, той ще остане такъв и през следващата година”, изтъкна Захариева.В категорията „Фананси и застраховане” наградата връчи изпълнителният директор на Българска банка за развитие (ББР) Стоян  Мавродиев. „За ББР тази награда има особено значение. Важно е да има стабилен банков сектор със силни финансови институции”, каза Мавродиев.Годишните награди се организират от работодателска организация КРИБ и сп. \"Икономика\". В последния ден на ноември в столичния хотел \"Маринела\" беше проведена официалната церемония по награждаването на победителите.\n\n\n                    ", "date": "2017.12.01", "title": "Lidl с отличие за инвестиция в енергийния сектор"}
{"url": "http://www.monitor.bg/a/view/8011-%D0%94%D0%BE-%D0%BA%D1%80%D0%B0%D1%8F-%D0%BD%D0%B0-2018-%D0%B3-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0%D1%82%D0%B0-%D0%B7%D0%B0-%D0%B8%D0%B7%D0%B1%D0%BE%D1%80-%D0%BD%D0%B0-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB-%D0%BD%D0%B0-%D0%90%D0%9C-%D0%A0%D1%83%D1%81%D0%B5-%D0%92%D0%B5%D0%BB%D0%B8%D0%BA%D0%BE-%D0%A2%D1%8A%D1%80%D0%BD%D0%BE%D0%B2%D0%BE/", "text": "\n                    Очаква се до края на 2018 г. да стартират тръжните процедури за избор на изпълнител на строителството и за строителен надзор на автомагистралата „Русе - Велико Търново“, каза днес в Русе председателят на Управителния съвет на Агенция „Пътна инфраструктура“ /АПИ/ инж. Дончо Атанасов. Той присъства на общественото обсъждане в крайдунавския град на доклада за Оценка на въздействието върху околната среда /ОВОС/ на инвестиционното предложение за автомагистралата, което е последното от поредицата дискусии в населените места.\n\nСпоред инж. Атанасов най-голяма подкрепа получил комбинираният вариант на трасето, което ще бъде с приблизителна дължина 135 километра. Обществените обсъждания протекли при много засилен интерес в десетте общини, през които е предвидено да премине автомагистралата. Хората очаквали с огромна надежда стартирането на проекта.\n\nПо думите на инж. Атанасов очакванията са за положителна оценка от Висшия експертен екологичен съвет през януари 2018 години. След като премине този етап, започва подготовката за обявяване на тръжни процедури. Шефът на АПИ не се ангажира със срокове за започване и завършване на трасето, но очаква главният път Русе – Бяла да остане толкова натоварен поне още 4-5 години.\n\nСпоред него строителството трябва да започне най-бързо в отсечката Русе – Бяла, която е с най-висока концентрация на пътно-транспортни произшествия и много смъртни случаи, както е ситуацията и по пътя през Кресненското дефиле.\n\nИнж. Атанасов увери, че след като приключи строителството от Русе до Велико Търново, АПИ ще има ангажимент да рехабилитира всички пътища от населените места за бърз достъп до автомагистралата. Той определи строителството на трасето като историческо събитие за региона, който ще се развие.\n\n„Бизнесът веднага ще дойде, още като се види, че машините са на трасето“, убеден е инж. Атанасов.\n                    ", "date": "2017.12.01", "title": "Избират на изпълнител на АМ „Русе – Велико Търново“ до края на 2018 г."}
{"url": "http://www.monitor.bg/a/view/23473-%D0%94%D0%B5%D0%BA%D0%B5%D0%BC%D0%B2%D1%80%D0%B8-%D0%B7%D0%B0%D0%BF%D0%BE%D1%87%D0%B2%D0%B0-%D1%81-%D0%BE%D1%80%D0%B0%D0%BD%D0%B6%D0%B5%D0%B2-%D0%B8-%D0%B6%D1%8A%D0%BB%D1%82-%D0%BA%D0%BE%D0%B4/", "text": "\n                    Оранжев и жълт код е обявен за първия ден на декември за общо 19 области в страната.\nПо-високата степен на опасност - оранжев код е в сила за районите на София-град, София-област, Перник, Кюстендил, Благоевград, Пазарджик и Смолян, където се очакват значителни валежи от дъжд, а над 1800 м и от сняг. Очакваните количества са между 35 и 65 л/кв.м, а в отделни райони и повече. В местата със снежна покривка, с очакваните валежи от дъжд и умерения до силен вятър, снеготопенето ще е интензивно.Оранжев код е обявен и за област Кърджали, където ще паднат между 35 и 65 л/кв.м. дъжд и ще духа силен юг-югозападен вятър със скорост 14-19 м/сек и пориви до 22-24 м/сек.\nЖълт код, е в сила за областите Видин, Монтана, Враца, Ловеч и Пловдив заради прогнозите за значителни валежи от дъжд, над 1500 м - от сняг, в количества между 20 и 30 л/кв.м, в планинските райони и повече.Жълт код е въведен и за областите Хасково, Ямбол, Сливен, Бургас, Варна и Добрич, както и районите на крайбрежието. Там ще продължи да духа силен юг-югозападен вятър със средна скорост между 14 и 19 м/с и пориви до 22-24 м/с.В крайбрежните зони ще духа южен вятър със скорост 14-17 м/сек и пориви до 20 м/сек. Вълнението на морето ще бъде 3-4 бала.\nВ източната половина на страната  дневните температури ще са над 15°, а в северозападните ще проникне студен въздух и максималните температури ще са около 6-7°, съобщи за  „Фокус”дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН).  \n                    ", "date": "2017.12.01", "title": "Декември започва с оранжев код "}
{"url": "http://www.monitor.bg/a/view/25300-%D0%A6%D1%8A%D1%80%D0%BA%D0%B2%D0%B8-%D0%BE%D1%82%D0%B2%D0%BE%D1%80%D0%B8%D1%85%D0%B0-%D0%BF%D1%80%D0%B8%D1%8E%D1%82%D0%B8-%D0%B8-%D0%BA%D1%83%D1%85%D0%BD%D0%B8-%D0%B7%D0%B0-%D0%B1%D0%B5%D0%B4%D0%BD%D0%B8-%D0%BF%D1%80%D0%B5%D0%B7-%D0%B7%D0%B8%D0%BC%D0%B0%D1%82%D0%B0/", "text": "„Каритас“ в Русе учи бездомници на занаят, ограмотява ги \n                    Църкви и християнски организации отвориха приюти и кухни за бедни през зимата, установи репортерска проверка на „Монитор“.Три пъти седмично предоставя сготвена храна на обяд храмът „Свети Георги“ в столичния квартал „Дървеница“. Тя се осигурява за около 200 човека в понеделник, четвъртък и събота. В храма „Свети Илия“ в комплекс „Дружба“ в София пък се готви за 600 човека всяка събота.За манджата не е необходимо предварително записване и формалности. Хората обаче трябва да си носят съдинки, тъй като към църковните кухни няма обособени трапезарии, казаха от настоятелствата.91 човека са били приютени в двата кризисни центъра в София през нощта в сряда срещу четвъртък, съобщиха от Столична община.Католическата благотворителна организация „Каритас“ в Русе разполага с 30-ина свободни легла в дом „Добрият самарянин“. Капацитетът е за 60 човека, но при тежки зимиТова съобщи дежурният социален работник Виолета Калинова.По думите й бездомниците все още не бързат да потърсят подслон, тъй като за някои от тях дори тези температури са поносими.Обезпаразитяването, банята и бръсненето са задължителни, за да бъде приет човек в „Добрия самарянин“. Освен покрив, топло и медицински грижи там се осигуряват и три хранения на ден. „Каритас“ в Русе поддържа и Център за рехабилитация и социална адаптация, в който бездомници, психично болни, инвалиди с ТЕЛК и такива с умствени увреждания се научават на грамотност и елементарни трудови умения. Някои от тях дори вече са започнали работа в кухнята към приюта. До три месеца е срокът, в който могат да останат хората в „Добрия самарянин“.Някои обаче живеят и повече, тъй като не успяват да се интегрират и възвърнат трудовите си навици за това време, поясни социалният работник Виолета Калинова.Свободни места има и в църковния приют към храма „Света Троица“ в Добрич. Капацитетът е за 16 човека, приемат се приоритетно бездомни майки с деца, поясни отец Емануил. В момента сме настанили две майки с децата си и баба с внуче, но имаме и други самотни и бездомни хора, допълни свещеникът.Освен подслон и храна, църковното настоятелство търси и работа на бездомниците. Ако обаче не желаят да се трудят, пиянстват,Две църкви във Варна раздават храна на хора в нужда, каза Варненският и Великопреславски митрополит Йоан.Топъл обяд получават бездомници и социално слаби всяка събота от кухнята при храма „Свети архангел Михаил“. На Никулден се планират и няколко казана с рибен курбан. В черковния двор на „Свети Атанасий“ пък в четвъртък се раздават пакети със суха храна.\n                    ", "date": "2017.12.01", "title": "Църкви отвориха приюти и  кухни за бедни през зимата "}
{"url": "http://www.monitor.bg/a/view/338-%D0%9F%D1%8A%D1%82%D1%83%D0%B2%D0%B0%D0%BC%D0%B5-%D0%B4%D0%BE-%D0%9A%D0%B0%D0%BD%D0%B0%D0%B4%D0%B0-%D0%B1%D0%B5%D0%B7-%D0%B2%D0%B8%D0%B7%D0%B0-%D0%BE%D1%82-%D0%B4%D0%BD%D0%B5%D1%81/", "text": "\n                    От днес българите могат да пътуват до Канада без виза. Облекченият режим важи за кратки бизнес пътувания, туризъм, посещения при близки и роднини, но не дава право на работа там.  Без виза в Канада българските граждани могат да престояват най-много 6 месеца.\n\nПътуващите със самолет трябва да се регистрират еднократно на сайта на канадското външно министерство и да заплатят такса от 7 долара. Регистрацията важи 5 години.\n\n \n\n \n                    ", "date": "2017.12.01", "title": "Пътуваме до Канада без виза от днес "}
{"url": "http://www.monitor.bg/a/view/61411-%D0%A0%D0%B5%D0%B6%D0%B0%D1%82-%D0%B4%D0%BE%D1%81%D1%82%D1%8A%D0%BF%D0%B0-%D0%BD%D0%B0-%D1%81%D0%B5%D0%BA%D1%82%D0%B8%D1%82%D0%B5-%D0%B4%D0%BE-%D1%83%D1%87%D0%B8%D0%BB%D0%B8%D1%89%D0%B5/", "text": "Представители на организации зачестили посещенията си в школата\n                    Просветното ведомство настоява за по-строг ред за достъп на неправителствени организации до училище. Шефът на 119-о СУ Диян Стаматов обясни, че тази мярка може да послужи и като превенция срещу достъпа на религиозни движения или т.нар. секти, които може да се представят или да са регистрирани като НПО-та или сдружения.\n\nСъщевременно зам.-министърът на образованието Таня Михайлова коментира пред „Монитор“, че директори й се оплаквали, че около училищата се навъртали представители на религиозни организации с листовки. Тя обясни, че в никакъв случай не ставало дума за ограничение или забрана на посещения на неправителствените организации, а за спазване на определен ред, който съществувал и в момента и сега просто се напомнял. Причина за въпросното напомняне са зачестилите посещения на представители на НПО-та, а целта е създаване на безопасна и здравословна среда за децата. Това става ясно от писмо спуснато до директорите от Регионалното управление по образование в София. В писмото до училищните директори се споменава, че посещенията в училище, извън представителите на държавна власт, следва да се осъществяват след подкрепа на министъра на образованието и/или на началника на РУО - София. „Индивидуалните разговори на представители на неправителствени организации с малолетните и непълнолетните лица следва да се осъществява след получаване на информирано съгласие на родителите“, пише още в указанието. Също така срещите с учениците трябва да се осъществяват в присъствието на ръководството на школото или на училищния психолог или педагогически съветник. След въпросното писмо „Заедно в час“ излязоха с позиция, че предписанията ще затруднят излишно работата на училищните екипи. „И в момента съществуват правила за пропускателния режим в училищата и те са в правомощията на директорите – това отговаря на принципите на училищната автономия, които са заложени в новия Закон за предучилищното и училищното образование. Вярваме, че директорите и учителите, които са най-добре информирани за нуждите на учениците и екипите си, са достатъчно компетентни да преценят дали едно посещение на неправителствена организация ще е полезно за училището им или не“, посочват от фондацията. От „Заедно в час“ допълват още, че изискването посещенията да са получили „подкрепата” на министъра и/или началника на съответното регионално управление на образованието е неясно и може да се разтълкува по различни начини – дори и да изхожда от добри намерения за създаване на безопасна и здравословна среда за учениците.\n                    ", "date": "2017.12.01", "title": "Режат достъпа на сектите до училище"}
{"url": "http://www.monitor.bg/a/view/72959-%D0%A6%D1%8F%D0%BB%D0%BE-%D1%81%D0%B5%D0%BB%D0%BE-%D1%81%D1%82%D0%BE%D0%B8-%D0%B1%D0%B5%D0%B7-%D0%B2%D0%BE%D0%B4%D0%B0-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B3%D0%BE%D0%B4%D0%B8%D0%BD%D0%B0/", "text": "\n                    Вече година и половина жителите на странджанското село Синьо Камене са без вода. Причината- РЗИ спряла кранчетата заради наличие на следи от уран. Оттогава възрастните хора в селото разчитат на водоноска, която в първите месеци идвала по няколко пъти на седмица. От лятото на тази година обаче снабдяването с вода ставало по веднъж на седмица, съобщи Нова ТВ.\n\nХората са принудени да се запасяват с питейна вода от Бургас, а за битови нужди - кой, откъдето може.\n\n \n\n \n                    ", "date": "2017.12.01", "title": "Цяло село стои без вода повече от година "}
{"url": "http://www.monitor.bg/a/view/9237-%D0%97%D0%B0%D0%BF%D0%BE%D1%87%D0%B2%D0%B0-%D0%BD%D0%BE%D0%B2%D0%BE%D1%82%D0%BE-%D0%B8%D0%B7%D0%B4%D0%B0%D0%BD%D0%B8%D0%B5-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%9A%D0%BE%D0%BB%D0%B5%D0%B4%D0%B0/", "text": "\n                     \n\nОфициален старт на 15-ото издание на благотворителната инициатива „Българската Коледа” ще бъде даден днес. Тя се провежда под патронажа на държавния глава Румен Радев.\n\nТемата и целите на кампания тази година ще бъдат представени   в болница „Св. Георги” в Пловдив.\n\nПредходната кампания, която приключи вчера, беше посветена на децата с тежки хронични заболявания. Тя успя да събере 2 650 000 лева, като са подпомогнати 474 деца със сумата от 702 895 лв.\n\nЗа да помогне за лечението на децата с тежки хронични заболявания, през 2017 г. „Българската Коледа“ дари и медицинска апаратура на обща стойност 1 766 774 лв. на 30 лечебни заведения от цялата страна – университетски и многопрофилни болници за активно лечение.\n                    ", "date": "2017.12.01", "title": "Започва новото издание на \"Българската Коледа\" "}
{"url": "http://www.monitor.bg/a/view/31805-%D0%97%D0%B4%D1%80%D0%B0%D0%B2%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%9C%D0%BE%D1%80%D0%B0%D1%82%D0%BE%D1%80%D0%B8%D1%83%D0%BC%D1%8A%D1%82-%D0%B2%D1%8A%D1%80%D1%85%D1%83-%D0%BD%D0%BE%D0%B2%D0%B8%D1%82%D0%B5-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B5-%D0%BD%D0%B0%D0%BB%D0%BE%D0%B6%D0%B8%D1%82%D0%B5%D0%BB%D0%B5%D0%BD/", "text": "Преразглеждат клиничните пътеки, вдигат заплатите в Спешна помощ и 4 още структури \n                    Мораториумът върху новите лекарства се налага, защото бюджетът на Здравната каса трябва да бъде стабилизиран. Това заяви новият министър на здравеопазването Кирил Ананиев.Той увери, че никой български гражданин няма да бъде лишен от лечение и допълни, че се налага преразглеждане на клиничните пътеки. Темата ще бъде обсъдена с Българския лекарски съюз. Първото, с което се е заел новият екип на здравното министерство, е преглед на състоянието на държавните болници.По думите на здравния министър, бюджета за 2018 г. е по-добър от този за 2017 г., тъй като той позволява да продължи финансирането на доказалите се политики и програми през тази година, като надгражда и такива, които са част от управленската програма на правителството и които допринасят за подобряване качеството на услугите, които се дават на българските граждани.\"Има ясно изразени приоритети, в т.ч. един от приоритетите е здравеопазването. Ресурсът, който е отделен за здравеопазване е 4 милиарда 712 милиона лева, което е осигурява ръст на разходите около 485 милиона лева. От тях 407 милиона отиват като допълнителни разходи към бюджета на НЗОК. Този ресурс ще бъде използван предимно за детското и майчиното здравеопазване, профилактиката, ранната диагностика на заболяването, подобряване качеството на медицинските и стоматологичните услуги, електронното здравеопазване\", обясни Ананиев пред БНТ. Бюджетът на здравното министерство е 495 милиона лева, има предвидени около 20 милиона лева в централния бюджет, предназначени за увеличаване заплатите на работещите в Спешната помощ, съобщи още здравният министър. По думите му, се предвижда и увеличение на заплатите в 4 структури в системата на здравното министерство, които имат важна роля за провеждане политиката му - регионалните здравни инспекции, кръвните центрове, домовете за медико-социални грижи и психиатричните болници, където заплащането беше много ниско. На практика увеличението за тях щяло да е 15%.Осигурени са и 20 милиона лева за ваксини за децата. Има ръст от 8 милиона лева за репродуктивното здравеопазване, което е сред приоритетите на правителството и ако се наложи, ще се отделят и допълнително средства.Здравният министър посочи няколко проблема, с които се е заел да се справи. Първото нещо, с което са се захванали с екипа му, е финансовото състояние на лечебни заведения като търговски дружества. Финансовото състоянието на някои от тях е наистина много тежко. Прави се анализ и ще се предложат конкретни мерки, които да подобрят структурите на заведенията, да оптимизират дейността и по същество да преструктурират системата в частта за държавните лечебни заведения. \"По друг начин казано, ще се опитам без наличие на одобрена национална здравна карта, да направим такава само за държавните лечебни заведения\", каза още здравният министър.\n                    ", "date": "2017.12.01", "title": "Здравният министър: Мораториумът върху новите лекарства е наложителен "}
{"url": "http://www.monitor.bg/a/view/38684-%D0%9F%D0%BE%D0%BB%D0%B8%D1%86%D0%B0%D0%B8-%D0%B8-%D0%B2%D0%BE%D0%B5%D0%BD%D0%BD%D0%B8-%D1%89%D0%B5-%D0%B4%D0%B5%D0%B6%D1%83%D1%80%D1%8F%D1%82-%D0%BF%D0%BE-%D1%8F%D0%B7%D0%BE%D0%B2%D1%80%D0%B8%D1%82%D0%B5/", "text": "Пожарната: Внимавайте къде оставяте колите си\n                    Служители на МВР и на военното министерство ще дежурят по големите язовири в страната заради проливните дъждове, които започнаха от тази нощ в Западна България и Родопската област. Това е част от спешните мерки на силовото ведомство, които вчера вечерта бяха набелязани по време на извънредното заседание на кризистния щаб, свикан по нареждане на министър-председателя Бойко Борисов.\n„Предприели сме превантивни мерки предвид очакваните обилни валежи. Задействан е планът за частта, свързана с наводнения, съгласно Закона за защита при бедствия“, заяви министърът на вътрешните работи Валентин Радев.\nВоенното министерство мобилизира 94 мобилни групи, които да са в готовност да помогнат при необходимост.\n„Наблюдаваме язовири и реки, пътища, електропроводи, имаме готовност да реагираме при опасности“, подчерта министър Радев и в този смисъл припомни, че на 22 ноември бе сформиран Съвет за намаляване на риска към МС, бе гласувана и Националната стратегия за намаляване на риска при бедствия и дадени указания за разработване готовността за изпълнението на плановете за защита при бедствия. Вътрешният министър уточни, че да ръководят и координират действията с областните управители и организираните по места щабове заминават - директорът на ГД „Пожарна безопасност и защита на населението“ главен комисар Николай Николов - за Перник, Благоевград и Кюстендил; заместник-министърът на вътрешните работи Стефан Балабанов – за Смолян, Пловдив и Пазарджик, а заместник-директорът на ГДПБЗН – за Кърджали и Хасково. В София действията ще бъдат координирани от главния секретар на МВР главен комисар Младен Маринов и кметът на столицата Йорданка Фандъкова. По разпореждане на министъра на отбраната Красимир Каракачанов, заместникът му ген.-лейтенант Атанас Запрянов е ангажиран с готовността на 94 мобилни групи за оказване на съдействие в случай на необходимост. Министър Радев призова хората да подават сигнали на тел. 112, на които ще бъде реагирано веднага.\nДиректорът на ГДПБЗН главен комисар Николов информира, че във връзка с информацията за очаквани опасности, постъпила от Националния институт по метеорология и хидрология към БАН, са предупредени областните управители и Националното сдружение на общините в Република България. Той посочи, че готовността за действие включва: извършването на наблюдение на място на критичните участъци; допълнително подготвяне на екипите с чували с пясък; заостряне на вниманието на областните щабове за вземане на превантивни мерки, за да бъдат хората спокойни. Според информацията, с която разполага Националният щаб, язовирите се поддържат съгласно указанията - има достатъчно свободен обем за поемане на първоначален приток на вода. Всяка област е запозната с критичните опасности.\nГлавен комисар Николов призова жителите на областите, в които се очакват силни ветрове, да приберат от прозорците си саксии и да укрепят други предмети по фасадите, да оглеждат дърветата, под които паркират колите си и да следят националните медии за информация.\nЗа София организацията е като при очаквани обилни дъждове, щабът е на разположение. Районните кметове с техните екипи са длъжни да следят в реално време нивата на язовирите - общинска собственост, на реките и на критичните участъци – съобщи кметът на столичния град Йорданка Фандъкова. Тя информира, че от вече е започнало почистване на шахти и оттоци след обилното снеготопене, работата ще продължи и в утрешния ден. Звеното за аварийна и спасителна дейност е на разположение с дежурни екипи.\nВ заседанието на Националния щаб участваха също министърът на енергетиката Теменужка Петкова, министърът на околната среда и водите Нено Димов, заместник-министърът на земеделието и храните Атанас Добрев, заместник-министърът на отбраната ген.-лейтенант Атанас Запрянов, заместник-министърът на вътрешните работи Стефан Балабанов, главният секретар на МВР главен комисар Младен Маринов, директорът на ГД „Национална полиция“ главен комисар Христо Терзийски, директорът на СДВР старши комисар Ивайло Иванов, директорът на НИМХ – БАН проф. д-р Христомир Брънзов.\n                    ", "date": "2017.12.01", "title": "Полицаи и военни ще дежурят по язовирите"}
{"url": "http://www.monitor.bg/a/view/40558-%D0%91%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BD%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8-%D0%BC%D0%B5%D1%81%D1%82%D0%B0-%D0%BE%D1%82-%D1%84%D0%B5%D0%B2%D1%80%D1%83%D0%B0%D1%80%D0%B8/", "text": "\n                    Февруари месец ще стартира инициативата на ЕС за безплатен безжичен интернет, от която ще могат да се възползват и българските градове и села. Това съобщи  българският еврокомисар Мария Габриел пред Нова ТВ.\"Имаме 120 милиона евро бюджетНашата цел е безплатен интернет на обществени места за между 6 и 8 хиляди общини в цяла Европа\", уточни Габриел и допълни, че самите общини ще посочват местата, които смятат за значими и за които ще искат безплатна връзка с мрежата. \"Нашите данни показват, че в момента имаме недостиг от 300 хиляди IT специалисти. А до 2020-а година недостигът ще бъде половин милион. Това не са само програмисти. Статистиката включва всички онези, които имат цифрови умения\" коментира еврокомисарят по цифровата икономика и цифровото общество.\n                    ", "date": "2017.12.01", "title": "Безплатен интернет на обществени места от февруари "}
{"url": "http://www.monitor.bg/a/view/74761-%D0%91%D0%A1%D0%9F-%D1%81%D0%B5%D0%B7%D0%B8%D1%80%D0%B0-%D0%9A%D0%A1-%D0%B7%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D0%93%D0%95%D0%A0%D0%91-%D0%A2%D0%BE%D0%B2%D0%B0-%D0%B5-%D0%B4%D0%B8%D0%B2-%D0%BF%D0%BE%D0%BF%D1%83%D0%BB%D0%B8%D0%B7%D1%8A%D0%BC/", "text": "\n                    БСП ще сезира Конституционния съд за процедурата по приемане на бюджета за 2018 година. Това заяви социалистът Жельо Бойчев в кулоарите на парламента. Повод се оказа казуса с парите за ремонт на Зографския манастир и катедралата „Св.Ал.Невски”. Първоначално депутатите подкрепиха предложението на червените за тях да се дадат 1,3 млн.лева. Тези суми обаче не бяха отразени в общата рамка на бюджета. Така вместо нейната промяна се стигна до прегласуване на самото предложение и парите не бяха отпуснати. Точно преди гласуването спешно бе свикан председателския съвет, за да обсъди ситуацията. Днес БСП са решили, че ще оспорят процедурата пред КС. По думите на Бойчев това е поредният опит да се неглижира Народното събрание и да се подчини на изпълнителната власт. „Властта в България произлиза от народа и не може Горанов да налага волята си”, обясни Бойчев. Васил Антонов, който е вносител на предложението, обясни, че НС се превръща в мокар печат на финансовото министерство и обясни, че тях чл.6 е действащ. По думите му това мнозинство не може да работи конструктивно. Червените не вярват на обещанието на финансовия министър Владислав Горанов, че партиите ще бъдат осигурени. По думите на Антонов няма да се отпускат допълнителни средства, а това ще бъде чрез разпределяне на сегашните около 5 млн.лева, които обаче са за всички вероизповедания. Според него тези пари са предимно за заплати и ако бъдат дадени 1,3 млн.лева за Зографския манастир и \"Ал.Невски\", то тези пари ще са за сметка на заплатите и другите светини. БСП все още не са разговаряли и търсили помощ от други партии, за да внесат искането си в КС. Няма да искат от президента Румен Радев да наложи вето. Междувременно от ГЕРБ обвиниха социалистите в див популизъм. Шефката на бюджетната комисия Менда Стоянова обясни, че процедурата не е била противоконституционна. По думите й Васил Антонов не е бил в комисия, за да защити идеята си и даде да се разбере, че предложението му е било прието в залата „на базата на един сгрешен глас” и атхок. Според нея БСП може би не са искали предложението да се приеме, а да сезират КС и съзнателно се опитват да създават грешно впечатление как работи парламента. Тя отрече да е имало правна възможност за ново заседание на бюджетната комисия, където това предложение да бъде прието, особено в процедура по прегласуване в зала. \n                    ", "date": "2017.12.01", "title": "БСП сезира КС за бюджета, ГЕРБ: Това е див популизъм"}
{"url": "http://www.monitor.bg/a/view/33265-%D0%91%D0%BE%D1%80%D0%B8%D1%81%D0%BE%D0%B2-%D0%A2%D1%83%D1%80%D1%86%D0%B8%D1%8F-%D0%B5-%D0%B2%D0%B0%D0%B6%D0%B5%D0%BD-%D0%BF%D0%B0%D1%80%D1%82%D0%BD%D1%8C%D0%BE%D1%80-%D0%B2-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0-%D0%B8-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0/", "text": "\n                    Стабилното и устойчиво развитие на отношенията между България и Турция е приоритет на българската външна политика. Това e било потвърдено по време на срещата между министър-председателя Бойко Борисов и министъра по въпросите на ЕС на Турция и главен преговарящ Йомер Челик, съобщиха от правителствената информационна служба. Констатирано било, че връзките между двете държави се основават на принципите на добросъседство, взаимно уважение и ненамеса вътрешните работи.По време на разговора Борисов подчертал, че Турция е непосредствен съсед на България, съюзник в НАТО и важен партньор в области като миграция, борба с тероризма, енергетика, земеделие, търговия. „Активният и конструктивен диалог на различни равнища през последните месеци допринася за създаване на положителна атмосфера в двустранните отношения“, заявил още българският премиер.Борисов и Челик дали висока оценка на усилията на двете страни за справяне с миграционния поток, като отчели положителния ефект от Споразумението между ЕС и Турция по миграцията, довели до реално намаляване на броя на нелегалните мигранти, влизащи в ЕС.Двамата констатирали и интензивното икономическо сътрудничество между двете страни и изразили съгласие, че има още възможности за развитие на двустранните връзки в секторите енергетика и енергийна инфраструктура, инвестиции, животновъдство, транспорт, туризъм.\n\n\n                    ", "date": "2017.12.01", "title": "Борисов: Турция е важен партньор в борбата с тероризма и миграцията (ОБНОВЕНА)"}
{"url": "http://www.monitor.bg/a/view/41452-%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82%D0%B8%D1%82%D0%B5-%D0%BD%D0%B8-%D0%B7%D0%B0-%D0%91%D0%93-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    Парламентът подкрепи приоритети ни за БГ председателството на ЕС. Депутатите гласуваха принципна позицията, която беше подкрепена от 154 от народните представители, а 15 бяха въздържали се. В нея е записано, че председателството е възможност България да засили ролята си в определянето на дневния ред на Съюза, а една от важните задачи е България да се представи в положителна светлина като конструктивен посредник. Предлага се при окончателното приемане на програмата с приоритетите да се взимат предвид и следните теми –бюджета и кохезионната политика, отбраната и сигурността, образованието, развитието на регионалното сътрудничество и конкурентоспособността.Министрите пък се задължават редовно да информират ресорните комисии в Народното събрание за реалното изпълнение на приоритетите, а самата програма да бъде представена пред парламента, след като бъде приета от Министерския съвет.  ДПС имаха свой проект на решение, тъй като искаха в него изрично да има изречение за застрашителните размери на националистическата вълна в Европа и у нас, и отново настояха за демонтиране на националистите от властта. Те настояваха да се включи и точка, че държавите трябва да защитават и уважават правата и свободите на човека, включително и религиозни. Тяхното предложение обаче бе отхвърлено. „Уважението на основните права и свободи на гражданите е основен принцип, към който ние ще се придържаме като председател на Съвета на ЕС”, обясни в края на дебатите ресорният министър Лиляна Павлова и припомни, че окончателният вариант ще бъде внесен от нея в МС по време на предстоящото заседание на 6 декември.\"България, в тези 6 месеца, ще представлява не само своето мнение и позиция, а и това на всички 28 членки на ЕС. Това е една нелесна задача, която ще изисква от нас балансирана позиция. Готови сме и сме отворени за компромис\", завърши Павлова. \n                    ", "date": "2017.12.01", "title": "Парламентът подкрепи приоритетите ни за БГ председателството"}
{"url": "http://www.monitor.bg/a/view/46589-%D0%9C%D0%B0%D1%8F-%D0%9C%D0%B0%D0%BD%D0%BE%D0%BB%D0%BE%D0%B2%D0%B0-%D0%BF%D0%B8%D1%88%D0%B5-%D0%B4%D0%BE-%D0%B2%D1%81%D0%B8%D1%87%D0%BA%D0%B8-%D0%BB%D0%B8%D0%B4%D0%B5%D1%80%D0%B8-%D0%BD%D0%B0-%D0%B3%D1%80%D1%83%D0%BF%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0/", "text": "\n                    Омбудсманът Мая Манолова внася писма до председателите на всички парламентарни групи. В него тя апелира да съдействат за ново заседание на социалната комисия, на което да преразгледа решението си относно Кодекса на труда. Само преди няколко дни депутатите от комисията решиха, че ГИТ ще има право да иска от съда процедура по несъстоятелност на фалирали фирми, но едва от лятото на 2018-та година. Наред с това обаче запази 12-месечния срок, в който граждани с неизплатени заплати и прекратени договори, имат право да предявят претенции за обезщетения. За да стане това обаче някой държавен орган трябва да поиска процедура по несъстоятелност, а към момента такъв няма. Това означава, че този 12-месечен срок ще е изтекъл и всички тези работници няма да могат да получат заработените си заплати и няма да могат да си поискат парите от Фонда за гарантиране на вземанията.Манолова поясни още, че има подкрепата на депутатите от левицата, затова не е написала писмо само до тях. Тя ще се обърне и към шефа на социалната комисия д-р Хасан Адемов, тъй като няма как в пленарната зала да стане ревизирането на текста. Причината е, че законовата промяна е приета вече на второ четене на заседание на комисията и единственият начин е да се преразгледа на ново заседание на социалната комисия.\n                    ", "date": "2017.12.01", "title": "Мая Манолова пише до всички лидери на групи в парламента"}
{"url": "http://www.monitor.bg/a/view/25192-%D0%96%D0%B8%D0%B2%D0%B0%D0%BA%D1%8A%D1%82-%D0%BF%D0%B0%D0%B4%D0%B0-%D0%B4%D0%BE-%D0%BC%D0%B8%D0%BD%D1%83%D1%81-15-%D0%B3%D1%80%D0%B0%D0%B4%D1%83%D1%81%D0%B0-%D0%BF%D1%80%D0%B5%D0%B7-%D0%B4%D0%B5%D0%BA%D0%B5%D0%BC%D0%B2%D1%80%D0%B8/", "text": "\n                    Най-ниските температури през декември у нас ще бъдат между минус 15 и минус 10 градуса, а по Черноморието - около минус 7 градуса. Най-високите температури ще са между 10 и 15 градуса, а в районите чувствителни на южен вятър до 18 градуса. Това съобщиха от Националния институт по метеорология и хидрология при БАН пред БНТ.\n\nСредната месечна температура у нас през декември с очаква да бъде около и под нормата, която в Северна България и по високите полета е 0-1 градуса, в Горнотракийската низина - 2-3 градуса, по Черноморието и в най-южните райони - около 4 градуса, а в планините - от минус 8 до минус 3 градуса. Месечната сума на валежите пък ще бъде над нормата, която в по-голямата част от страната е между 40 и 60 литра на квадратен метър, а в планините и в най-южните райони - между 70 и 120 литра на квадратен метър.\n\nДекември ще започне с много динамично време. Под влияние на серия от средиземноморски циклони, преминаващи през страната ни или близко до нея, ще се създават валежни обстановки. Ще има условия за значителни валежи. През първите дни от месеца ще духа умерен, в източните райони и северно от планините и временно силен юг-югозападен вятър и температурите ще бъдат високи. Валежите ще са от дъжд. Към 4-5 декември от север-северозапад ще нахлуе студен въздух. Температурите ще се понижат и дъждът ще премине в сняг. През последните дни от десетдневието температурите относително ще се повишат, но ще останат по-ниски от обичайните. Отново ще има валежи, предимно от сняг.\n\nДинамично ще се задържи времето през второто десетдневие на декември. През повечето дни температурите ще останат по-ниски от обичайните. Около 12-13 декември и в края на десетдневието отново ще има валежи, в по-голямата част от страната, предимно от сняг.\n\nВ началото, в средата и в края на третата десетневка, отново ще има вероятност за валежи.  \n                    ", "date": "2017.12.01", "title": "Живакът пада до минус 15 градуса през декември "}
{"url": "http://www.monitor.bg/a/view/54683-%D0%A4%D0%B0%D0%B1%D1%80%D0%B8%D0%BA%D0%B0-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B0-%D1%80%D0%B5%D0%B0%D0%BB%D0%BD%D0%BE%D1%81%D1%82/", "text": "Медии, НПО-та и глашатаи на повикване клатят държавата с новини менте у нас и в чужбина в служба на задкулисието\n                    Богатството им е натрупано с чужди пари – нашите. Свикнали са да получават всичко или даром, или за по едно евро или долар. А максимата, че и чуждото е тяхна собственост, е свещено верую за престъпната компания.Възприемат държавната хазна за бащиния и вият до небесата, когато някой дръзне да им припомни, че нямат права над нея. Нищо чудно впрочем – така ги свикна бащицата им Костов, който им раздаде – на тях и подобните им, активи за 20 млрд. за жълти стотинки, за да си подсигури златни старини. И възможността да се прави на политлаборант на гърба ни.Те са олигарсите тартори на задкулисието у нас. Някои от тях буквално са родени от бандитската приватизация по времето на Командира. Други са получили златните си шансове пак от ръцете на Костов. Той е и най-малкото общо кратно зад всички им. Свързващият „пети“ елемент. В комплект с факта, че до един се боят от възмездието за престъпленията си. Все пак единият е с обвинения за далавера за милиони, лишила „Сребърния фонд“ от постъпленията от продажбата на държавния дял в EVN. Вторият – е подсъдим за „обира на века“ - източването на милиарди от вложителите в КТБ, а третият и четвъртият отговарят пред Темида за укриване на данъци в размер на десетки милиони.През годините розовобузестият разградски меринджей Иво Прокопиев, мустакатият банкер-беглец Цветан Василев, момчето му за поръчки Гриша Ганчев, гаражният господар на хапчетата Огнян Донев и газовият барон Сашо Дончев са имали и тежки моменти в комуникацията помежду си. Двама от тях дори са кръстосвали шпаги със смъртни заплахи. Сега обаче, когато дойде моментът да платят сметката за кражбите и далаверите си, се вкопчиха един в друг и дори скрепиха съюза си с целувка ала Брежнев-Живков. За да пробват с общи сили да избегнат и надвисналата като дамоклиев меч опасност да изгубят вече откраднатото заради готвените промени за отпадане на давността за бандитската приватизация, и приближаващото се с все по-бързи темпове правосъдие за престъпленията им. За целта впрегнаха цялата останала плячка от ограбеното от нас и наличните си ресурси от медии, НПО-та и глашатаи на повикване, превръщайки ги във Фабрика за подмяна на реалността с фалшиви новини. Себе си пък обявиха за морални стожери. Кой и как реши, че подсъдими и обвиняеми имат правото да се изживяват като морални стожери историята мълчи. Но не и наглостта на олигарсите. Тя крещи по тв студиа, площади и чужди институции, използвайки гърлата на хора, зовящи се журналисти и експерти, но всъщност продали услугите си срещу финикийски знаци, откраднати от КТБ или от надутите ни сметки за ток и парно, или от нереално високите цени на лекарствата заради наложени с непазарни принципи скъпоструващи генерици.„Една лъжа, повторена сто пъти, става истина“. Ако е вярно твърдението, че успешният учител се познава по това дали ще бъде задминат от учениците си, то идеологът на Третия райх Гьобелс може спокойно да претендира за отличието за последните 100 години. Последователите му у нас успешно прилагат аксиомите на Бащата на пропагандата, като ги съвместяват с иновациите на друг мастит „социален инженер“ от по-нови времена - Джордж Сорос. Именно пропагандно оръжие, наложено от милиардера спекулант, е тенденцията, заливаща в световен мащаб обществата с фалшиви новини. В България от вече над година тя е превърната в инструмент за подмяна на реалността и изкарване на бялото черно  от въпросната манифактура за клевети.Макар да обхваща медиите на всички изброени олигарси, Фабриката за новини менте ляга върху гръбнака на кръга „Капитал“ и вестниците и сайтовете от издателската му група „Икономедия“. Причината е прозаична – по време на приватизацията ала Костов освен златните ябълки „Каолин“ и „Дамяница“, получени буквално за грошове, тарторът на кръга Иво Прокопиев получава и задачата да развива издателската си група паралелно с изграждането на мрежа на неправителствени организации . В задачата му помагат Соросоида от първия ешелон Иван Кръстев и Костов, разбира се, чрез любимите му политолози Евгений Дайнов и Огнян Минчев и прочее пропагандни „експерти“ като Красен Станчев например, които с годините изковават с мощното съдействие на „Отворено общество“ близо две дузини щедро финансирани през годините с грантове за над 70 млн. НПО-та.Именно чрез псевдоексперти от тази мрежа, чиито редици са допълнени от бивши кадри на самия „Капитал“, изживяващи се в момента като протестъри или „граждански активисти“, а също и от провалени политици от някоя от ГМП-партиите, родени в лабораторията на Костов като ДСБ или „Да(й), България“ на сламения лидер Христо Иванов, се постига официализирането на манипулациите, поръчани от тарторите на Фабриката. Самите манипулации се правят по два алгоритъма, като първият е именно този на т.нар. говорещи глави. Казва в някое тв студио или пише във „Фейсбук“ статус, който след това веднага се поема от изданията от Фабриката за фалшиви новини. Ред има дори в потока на ретранслиране на т.нар. новина. Ако „говорещата глава“ се е изказала във финансираната от Цветан Василев BiT, то минути по-късно тя скорострелно се появява и на сайта на друга финансирана отново от мустакатия беглец медия - „Фрогнюз“ на агент „Академик“ на ДС Огнян Стефанов и чак след това тръгва по останалите издания, свързани с другите олигарси от престъпната банда - „Капитал“, „Дневник“, „Клуб З“, „Сега“, „Медиапул“ и т.н. Важи и обратното.Питате се на какво се дължи цялата тази манифактура? Да се създаде фалшива реалност и лъжлив имидж на институциите както у нас, така и навън, за да се предизвикат предсрочни избори и олигарсите да се пробват отново да вкарат своя партия в парламента. Нищо, че предният опит беше преди само няколко месеца – на предходния предсрочен вот в края на март. Нищо и че на него избирателите показаха червен картон на формациите, свързани със задкулисието, като гласовете, които получиха, дори сумирани не стигат, за да прескочат 4-процентовата бариера. Задкулисието не се отказва от опитите си да вкара свои хора в парламента. Фабриката за фалшиви новини работи денонощно в услуга на менторите си, а в мишена за омаскаряване се превръща всеки, дръзнал да се изпречи на пътя на олигархичните планове.Някои от мишените се превръщат спорадично в такива – заради конкретен повод. Други обаче са основен таргет на стахановската манифактура, провъзгласила за свой вечен враг депутата и наш издател Делян Пеевски. .150 фалшиви публикации е избълвала Фабриката за фалшиви новини по негов адрес само за година. Над 60% от новините й менте са свързани именно с него. Общият враг е основен постулат на Гьобелсовата пропаганда като неизбежна необходимост, за да съществуват изобщо съюзи като този на олигарсите. А обяснението защо именно издателят ни е превърнат в мишена №1 от манифактурата за клевети е прозаично – законодателните му инициативи, последната от която – промени в Закона за банковата несъстоятелност, внесени заедно с колегите му от групата на ДПС Йордан Цонев и Хамид Хамид, не само прекратява вторичното разграбване на КТБ, а дава възможност за връщане на вече заграбеното. Приемането на поправките би означава да секне един от основните източници на финансиране на Фабриката за фалшиви новини, чиито двигатели действат главно от парите, ограбени от КТБ и от тези по линия на синьото гориво. Отделно издателската група на Пеевски, в която влизат „Телеграф“, „Монитор“, „Политика“ и Агенция Монитор, вече години разкрива истинското лице на олигархията. Публикувахме факти и доказателства за гигантския грабеж на държавни активи – фабрики, заводи и природни богатства на България, извършен от задкулисно създадените паралелни държавни структури на мафията. Издадохме цяла поредица специални приложения „Телеграф Факт“ и 9 книги, посветени на източването на КТБ, вторичния грабеж на активите на банката, задкулисния политически инженеринг и механизмите, по които олигархията в страната ни ограби и прави опити да продължи да ни граби. Разкритията ни удариха в сърцето задкулисието и ще продължаваме да ги правим и да разобличаваме истинското му лице, за да му попречим на опитите да приватизира общественото мнение с платени журналисти и псевдограждански организации по начина, по който заграби икономиката на страната чрез бандитската приватизация и РМД-тата. \n\n\n                    ", "date": "2017.12.01", "title": "Фабрика за фалшива реалност"}
{"url": "http://www.monitor.bg/a/view/40335-%D0%92-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0-%D1%80%D0%B0%D0%B7%D0%B2%D0%B0%D0%BB%D1%8F%D1%82-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F-%D0%BE%D1%82%D0%BF%D1%80%D0%B5%D0%B4%D0%B8-19-%D0%B3%D0%BE%D0%B4%D0%B8%D0%BD%D0%B8/", "text": "\n                    Кметът на Стара Загора да предприеме действия за обявяването на частична нищожност на приватизационна сделка отпреди 19 години, решиха местните съветници.Според появили се през последните месеци документи станало ясно, че през далечната 1998 година местната власт е продала тогавашния централен градски универсален магазин на частни лица, като в сделката бил включен и огромен подземен паркинг. Той обаче се оказал публична общинска собственост и като такъв не е можело да бъде търгуван. По казуса е било водено веднъж вече дело в районния съд през 2007 г., което било загубено от общината, но въпреки че е имало възможност решението да бъде обжалвано това не е било сторено.В момента подземното съоръжение е в окаяно състояние, специалистите твърдят, че то е опасно за ползване, на това не пречи на собствениците му да го използват изключително интензивно. От общинската администрация са провели кръг от разговори за връщането му, но отсрещната страна, представлявана от „Нармаг 97“ АД  поискала 1,5 млн лв.„Сумата е непосилна за бюджета, още повече, ако наистина съществува възможност да си го върнем по съдебен път!“, коментира кметът Живко Тодоров. Той припомня, че в момента върви работата по реализацията на проект за цялостно обновяване на центъра на града, включително и на терена, под който е подземният паркинг. Това обаче не може да се случи ако не бъдат предприети спешни действия за укрепване на колоните подпорните стени.Запознати с казуса юристи са скептично настроени за изхода на евентуално ново съдебно дело защото са изтекли всички възможни срокове за следприватизационен контрол.\n                    ", "date": "2017.12.01", "title": "В Стара Загора развалят  приватизация отпреди 19 години   "}
{"url": "http://www.monitor.bg/a/view/60193-%D0%94%D1%80%D1%83%D0%B3%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%BD%D0%BE%D1%82%D0%BE-%D0%BA%D0%B0%D0%B7%D0%B0%D0%B2%D0%B0-%D0%B7%D0%B0-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%B8%D0%BC%D0%BE%D1%82%D0%B8/", "text": "\n                    Другата седмица работната група от правосъдното министерство ще излезе със становище за т.нар. царски имоти. Това стана ясно от думите на регионалния министър Николай Нанков по време на парламентарния контрол. Повече яснота ще има евентуално в понеделник. Тогава  самият Нанков ще има среща с правосъдния министър Цецка Цачева по темата. Той обаче не пожела да каже дали тази работна група ще излезе с предложение за нов закон и отпадане на мораториума, който в момента съществува. Поводът за коментара на министъра се оказа искането на МРРБ отпреди две седмици за 6 - месечна отсрочка за постигане на извънсъдебно споразумение по две от висящите дела - за двореца „Врана” и резиденцията Царска Бистрица. Нанков обясни, че държавата не е подавала молба за отказ от иск и определи тези медийни твърдения като спекулация, а само молба за временно спиране на производството. По думите му държавата не се отказва да защити своя интерес. Ако не се постигне споразумение, делото ще продължи, обясни той. По думите му заради мораториума държавата не може да влезе във владение и на останалите имоти, чиито дела е спечелила. Според него трябва да има специален закон, който трябва да реши този сложен казус. \n\n\n                    ", "date": "2017.12.01", "title": "Другата седмица казват за царските имоти"}
{"url": "http://www.monitor.bg/a/view/10535-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BE%D1%82%D0%BA%D1%80%D0%B8-%D0%BB%D0%B5%D0%B4%D0%B5%D0%BD%D0%B0%D1%82%D0%B0-%D0%BF%D1%8A%D1%80%D0%B7%D0%B0%D0%BB%D0%BA%D0%B0-%D0%A1%D0%BF%D0%BE%D1%80%D1%82%D0%B0-%D0%A1%D0%BE%D1%84%D0%B8%D1%8F/", "text": "\n                    За трета поредна година кметът на София Йорданка Фандъкова откри ледената пързалка на комплекс „Спортна София“ в парк „Възраждане“. Комплексът беше изграден преди 3 години със средства по програма ДЖЕСИКА. През целия ден пързалката ще работи безплатно за посетители. През останалите едни от седмицата желаещите да покарат кънки на лед ще имат възможност да го направят от 8,30 до 22 часа. Новото тази година е, че за 4 лв. ще могат да се пързалят час и половина, а не както миналата година само час. \nДецата от детските градини и училища в столицата пък могат да карат безплатно всеки ден от 8,30 до 9,30 часа. Пързалката предлага и възможности за начално обучение на деца и начинаещи в спортове като хокей на лед, фигурно пързаляне и други. \nВ Националния дворец на културата утре вечерта ще бъде даден старта на София - Европейска столица на спорта 2018 и ще бъде отбелязана 75-годишнината на НСА. \nГала концерта ще включи спектакъл представящ спорта в София през годините. Участие ще вземат над 600 студента от НСА и наши олимпийски медалисти. Преди началото Йорданка Фандъкова ще получи символично знамето за София - Европейска столица на спорта. Събитието ще се проведе в зала 1 от 18 часа.\n                    ", "date": "2017.12.01", "title": "Фандъкова откри ледената пързалка „Спортна София“"}
{"url": "http://www.monitor.bg/a/view/24268-%D0%A1%D1%8A%D1%83%D1%87%D0%B5%D0%BD%D0%B8%D1%86%D0%B8-%D0%BD%D0%B0-%D0%BF%D1%80%D0%B5%D0%B3%D0%B0%D0%B7%D0%B5%D0%BD%D0%B8%D1%8F-%D0%9A%D0%BE%D1%81%D1%82%D0%B0%D0%B4%D0%B8%D0%BD-%D0%94%D0%B6%D0%B0%D1%80%D0%B4%D0%BE%D0%B2-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%B2%D1%8A%D0%B7%D0%BB%D0%BE%D0%B2%D0%BE-%D0%BA%D1%80%D1%8A%D1%81%D1%82%D0%BE%D0%B2%D0%B8%D1%89%D0%B5/", "text": "\n                    \n                    ", "date": "2017.12.01", "title": "Съученици на прегазения Костадин блокираха  кръстовище"}
{"url": "http://www.monitor.bg/a/view/62971-%D0%9E%D0%B1%D1%89%D0%B8%D0%BD%D0%B0%D1%80%D0%B8-%D0%B4%D0%B0%D0%B2%D0%B0%D1%82-%D0%BF%D0%B0%D1%80%D0%B8%C2%A0%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%BD%D0%B0-%D0%B1%D0%BE%D0%BB%D0%B5%D0%BD-%D0%BC%D1%8A%D0%B6%C2%A0/", "text": "\n                    Общинският съвет в Горна Оряховица еднодушно одобри предложението 1000 лв. от местния бюджет да бъдат отпуснати за лечението на 38-годишен мъж от града.Пеньо Пенев страда от левкемия, която се развива изключително бързо и той се нуждае от незабавно лечение. В момента той се намира в турска клиника, където провежда курс по химиотерапия. След това предстои да му бъдат присадени стволови клетки. Семейството и близките му обаче не са в състояние сами да съберат необходимите средства, затова се обръщат с молба за помощ. На няколко места в града, както и в търговски обекти и държавни и общински институции има разположени дарителници. За събирането на средства се оргинизират и два благотворителни концерта: на 18 и 20 декември в залата на общината. \n                    ", "date": "2017.12.01", "title": "Общинари дават пари за лечение на болен мъж "}
{"url": "http://www.monitor.bg/a/view/62398-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%A0%D0%B0%D0%B4%D0%B5%D0%B2-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%BB%D0%B5%D0%BA%D0%B0%D1%80%D0%B8%D1%82%D0%B5-%D0%B7%D0%B0-%D1%81%D0%BF%D0%B0%D1%81%D0%B5%D0%BD%D0%B8%D1%82%D0%B5-%D0%B4%D0%B5%D1%86%D0%B0/", "text": "474 малки пациенти са били подкрепени от „Българската Коледа” с общо 700 000 лева\n                    „От името на хилядите български дарители, от името на децата и техните родители, да благодаря във ваше лице на всички лекари и медицински работници, които работят с инициативата Българската коледа. Да ви благодаря за спасените животи. За грижите, които полагате за нашите деца. За надеждата, която носите. И най-вече и за доверието, което вие давате за тази наистина прекрасна инициатива”. Това заяви президентът Румен Радев в УМБАЛ „Св. Георги” в Пловдив, където даде старта на „Българската Коледа” 2017/2018г.Благотворителната кампания се провежда от 2003г. по инициатива на президентската институция. По думите на Румен Радев Университетската болница „Св. Георги” е била избрана за обявяване началото на новата кампания, тъй като е едно от водещите лечебни заведения в страната, в което се прилага съвременната медицина за спасяването на живота на хиляди деца.В резултат на кампанията през 2017г. Българската Коледа разполага с 2 милиона 650 хиляди лева. 474 деца са получили подкрепа на обща стойност 700 000 лева за диагностика, лечение, скъпоструващи медикаменти и помощни средства и последваща рехабилитация. 30 лечебни заведения от цялата страна получават, като дарения, съвременна медицинска апаратура на стойност 1 милион и 800 хиляди лева, каза президентът Радев. Той подчерта, че Българската Коледа не е просто дарителска кампания.„Тя е нещо много по-голямо. Тя ни дава вярата и усещането, че живеем в цивилизовано общество, което се крепи на хуманни ценности. Тя споява различни социални слоеве. Тя инвестира в нашия най-голям капитал – здравето на нашите деца”, заяви държавният глава. Мотото на новата кампания е „В подкрепа на спасения детски живот”, обяви още държавният глава. \n\n\n                    ", "date": "2017.12.01", "title": "Президентът Радев благодари на лекарите за спасените деца"}
{"url": "http://www.monitor.bg/a/view/7725-%D0%95%D0%B4%D0%B8%D0%BD-%D0%BE%D1%82-%D0%BB%D1%8A%D0%B2%D0%BE%D0%B2%D0%B5%D1%82%D0%B5-%D0%BE%D1%82-%D0%A0%D0%B0%D0%B7%D0%B3%D1%80%D0%B0%D0%B4-%D0%BF%D0%BE%D1%81%D1%82%D1%8A%D0%BF%D0%B8-%D0%BD%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%B2-%D0%A1%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%B7%D0%BE%D0%BE%D0%BF%D0%B0%D1%80%D0%BA/", "text": "\n                    Един от лъвовете, изведени от зоопарка в Разград, постъпи за лечение и специализирани грижи в единствения национален спасителен център за екзотични животни – Зоологическата градина в София, съобщиха от Столичната община. Той е докаран със специализиран транспорт. При постъпване в Столичния зоопарк, лъвът Асен е диагностициран във видимо тежко физическо и психическо състояние. В момента животното преминава през различни медицински прегледи, така че да се установи цялостното му здравословно състояние. След това комисия от ветеринарни лекари ще набележи по–нататъшни мерки за подобряването му.\n\nЛъвът е настанен в отделна сграда, където има на разположение четири големи помещения, в част от които се провеждат и поредица от рехабилитационни упражнения, за укрепване на физическото му състояние.\n                    ", "date": "2017.12.01", "title": "Лъв от Разград на лечение в Столичния зоопарк"}
{"url": "http://www.monitor.bg/a/view/60008-%D0%A0%D0%B5%D0%BA%D0%B0%D1%82%D0%B0-%D0%B2-%D0%9C%D0%B0%D0%BB%D0%BE-%D0%91%D1%83%D1%87%D0%B8%D0%BD%D0%BE-%D0%BF%D1%80%D0%B5%D0%BB%D1%8F/", "text": "\n                    Река Какач, която минава през Мало Бучино, е излязла от коритото си, съобщиха от Столичната община. На мястото е пристигнала и кмета на София Йорданка Фандъкова. Екипи на Дирекция „Аварийна помощ и превенция“ и пожарната, са успели да навлязат в реката и да разширят коритото й, с което са спрели притока на вода, обясниха пред \"Монитор\" от кметството.Преливането на реката е довело до наводнение на няколко дворове на къщи, а хората са били изведени.\n                    ", "date": "2017.12.01", "title": "Реката в Мало Бучино преля"}
{"url": "http://www.monitor.bg/a/view/46275-%D0%91%D0%BE%D1%80%D0%B8%D1%81%D0%BE%D0%B2-%D0%91%D0%A1%D0%9F-%D0%BF%D1%80%D0%B0%D0%B2%D1%8F%D1%82-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D0%B2-%D1%81%D1%80%D1%8F%D0%B4%D0%B0-%D0%B4%D0%B0%D0%B2%D0%B0%D0%BC%D0%B5-%D0%BF%D0%B0%D1%80%D0%B8-%D0%B7%D0%B0-%D0%97%D0%BE%D0%B3%D1%80%D0%B0%D1%84/", "text": "\n                    Още в сряда правителството ще отпусне пари за Зографския манастир. Това стана ясно от думите на премиера Бойко Борисов от публикация в профила му във Фейсбук. Поводът се оказа критиките по-рано през дена от страна на БСП, които дори се заканиха да сезират КС за процедурата за бюджета, тъй като управляващите не отпуснаха 1,3 млн. лева за Зографския манастир и \"Св. Александър Невски\". Премиерът е провел срещат с българския патриарх Негово Светейшество Неофит. Борисов го уверил, че още на следващото заседание на кабинета парите ще бъдат отпуснати, а това ще стане в присъствието на игумена на обителта архимандрит Амвросий. Парите са за ремонт на южното крило на манастира „Св. Георги Зограф“ в Атон.БСП се опитва от всичко да направи скандал, заяви той и определи като „глупост“ и „спекулации“ твърденията на социалистите, че правителството не иска да отделя пари за родните храмове. „Всякакви спекулации по темата от страна на БСП са злонамерени и неверни. За делата има кой да ни съди“, заяви премиерът.Той припомни, че първоначално Зографският манастир е поискал 209 000 лева, които обаче са недостатъчни. Именно затова Борисов помолил Амвросий да направи нужната сметка колко средства ще са нужни за цялостния ремонт и в сряда да му кажат, за да отпуснат парите. Той припомни, че правителството е отделило пари за редица други светини – църквата в Плиска, за семинарията и други. За катедралата „Св. Александър Невски“ обаче ще трябват много повече. По думите му това е много сложен проект и първо трябва да се направи детайлна оценка на основите, покрива. Според него за храма ще отидат около 15-16 млн. лева, но той е обещал, че правителството ще осигури финансиране. „Щом станем готови парите ще са на тяхно разположение\", каза Борисов. \n\n\n                    ", "date": "2017.12.01", "title": "Борисов: БСП правят скандали, в сряда даваме пари за Зограф"}
{"url": "http://www.monitor.bg/a/view/50589-%D0%A0%D0%B0%D0%B7%D1%81%D1%82%D1%80%D0%B5%D0%BB-%D0%BF%D0%BE-%D0%BA%D0%BE%D0%BC%D0%B0%D0%BD%D0%B4%D0%B0/", "text": "Олигархичните медии творят манипулации по няколко сценария\n                    Акциите на фабриката на пръв поглед са разнородни, обхващат различни сектори и поради тази причина трудно могат да бъдат обхванати напълно. Дали ще се насажда в общественото съзнание колко лоша е ревизията в приватизацията. Дали ще се обяснява на публиката как енергоразпределителните дружества непременно трябва да увеличат цената на тока. Прокуратурата трябва да бъде разформирована, тъй като от нея идват всички злини в Темида. Цветан Василев е невинен инвеститор, на когото лоши хора са му бутнали банката. Добри и мъдри бизнесмени, които горещо обичат САЩ и мразят Русия, са мачкани заради прозападните им възгледи. Делян Пеевски е най-злият човек в целия свят и каквото и да се случи, той е замесен. Опорните точки, по които медиите от фабриката за фалшиви новини наистина са много. Но между тях има нещо общо – обслужват личните интереси на Фетхуллах Костов и създадените от него олигарси Иво Прокопиев, Цветан Василев, Огнян Донев Сашо Дончев, заедно с техните марионетки в политиката, бизнеса, медиите, съдебната система и неправителствения сектор. Една истинска паралелна държава няма как да функционира без своите паралелни новини.Тенденцията, наречена фалшиви новини (fake news), е пропагандното оръжие за манипулиране на обществото, изобретено от медийните пипала на магната Джордж Сорос и употребявано в угода на интересите му по цял свят. Верният последовател на Сорос у нас Иво Прокопиев успешно конструира подобна пропагандна машина около своята медийна групировка и присъдружните им информационни канали, които неговите побратими олигарси финансират.Основната поточна линия във фабриката за фалшиви новини е „Капитал“. Флагманът на Прокопиевата медийна група обаче към момента има силно неясен статут. Стартирал като вестник, през годините „Капитал“ се размножи до безброй платени и безплатни притурки, списанийца, дипляни и др. Но читателският интерес към тази медия все повече намалява, тъй като тя е ориентирана към ерудирани, високообразовани и добре платени потребители, които обаче са най-трудни за манипулиране чрез фалшиви новини. Поради отлива на аудитория „Капитал“ към момента е във формат седмично списание, което обаче не е сигурно колко още ще оцелее в печатен вариант. Такава съдба вече имаше олекотената му версия „Дневник“, който от ежедневен хартиен вестник премина през сливане с друга финансова медия, смени името си и накрая безвъзвратно изчезна от вестникарските будки. Затова „Капитал“ и „Дневник“, макар и да са излъчили председател на Съюза на издателите (виж 18-19), към момента на практика не се издават, а разчитат на интернет сайтовете си.Именно в интернет е базирана основната мрежа от медии бухалки, разпространяващи фалшиви новини. Основен спътник - не само идеологически, а и чрез общи сървъри, е „Медиапул“ на бившата говорителка на Иван Костов Стояна Георгиева. Този сайт има претенцията да е първият у нас електронен вестник и макар теоретично да е конкурентен на „Капитал“ и „Дневник“, неестествено често препечатва техните публикации. Аналогичен е и случаят с „Клуб Зет“ на Огнян Донев. Към фабриката от известно време се прикачи и „Фрогнюз“ на бившето ченге от ДС Огнян Стефанов, което разчита на финансиране от Цветан Василев. Българския Мадоф допринася за разширяване на палитрата от канали за фалшиви новини и чрез субсидии за телевизия БИТ, за самозвания финансов блогър Мирослав Иванов, експерта по всичко Илиян Василев и други. „Сега“ на Сашо Дончев пък, макар и с бутиков тираж, е единственият ежедневник, на който могат да разчитат. Към фабриката усилено гравитират и сайтове като „Офнюз“, „Терминал 3“, а също и редица журналисти, работещи официално в уважавани медии, но тясно обвързани по линия на грантовете от соросоидни НПО-та.Класическият сценарий за разпространяване на фалшиви новини, по който работи фабриката, е чрез „изсветляване“ на манипулацията. В полуанонимен сайт, блог или фейсбук профил се публикува скандално твърдение, клеветящо неудобен човек или бизнес. Публикацията обикновено е прикрита с малко фактология, майсторски омесена с опорните точки на задкулисието. Веднага след това „престижните“ сайтове на „Капитал“, „Медиапул“ и „Клуб Зет“ препечатват верижно твърдението. Първият по веригата може да цитира несигурния източник, но следващите вече се позовават на предходните и за часове манипулацията е „изпрана“ и предоставена от много и различни страни не само на аудиторията, но и на останалите медии, които - виждайки, че се мултиплицира - са принудени да й обърнат внимание. Така докато в някоя телевизия или сериозен вестник се намери засегната страна, която да опровергае твърдението, работата вече е свършена, понеже невинни хора са принудени да се оправдават, че нямат сестра. Самозваният блогър Мирослав Иванов например, който изведнъж от нищото беше коронясан за експерт по темата „КТБ“, публикува „разследване“, в което твърди, че банката е била пълна догоре с пари, но лоши хора са ги взели изпод добре окосмения нос на мажоритарния й собственик. Иванов гарнира твърдението с камара документи, които на практика не го доказват, но дават потвърждение за косвени обстоятелства в статията, които всъщност нямат общо с основната опорна точка. Добре замесената фалшива новина се препечатва в „Капитал“, като се посочва, че автор е „блогърът“ и бивш техен колега Мирослав Иванов. Впоследствие „Капитал“ написва тежък анализ, базиран на твърденията на блогъра. Конкурентната „Медиапул“ препечатва анализа, а не първоизточника, като вече се позовава на „Капитал“. Оттам нататък верижната реакция е налице, тъй като две уж сериозни медии твърдят, че някой е откраднал парите на Цветна Василев, всяка уважаваща себе си дръжка на микрофон на щат в безбройните ни телевизии се чувства задължена да попита за това някой депутат, придружавайки въпроса с „в медиите се пише, че“. И - воаля - фалшивата новина е сготвена!Другият безотказно работещ алгоритъм за манипулация е чрез „говореща глава“ - някой бивш политик, анализатор, специалист, експерт и прочее, безкрайно лансиран от медиите от фабриката за фалшиви новини човек, на когото през годините е създаден фалшив авторитет. Въпросната глава изказва „лично мнение“, което поразително съвпада с това на някой от олигарсите, спонсориращи фабриката, а и него. Най-добре е мнението да е афиширано чрез традиционна медия. От там се цитира и се разпространява. Въпросният говорител може да бъде привикан на пожар и от самите медии, работещи във фабриката, за да „затапи“ с правилното мнение някоя новина, която не им е по вкуса. Да речем, Делян Пеевски, Йордан Цонев и Хамид Хамид предлагат законови промени за спиране на вторичния грабеж на активите на КТБ. „Медиапул“ е принудена да съобщи този факт заради значимостта му, но към него добавя мнението на „правилния“ експерт и ексдепутат Мартин Димитров, който твърди, че това е лош закон.Все по-често се използва и веригата, започваща с непоискано мнение. Например дежурният всичколог Илиян Василев пише във Фейсбук как Пеевски има интерес към „Дунарит“. Статусът му мигновено е преписан във „Фрогнюз“ и в „Клуб Зет“ като лично мнение. Малко по-късно „Медиапул“ написва статия за съдебните дела, които синдиците на КТБ водят, за да осребрят активи като „Дунарит“ в полза на ограбените вложители. Към материала обаче се цитира и мнението на Илиян Василев, препечатано от „Клуб Зет“, как Пеевски стои зад това. На следващия ден „Капитал“ прави обширен анализ със същия лайтмотив, като обяснява как „през седмицата в медиите се появиха различни коментари“. Коментарът всъщност е само един, и то далеч не базиран на доказателства, а личното мнение на популярен човек, нямащ обаче нищо общо с темата. В правния мир не съществуват документи, обвързващи Пеевски с никоя фирма от военния сектор, самият той публично опровергава това твърдение. Крайният резултат от манифактурата за клевети обаче е видим в „Гугъл“ - напишете „Гугъл“ „Делян Пеевски“ и „Дунарит“ и вижте кафявата вълна, която ще ви залее.Третият сценарий за манипулация на обществото е чрез „програмно слово“. Флагманът на Прокопиев „Капитал“ пръв публикува тежък анализ колко лошо е, че Стоян Мавродиев например да бъде назначен в ръководството на държавна банка. Непридружени с никакви факти твърдения колко лош е въпросният човек, намеци как банката може да бъде използвана в нечия угода и прочее опорни точки биват спуснати на обществото. Само два дни след това напълно независимата и бореща се със статуквото партия „Да(й), България“, създадена с „всичките ресурси“ на Прокопиев, излиза с отворено писмо срещу въпросното назначение и призовава депутатите да не го гласуват. Естествено, „Капитал“ разпространява „новината“, но това са принудени да направят и всички информационни агенции, тъй като плурализмът задължава да дадеш гласност на всички политически формации. „Въпросните дословно свалени записки от разговори бяха разпространени до повечето медии в страната малко след парламентарните избори тази пролет. Те повдигат завесата над две тайни сбирки, на които се планира как чрез различни манипулации да се създаде политическо представителство на олигархичния кръг около Прокопиев. Тайните планове довеждат до формирането на партия „Да, България“, успешно прекръстена в мрежата на „Дай, България“.Самият състав на участниците в срещата говори за брутална манипулация на обществото и за истинското двуличие на тези хора. Общи планове координират бизнесменът Иво Прокопиев, действащите депутати от Реформаторския блок Радан Кънев, Трайчо Трайков и Иван Иванов. На масата с тях са журналистите Стояна Георгиева и Иван Бедров, които по принцип са конкуренти. Заедно в групата са представители на неправителствения сектор – Антоанета Цонева, Николай Стайков, Петромир Кънчев. Всички те слушат предложенията на независимия уж експерт Евгений Дайнов. Планове как да привлече гласове с тях крои „будният студент от Лондон“ Иван Киселов, който уж по своя идея провокира премиера Бойко Борисов. Конфликт е депутати да контактуват тайно с едри бизнесмени. Неморално е да се сговарят представители на различни медии. Няма как общи планове да имат политици и представители на неправителствения сектор, тъй като именно затова се нарича неправителствен. Лицемерно е „будни младежи“ да слушат напътствия от олигарси. Дори е извратено лидер на една партия да мъдри идеи как да помогне за създаването на друга партия.Истинска мръсотия обаче извира от някои от разменените реплики при разговорите. Обсъждането на номинацията на шефа на Върховния касационен съд Лозан Панов, гарнирано с реплика, че „жена му е черен лебед“, от действащ политик говори за тежки компромати и зависимости. Депутат и кандидат-президент да твърди, че за сиво финансиране може да се разчита на автора на най-големия грабеж в новата ни история Цветан Василев, пък направо е подсъдно. Признанието на „общественичката“ Антоанета Цонева, че е лобирала за определена партия, докато се представя за обективен наблюдател на изборите, е тежко петно върху целия неправителствен сектор. Обещанието на олигарха Прокопиев, че ще помага „с целия си наличен ресурс“ на партията, и репликата на тогавашния депутат Мартин Димитров, че ще следва указанията на „Иво“, са истинско политическо порно.По-страшно е, че никой от участниците не оспори достоверността на тези стенограми, а, напротив, признаха си, макар и с недомлъвки. Най-страшното е обаче, че всички тези хора и в момента са на свобода, имат своите позиции и влияние и няма как да сме сигурни в кой точно момент отново ни лъжат. Прането на опорни точки през чуждестранни медии или манипулирането на европейски институции, а също и на международни неправителствени организации работи безотказно, тъй като голяма част от аудиторията, а и самите медии в България не биха поставили под въпрос използваните авторитети.Тънкият момент е обаче, че в 90% от случаите публикациите в чужди медии, посветени на България, са изработени от „журналисти на свободна практика“, които живеят у нас и имат съответните контакти „с правилните източници“. Или пък направо се прави двойно преписване, като се ползват заемки от материали на самата фабрика за фалшиви новини. Да речем, „Капитал“ публикува манипулативен текст. Част от него бива преведен и цитиран в чужда медия, която коректно посочва, че това не е тяхно становище. Съответно от събрата им „Дневник“ вземат „подходящия“ пасаж, но пропускат да споменат, че той е взет от „Капитал“, а го изпират като чисто нова новина от престижната чужда медия и така излиза, че цял свят е възмутен от техните врагове.Пионери в „чужбинските“ сензации са Атанас Чобанов и Асен Йорданов от сайта „Биволъ“. Двамата „пробиват“ през задния вход на чуждестранни медии благодарение или на лични контакти с присъдружни журналисти от съответната медия, или вероятно на откровен лобизъм срещу заплащане. Дали ще е френската телевизия „Арте“, или австрийските вестници „Курир“ или „Виенер цайтунг“, няма значение – важна е краткотрайната трибуна, която им се осигурява и която в повечето случаи не се повтаря, защото ръководството на медията бързо разбира, че е било подведено. Мисията обаче е изпълнена – фалшивата „новина“ бързо се препечатва от кафявите медии на Иво Прокопиев и Цветан Василев и влиза в обращение в България с етикет „европейска“.Изпитаната схема за авторитети „от чужбина“ много често се използва и благодарение на кадри на олигархията, обучени с помощта на фондациите на Сорос и уредени на топли чиновнически места в европейските институции. Те биват активирани в подходящия момент и опорните точки, които разпространяват, придобиват алибито „от Брюксел“. Христоматиен пример е първата акция на „Медиапул“ срещу главния прокурор Сотир Цацаров. Тяхна публикация, позоваваща се на Еврокомисията, информираше, че „от Брюксел“ искат Цацаров да се оттегли. Манипулацията моментално бе подхваната от марионетките на задкулисието Христо Иванов и Лозан Панов, а също и от останалите медии от фабриката. Впоследствие от Европейската комисия официално опровергаха информацията, а „официалният източник“ се оказа храненикът на грантаджиите Юри Тавание, който заема чиновнически пост в представителството на ЕК у нас. С времето акциите на фабриката за фалшиви новини стават все по-безочливи, като случая с едно от „лицата“ на партията на олигархията „Да(й), България“ Алина Добрева. Тя фигурира на сайта на „Дай, България“ в качеството й на част от екипа на формацията. Другото й лице обаче се показва в Брюксел, където взема дейно участие в редица доклади, свързани със състоянието на медийната среда у нас. Можете да си представите какво би написал един съпартиец на Христо Иванов, който пък обслужва Иво Прокопиев. Е, същото това становище, представено като доклад, изнесен в Брюксел, широко се отразява в „Дневник“ и „Медиапул“.\n                    ", "date": "2017.12.01", "title": "Разстрел по команда"}
{"url": "http://www.monitor.bg/a/view/48200-10-%D1%81%D0%BA%D0%BE%D0%BA-%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%B2-%D0%B0%D1%80%D0%BC%D0%B8%D1%8F%D1%82%D0%B0/", "text": "\n                    Над десет процентно увеличение на заплатите за военнослужещите и 113 млн. лв. допълнително към бюджета на министерство на отбраната, бяха гласувани вчера, от народните представители. Това съобщи председателят на парламентарната комисия по отбрана ген. Константин Попов.\n\nЧаст от тези средства са предвидени за назначаването на 1300 военнослужещи и увеличаване на издръжката на обучаващите се курсанти.\n\nОтделно в държавния бюджет през 2018 година са предвидени и допълнителни 397 млн. лв., които ще бъдат разходвани за ремонтни дейности на МИГ 29 - 26 млн. лв., за придобиване на нов тип боен самолет - 200 млн. лв. и 171 млн. за закупуване на многофункционални модулни, патрулни кораби, допълни ген. Попов.\n\n \n                    ", "date": "2017.12.01", "title": "10% скок на заплатите в армията"}
{"url": "http://www.monitor.bg/a/view/78287-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%90%D1%84%D0%B5%D1%80%D0%B0%D1%82%D0%B0-%D0%A6%D0%A3%D0%9C%D0%B3%D0%B5%D0%B9%D1%82-v-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                     19 април 2017 г., София. Топлият пролетен ден е белязан от две важни информационни събития – астероид с големина 650 метра преминава опасно близко до Земята, а в България 44-тото народно събрание полага клетва. Докато всички камери са вперени или в небето, или към емблематичната бяла сграда на жълтите павета в София, в мрежата се случва неочакван катаклизъм, целящ да удари страната много по-силно от заплашителното небесно тяло, наближаващо планетата ни. Във Фейсбук профила на журналист със спорна репутация се появява кратко видео от Ютуб. Клипчето с продължителност 2,44 минути изглежда някак странно отдалечено от събитията в страната и света. Но всъщност е пряко свързано с течащата в този момент клетва на българските депутати.Или по-точно с тези, на които много им се иска да са част от 44-тото НС, но позорно са изпаднали на изборите – олигархичното отроче „Да(й), България“. И макар резултатите от вота категорично да показват, че партията на Задкулисието се радва на одобрението на тесен кръг от близки и приятели, амбициите на менторите й са проектът, глътнал няколко милиона да си върне инвестицията, като се докопа до власт. Гласуването за парламент обаче току-що е минало, а управляващата партия печели сериозно мнозинство, което показва, че ударът няма как да е по парламента или изпълнителната власт (в този момент все още няма избран нов кабинет и в страната управлява служебно правителство – б.р.). Затова изборът на мишена е логичен – главният прокурор на страната, който за кратко се е превърнал в сериозна заплаха за олигарсите със сериозно и доста съмнително бизнес минало.В ролята на главен герой в новия компромат на олигархията се въплъщава пък именно газовият барон Сашо Дончев. Съмнителното клипче показва мъж на средна възраст, със скъпи очила със златни рамки и мазна усмивка, който обядва в луксозен софийски ресторант. Около него са насядали двайсетина дами, които съблазнително хапват различни десерти и слушат увлекателния разказ на компаньона си. А той обстоятелствено, макар и с доста просташки фрази, разказва за смелостта си да се опълчи на главния прокурор Сотир Цацаров, който се бил пробвал да го притиска. Съвсем скоро ще стане ясно, че думите на газовия барон не са нищо по-различно от „приказки от 1001 нощ“. В априлския ден на 2017 г. обаче информацията се пуска на малки порции с цел да остави усещането в публиката, че има „нещо гнило“ в родната прокуратура.Бърза проверка например показва, че видеото е качено близо 20 дни по-рано и към него е отбелязано само краткото описание: „Сашо Дончев, изпълнителен директор на “Овергаз” и председател на Българската стопанска камара, говори за злоупотребата с власт на работен обяд с Дамския бизнес форум, състоял се на 30 март 2017 г. Срещата е част от проекта “Пътят към успеха на….” на Института за свободен капитализъм “Атлас”. След като видеото престоява над 2 седмици в Ютуб и не предизвиква нужната реакция, се налага в бойните действия да се включат и медиите на олигархията. Първи дописката публикуват от „Медиапул“, а след това материалът се мултиплицира и в останалите медиите на задкулисието, по-известни като фабриката за фалшиви новини.Минават едва 48 часа след изтичането на клипа в медиите и на бял свят лъсва едно - атаката на газовия барон Сашо Дончев срещу прокуратурата е първа стъпка от цялостен план, чиято крайна цел е овладяване не само на държавното обвинение, а на всички легитимни власти в страната. Планът реално е опит за римейк на сценария за пуч от края на 2015 г., който беше планирано да мине през отстраняване на обвинител №1 Сотир Цацаров, но се провали с гръм и трясък. Новият опит преминава през няколко етапа, а за изпълнението му се е обединило цялото задкулисие – псевдодесните олигарси на Командира от кръжеца „Агнешките главички“ Сашо Дончев, Иво Прокопиев, Цветан Василев, Гриша Ганчев и Огнян Донев са се прегърнали с червения Р. Овч. Краткосрочните цели са реанимиране на изпадналата в клинична смърт след шута от избирателите на вота „Да(й), България“ и инсталиране на възможно най-много подставени лица в бъдещия нов ВСС. За да може задкулисието да кадрува в съдебната власт и да се отърве от възмездието за всичките си престъпления, като сложи юзди на прокуратурата. А дългосрочната – овладяване на държавата и ресурсите й.Механизмът, по който „обединените олигарси“ планират да направят това, се движи по опорните точки от стенограмите на „АРГО-гейт“, в които задкулисните участници си дават напътствия как да манипулират общественото мнение. Те пък са приведени в действие от марионетките на задкулисието, които стягат протест срещу Цацаров два дни след изтичането на записите. Митингът е организиран от кадъра на Прокопиев Николай Стайков и свързваната с Гриша Ганчев „Боец“.С подготвяния митинг се спазва заръката от стенограмите на Стайков, който освен бивш кадър на флагмана на Прокопиев „Капитал“ е и лидер на „Протестна мрежа“, продавал през годините презервативи онлайн, да се осигури „тримесечно безсъние на Цацаров“, като платени и организирани по офисите фирмите и медиите на олигарсите протести бъдат изкарвани за „спонтанно гражданско недоволство“. Така в събота през нощта Стайков и Йордан Златев – един от клакьорите от „Боец“, станали известни с иначе рехавите си митинги пред ВСС миналата година, организираха група във Фейсбук за свикване на протест пред Съдебната палата, който нарочно е съобразен така, че да влезе в централните емисии на телевизиите като жива връзка. От „Боец“ пускат и възвание, в което заявяват, че щели да подадат сигнал с искане за разследване на Цацаров във ВСС и във ВКП и направо зоват за пуч и плашат с революция. „Въоръжавайте се и се гответе за революция! Това е решението“, пишат организаторите във Фейсбук.За „Агнешките главички“ политическият тюрлюгювеч, оглавяван от сламения лидер и провален правосъден министър Христо Иванов, е важен, за да играе ролята на публичен таран в плана на олигарсите за овладяване на държавата, минаващ през слагане на юзди на прокуратурата и Темида в цялост. Кръжецът вече направи един такъв опит в края на 2015 г., когато заформи друг измислен скандал срещу главния прокурор Сотир Цацаров, използвайки изфабрикувано от фабриката за фалшиви новини псевдостановище на ЕК, но се провали с гръм и трясък. Новият сценарий е римейк на този опит, като вече се прави по опорните точки от стенограмите, лъснали в „АРГО-гейт“. Измисля се скандал, който трябва да бъде поддържан жив чрез осигуряването на неколцина медийни говорители на ОПГ-то за компромати, за да може те да се появяват в ефира на удобни журналисти и да прокарват тезите на олигархичния кръжец. Дотук в ролята на „трубадур“ се изявява самият Дончев, който за два дни обиколи три телевизии, първо – финансираната от него BiT, но се очаква в следващите дни да бъдат пуснати още лица. Не случайно в интервю в събота газовият барон пусна в обръщение и Съюза на издателите, в който всъщност членуват само медии на „Агнешките главички“. Самият пуч пък се движи по стъпките на първия опит за преврат от 2015 г. Подобно на тогава, когато „Медиапул“ (бел.р. - притежание на говорителката на Костов от времената на премиерстването му Стояна Георгиева) пусна изфабрикуваното становище от ЕК, сега пак кадър на същия сайт пусна видеото с „разкритията“ на Сашо Дончев, след което самият той даде първо интервю на същия журналист. Буквално минути след като клипчето е пуснато в личния Фейсбук на кадъра на „Медиапул“, то е мултиплицирано от всички издания, свързани с фабриката за фалшиви новини. Тук е моментът да се каже, че същият журналист, пуснал клипчето, е и автор на запитването към еврочиновника на грантаджийска каишка Юри Тавание, спомогнал за изфабрикуването на писмото от 2015-а, което след това се наложи да бъде опровергавано от работодателя му – Европейската комисия. И пак подобно на тогава, когато Христо Иванов все още в качеството си на правосъден министър подема атаката заедно с главата на грантаджиите в тоги – шефа на ВКС Лозан Панов, и сега именно Иванов – вече като партиен лидер на олигархична формация осигурява първото публично препиране на заверата. Следващите стъпки от плана за нов опит за пуч минават през натиск върху участниците в предстоящите общи събрания за избор на нови членове на ВСС. Те трябва да се проведат през май и юни, като още преди няколко седмици Лозан Панов, чието име лъсна в „АРГО-гейт“ като обсъждана, но отхвърлена кандидатура на олигархичния кръжец за президент, беше уличен в натиск върху редови съдии заради въпросните събрания. Целта на „Агнешките главички“ е да инсталират възможно най-много хора в новия ВСС, за да може по този начин да кадруват в съдебната власт. Така биха изпълнили и отколешната си мечта да сложат юзди на прокуратурата и да се спасят от възмездието за сторените от тях престъпления. Самият Лозан Панов е в ръцете на олигархичния кръг заради съмнителното минало, гарнирано с кримидосие на съпругата си Бети Панова, наречена от Христо Иванов в скандалните стенограми Черен лебед. Пак от тях става ясно, че за слабото място на Панов са наясно и всички участници в „АРГО-гейт“, сред които са олигархът Иво Прокопиев, събратът му по обвинение за аферата „ЕВН“ и провален кандидат за президент Трайчо Трайков, марионетката на Костов начело на ДСБ Радан Кънев и видни протестъри, начело с Антоанета Цонева и Николай Стайков. Опитите за това обяздване на Темида, чрез което олигархичният кръг се надява отново да овладее и цялата държава, се планира да бъдат на различни медийни фронтове. Тъй като фабриката за фалшиви новини вече е разобличена като недостоверен източник на информация, в битката ще бъдат включени и други, по-официализирани организации. Както самият Дончев призна в интервютата си, престъпното ОПГ за компромати вече е впрегнало в кампанията само формално съществуващия Съюз на издателите в България. След излизането на клипчето в тв интервю Газовия барон обявява, че съюзът пратил писмо с искане да се срещне с президента Румен Радев заради „тревожни данни“ и се оплаква, че досега нямало отговор. От години в публичното пространство обаче се знае, че въпросният съюз всъщност не представлява медиите в България, а само тези на олигарсите Прокопиев, Дончев и Донев – същите, които са и във фабриката за фалшиви новини. Истината за срещата обаче не се крие в медиите, а нещо доста по-миризливо и скъпо – природния газ и борбата за овладяването му. \n\n\n                    ", "date": "2017.12.01", "title": "Сашо Дончев: Аферата „ЦУМ-гейт“ (V глава от книгата \"Газовия барон\")"}
{"url": "http://www.monitor.bg/a/view/51285-%D0%A0%D0%B0%D0%B7%D0%B6%D0%B0%D0%BB%D0%B2%D0%B0%D0%BD%D0%B8-%D0%BF%D0%BE%D0%BF%D0%BE%D0%B2%D0%B5-%D0%B7%D0%B0%D1%80%D0%B0%D0%B1%D0%BE%D1%82%D0%B2%D0%B0%D1%82-%D1%87%D0%B0%D1%81%D1%82%D0%BD%D0%BE-%D0%BD%D0%B0-%D0%B3%D1%80%D0%BE%D0%B1%D0%B8%D1%89%D0%B0%D1%82%D0%B0/", "text": "Санкционират и самообявили се монаси, които служат по стария календар\n                    Разжалвани попове, които са били лишени от правото да служат заради прегрешения, заработват частно, като четат заупокойни молитви по гробищата. Това показва проверка на „Монитор“. Причината разпопените свещеници да се насочат към вечния дом на миряните си пък е фактът, че там контрол от страна на митрополиите няма и никой не следи дали в гробищата панихида отслужва действащ или разжалван поп.\n\nОсвен това на гробищата в столицата заработват и свещеници от други епархии, за които не се ясно дали също нямат наложени забрани да служат завинаги или аргосът (санкцията) им е наложена за определен период. Това съобщи за „Монитор“ експертът по църковните въпроси при КТ „Подкрепа“, богословът Христо Латинов и уточни, че синодът не разполага с електронен регистър на своите свещенослужители. Така никой не може да направи справка при необходимост дали този, който опява покойника, е легитимен, разжалван ли е и дори дали не е самозванец. Проверка в църковните среди показва още, че най-често с расото си се прощават свещеници, хванати да пиянстват, да крадат или да завличат с далавери миряните си. Санкционират и самообявили се монаси, които служат по стария календар.\n\nЕдин от най-пресните примери за лишен от права свещеник е духовникът от дупнишкото село Самураново Борис Минчев. Той е разжалван за една година, в която няма право да служи, нито пък други свещеници да служат с него, каза за „Монитор“ архиерейският наместник на Дупнишката духовна околия отец Георги Паликарски. Поп Минчев системно не изпълнявал разпоредбите на Софийската митрополия. Чашата преляла, когато станал местен герой в кръчмарска свада, завършила с побой. Отделно от това той взимал по 100 лв. такса за погребение, от които оставал едва 10 лв. на черквата, обясниха още запознати. Таксата пък била непосилна за голяма част от населението, което било изключително бедно.\n\n \n\n\n\n \n                    ", "date": "2017.12.01", "title": "Разжалвани попове заработват частно на гробищата"}
{"url": "http://www.monitor.bg/a/view/40580-%D0%A3%D1%87%D0%B8%D1%82%D0%B5%D0%BB%D0%BA%D0%B0-%D0%BF%D1%80%D0%B8%D0%BD%D1%83%D0%B6%D0%B4%D0%B0%D0%B2%D0%B0-%D0%BF%D1%8A%D1%80%D0%B2%D0%BE%D0%BA%D0%BB%D0%B0%D1%81%D0%BD%D0%B8%D1%86%D0%B8-%D0%B4%D0%B0-%D0%B9-%D1%86%D0%B5%D0%BB%D1%83%D0%B2%D0%B0%D1%82-%D1%80%D1%8A%D0%BA%D0%B0%D1%82%D0%B0/", "text": "\n                    Учителка принуждава първокласници да й целуват ръката. Скандалният случай е от столичното 17-о училище. Институциите вече започнаха проверка, а повече от два часа продължава извънредната родителска среща заради инцидента, съобщи bTV.По време на занималнята във вторник учителка решава да помогне с дисциплината на своята колежка в първи Г клас и първокласниците са принуждавани да целуват ръката на своята преподавателка.Родителите сигнализират още за вербално и физическо насилие спрямо децата им.„Другата госпожа, която за нашите деца е чужда и непозната, е помолила всички деца, целият клас, да станат прави – първо с ръцете горе, докато им умалеят ръцете, след това да клекнат с ръцете напред, докато им умалеят краката. След което едно по едно насила да целунат ръка на госпожата си по френски език”, разказа Ина Радева, майка на първокласник.Родителите подават жалба в училището още на следващия ден и внасят сигнал в Инспектората по образование. Ина сезира и полицията, и Агенцията за закрила на детето, заради случилото се със сина й.„Най-сериозен емоционален отпечатък е оставило това принудително целуване на ръка. Разказвайки, и на мен, и на татко си – той разказваше с известен срам, неудобство и дори погнуса”, допълни Ина Радева.Записите от видеонаблюдението в класната стая на първолаците потвърждават разказа им.„Колегите са се опитали да приложат неособено успешно подход на ролева игра, това, което казвате в някакъв смисъл го е имало на записите”, каза д-р Антоан Тонев, директор на 17 СУ \"Дамян Груев\".Той уточни, че не е съгласен с подобна ролева игра, че е твърде рано да се правят генерални изводи и, че ще направят проверка и ще вземат мерки това повече да не се повтори.Учителката, предложила странните мерки за възпитание, е педагог отскоро, а другата, чиято ръка са целували учениците, е с предупреждение за наказание отпреди. Проверяващите са изискали обясненията им, а психолог вече се е срещал с децата.Още вчера проверяващи от Отдела за закрила на детето са били в училището. Оттам заявили за bTV, че пред проверяващите учителките са играли на игра \"кои деца са послушни, кои не са и какви наказания, може да им се приложат\".За да се справят с психологическата травма децата, специалисти ще работят с тях.Официалната проверка на инспектората ще приключи в средата на декември, но се очаква решението на училището за наказание на двете учителки да е ясно до края на другата седмица.\n                    ", "date": "2017.12.01", "title": "Учителка принуждава първокласници да й целуват ръката  "}
