{"url": "https://www.monitor.bg:443/bg/a/view/vynshno-vsichki-sekcii-v-chujbina-sa-gotovi-da-posreshtnat-izbiratelite-166126", "text": "Всички секции в чужбина за изборите за членове на Европейския парламент от Република България са готови да посрещнат избирателите. МВнР организира общо 191 избирателни секции зад граница. Изборните материали са пристигнали в 190 секции и пътуват към последната - в Техеран. Правото да упражнят своят глас в изборите за членове на Европейския парламент от Република България на 26 май 2019 г. имат българските граждани, които са навършили 18 години към изборния ден включително, живели са най-малко през последните три месеца в Република България или в друга държава - членка на Европейския съюз и имат там адресна регистрация по постоянен и настоящ адрес, не са поставени под запрещение и не изтърпяват наказание лишаване от свобода. Гласуването се провежда в избирателни секции в дипломатическите и консулските представителства на Република България, както и в избирателни секции извън тях, когато законодателството на приемащата държава го позволява. Избиратели без настояща регистрация в Република България или друга страна в ЕС се премахват от избирателните списъци. Избирателят може да поиска да бъде включен от властите в избирателен списък преди изборите. Ако той не е включен в избирателен списък на секция извън България, може да бъде добавен в деня на изборите на място. В такъв случай трябва да се представи документ за самоличност и да се попълни стандартна декларация, че съответното лице отговаря на критериите (например, че през последните три месеца лицето е живяло в България или в друга страна в ЕС), че не е гласувало на същите избори и няма да гласува в друга секция. Българските граждани, командировани за попълване на съставите на СИК на задграничните ни представителства, имат право да упражняват правото си на глас в съответната избирателна секция. Това се отнася и за останалите командировани зад граница български служители. Ако сте от България, но живеете постоянно в страна извън ЕС, не можете да гласувате. Изборният ден извън страната започва в 7,00 ч. местно време и приключва в 20,00 ч. местно време. В изборния ден избирателят представя документ за самоличност (паспорт, лична карта или военна карта (само за военнослужещите). МВнР предоставя и актуален списък с адресите на местата за гласуване извън страната, който може да бъде намерен и на сайта на ведомството.", "date": "2019.05.25", "title": "Външно: Всички секции в чужбина са готови да посрещнат избирателите"}
{"url": "https://www.monitor.bg:443/bg/a/view/novi-onlajn-igrachi-se-opitvat-da-povlijajat-na-evropejskite-izbori-166128", "text": "Нови играчи онлайн се възползват от липсата на нормативна рамка в интернет, за да влияят върху започналите избори за Европейски парламент, се казва в нов доклад, който обръща внимание на популистките партии и \"кибермилициите\", предаде Франс прес, цитиран от БТА.   Преди вота, който протича от четвъртък до неделя в ЕС, Институтът за стратегически диалог (ИСД) проучи ситуацията във Великобритания, Франция, Германия, Италия, Испания и Холандия. \"Нови играчи се възползват от липсата на нормативна рамка в интернет. Те често пъти подкрепят враждебни държави като Русия или пък американски лобита, но също така създават свои паневропейски кампании\", пише в публикувания доклад. \"Популистки политически партии, крайнодесни кибермилиции и религиозни групи възприемат тактики, които обикновено се използват от държавите\", казва лондонският мозъчен тръст. Приписваните на Русия намеси онлайн по време на президентските избори в САЩ от 2016 г. може да са вдъхновили европейски играчи, които \"са заимствали методите на (руския президент Владимир) Путин и ползват автоматизирани фалшиви акаунти в Туитър за по-широко разпространение на посланията си и атакуване на противниците си\", се казва в доклада. Все още обаче е трудно да се установи дали има пряка връзка с политически партии. В Испания ИСД е открил \"координирана мрежа от акаунти в Туитър за разпространяване на антиислямски хаштагове и увеличаване на подкрепата за крайнодясната партия Вокс\". Вокс обаче отрича да е свързана с тези акаунти. Във Великобритания програмите за автоматично постване (ботове) също са заподозрени, че са обслужили в Туитър кампанията на повечето големи партии, но най-много от тях изглежда се е възползвала Партията на Брекзита. В Полша ИСД смята, че е открил \"координирана мрежа от страници, акаунти и групи във Фейсбук в подкрепа на националистичната партия \"Конфедерация\" и по-широко разпространение на антисемитско и прокремълско съдържание. Американската НПО \"Авааз\" сигнализира за 23 италиански страници с общо над 2,46 милиона абонати, които разпространявали \"неверни информации и съдържание, целящо да предизвиква разделения\", по-специално за миграцията, ваксините и антисемитизма. В Германия крайнодясната партия \"Алтернатива за Германия\" е била свръхактивна в дебатите във Фейсбук в периода на кампанията за европейските избори. ИСД съобщава и за организирани съвместни атаки срещу професионални медии в Германия и Франция. Според мозъчния тръст европейските избори от 2019 г. се характеризират с послания на омраза в интернет. Идентифицирани са 365 страници, акаунти и групи във Фейсбук, над 1350 акаунта в Туитър и над 100 клипа в ЮТюб, които съдържат послания на омраза, дезинформация или радикални изказвания.", "date": "2019.05.25", "title": "Нови онлайн играчи се опитват да повлияят на европейските избори"}
{"url": "https://www.monitor.bg:443/bg/a/view/cik-predavaneto-na-izbornite-knija-i-mashini-za-glasuvane-e-normalno-i-v-srok-166127", "text": "В Централната избирателна комисия се проведе съвместна среща с представители на Министерството на вътрешните работи и фирмата изпълнител на обществената поръчка за машинно гласуване \"Сиела Норма\" АД във връзка с предаването на изборните книжа и материали, и машините за гласуване до избирателните секции. В резултат на проведената среща Централната избирателна комисия информира, че процесът по предаване на изборните книжа и материали, и машини за гласуване на секционните избирателни комисии протича нормално и в срок, съобщава ЦИК. Единични са проблемите с доставка и монтаж на машини за гласуване, обяви ЦИК след среща с ръководството на полицията и фирмата-доставчик на машини за гласуване, съобщава БНР. По-рано имаше сигнали в ЦИК за проблем с графиците на доставка до секционни комисии с твърдението, че вината за това е МВР. Главен комисар Христо Терзийски, директорът на Главна дирекция \"Полиция\" коментира, че полицията изпълнява ангажимента да охранява доставката на машините до помещенията и се съобразява с графиците на районните комисии. \"На много от местата вашите техници не знаеха, че сутринта като отидат в 6 часа и си получат машините, те смятаха, че едва ли не ще отидат в СИК-овете и изборните места, ще ги монтират и ще си заминат. Няма как да стане, при условие че не са отворени самите секции\". Веселин Тодоров, директор на фирмата доставчик \"Сиела Норма\" обяснява, че фирмата не разполага с графика, по който районните комисии предават машините на секционните. На места се налага техниците да изчакват с часове, \"този график, за който ние не знаем, никой не ни е уведомил, може би е идеален. Просто ни притеснява това, че до 12, 13, 14, 15 и 16 часа дори, на много от местата хората трябва да седят и да чакат\". \"В крайна сметка оценката е, че тръгва сравнително добре днешният ден, с една добра стиковка. Ако имаме желание и воля нещата да се случат, то ще се случи\", допълва секретарят на ЦИК Севин Солакова. По думите на председателя на ЦИК Стефка Стоева по-рано, \"продължават проблемите с полицията. Почти всички техници са \"арестувани\" и чакат. Ще пропадне инсталирането. Това ми пишат, така че тук нашите успокоителни разговори как всичко е добре, това е съобщение на моя телефон. Второ съобщение от Тодоров, аз сега ще помоля да ни пишат писма, както се общува, а не да ни пращат съобщения. Това не е начин на кореспонденция. Ние не си пишем поздравления\". От заседанието става ясно, че в община Костенец няма да бъдат доставени 2 от машините за гласуване. От фирмата доставчик са отговорили на Районната комисия, че причината за това е липсата на техник. В 24-ти РИК София е доставена една машина по-малко, допълва комисията.", "date": "2019.05.25", "title": "ЦИК: Предаването на изборните книжа и машини за гласуване е нормално и в срок"}
{"url": "https://www.monitor.bg:443/bg/a/view/hamiltyn-poteglja-pryv-po-ulicite-na-monte-karlo-utre-166130", "text": "Люис Хамилтън спечели квалификация за утрешното състезание за Гран при на Монте Карло във Формула 1. Петкратният световен шампион даде всичко от себе си и излезе с микроскопична преднина пред своя съперник и съотборник Валтери Ботас, който по принцип беше по-бърз почти през цялото време. Така първа редица в утрешната надпревара е за „Мерцедес“, а от втори ред ще стартират Макс Верстапен с „Ред Бул“ и Себастиан Фетел с „Ферари“. Заради грешка в преценката на отбора Шарл Леклер отпадна още в Q1. Пиер Гасли остана пети за „Ред Бул“, а най-бърз в средата беше Кевин Магнусен с „Хаас“. Даниел Рикардо с „Рено“ намери темпо за седма позиция, като остави зад себе си двата болида на „Торо Росо“ и Карлос Сайнц с „Макларън“.", "date": "2019.05.25", "title": "Хамилтън потегля пръв по улиците на Монте Карло утре"}
{"url": "https://www.monitor.bg:443/bg/a/view/plovdivski-kriminalisti-razkriha-ubijstvo-ot-predi-10-godini-166129", "text": "Убийство от преди близо 10 години разкриха криминалисти на МВР-Пловдив. Успешната реализация е осъществена с прякото съдействие на служители от Главна дирекция \"Национална полиция\" и Института по психология към МВР. На 30 септември 2009 г. във Второ РУ в Пловдив било образувано досъдебно производство срещу неизвестен извършител във връзка с грабеж на 52-годишна жена. Според сигнала, при отнемане на дамската й чанта, срещу потърпевшата била приложена физическа сила и тя била прободена с нож в тялото, пише dariknews.bg. След получената средна телесна повреда няколко дни по-късно жената починала в болница. Наказателното производство било преобразувано. Под наблюдение на Окръжна прокуратура-Пловдив разследването било възложено на отдел „Криминална полиция“ към МВР-Пловдив, а в комплекса от процесуално-следствените действия се включили колегите им от Второ РУ и Сектор \"Базова научно-техническа лаборатория\" (БНТЛ), както и служители от отдел „Тежки престъпления“ при Главна дирекция „Национална полиция“. В края на 2018 г. съвместната работа дала положителен резултат и 32-годишният извършител на грабежа бил установен. Проведеното с него полифизиографско изследване в Института по психология на МВР доказало, че той е прекият автор на престъплението. На 22 май т.г., с постановление на Окръжната прокуратура, мъжът е привлечен като обвиняем, взета му е мярка за неотклонение „задържане под стража“ за срок до 72 часа. Работата на разследващите по цялостното документиране на случая и изясняване на всички факти и обстоятелства продължава.", "date": "2019.05.25", "title": "Пловдивски криминалисти разкриха убийство от преди 10 години"}
{"url": "https://www.monitor.bg:443/bg/a/view/prieha-v-bolnica-napadatelja-na-medicinskija-ekip-ot-goce-delchev-166131", "text": "В 16.15 ч. днес до МБАЛ-Благоевград бе транспортиран 30-годишният Николай Пилев, който към 11 ч.   и счупи задното ляво стъкло на линейката, съобщи БГНЕС. Той бе охраняван от полицаи под въздействието на успокоителни. Очаква се след консултация с психиатър да бъде настанен в специализирано отделение. Според пристигналите на адреса в центъра на Гоце Делчев, нападателят бил агресивен, шофьорът се уплашил и казал: Добре, че нямаше оръжие. Освен шофьора, в екипа са били още фелдшер и медицинска сестра, която е дърпана за ръката от Пилев, за когото нямало данни да е психично болен. Има съмнения, че той е наркозависим.  ", "date": "2019.05.25", "title": "Приеха в болница нападателя на медицинския екип от Гоце Делчев"}
{"url": "https://www.monitor.bg:443/bg/a/view/jasni-sa-polufinalistite-v-glasyt-na-bylgarija-166134", "text": "Сред оспорвана надпревара в първия голям концерт в този сезон на \"Гласът на България\" стана ясно кои са полуфиналистите в шоуто.  Това са Галина Класимирова и Атанас Кателиев от отбора на Графа, Никеца и Ива Георгиева от отбора на Иван Лечев, Христиан Ненов и Надежда Александрова от отбора на Михаела Филева, Мария Величкова и Тино Хаджиев от отбора на Камелия. Вотът отреди музикално състезание да напусне Ивана Муцкова – момичето с швейцарски паспорт и македоно-арменска кръв. Изненадващо отпадна и таксиметровия шофьор Тодор Симеонов, с когото Камелия се закани да направи дует на изпроводяк. Тодор си пожела победа в шоуто и бебе, разкривайки новината, че между кастингите на тъмно и нокаутите е успял да се ожени. Иван Лечев се раздели със Симона Симеонова от Плевен, която опита късмета си в шоуто за втори път и нажежи въздуха в залата с парчето „Моето радио“ на Маги Джанаварова и 100 Кила. Вениамин от отбора на Михаела Филева също напусна шоуто на крачка от полуфиналите, след като не събра достатъчно зрителска подкрепа.", "date": "2019.05.25", "title": "Ясни са полуфиналистите в „Гласът на България“ "}
{"url": "https://www.monitor.bg:443/bg/a/view/govoriteljat-na-cik-njama-grubi-narushenija-v-denja-za-razmisyl-166133", "text": "Към момента в ЦИК няма жалби и сигнали за груби нарушения в днешния ден за размисъл. Забранени са политическата агитация и представянето на социологически проучвания, съобщава БНР. Говорителят на комисията Александър Андреев уточни, че сигнали за покупко-продажба на гласове трябва да се подават в прокуратурата. В 00.00 часът българско време започва гласуването в избирателната секция за българите в Австралия. Сред първите, в които ще се гласува, са и секциите в Южна Корея и Япония. Последни в чужбина ще започнат изборния ден най-западните секции в САЩ и Канада. \"При всички случаи ние разглеждаме жалби, но голяма част от тях са от вчерашния ден и предходните няколко дни, защото в рамките на срока ние трябва да се произнесем. За момента за нас основното внимание е насочено към тези, които нарушават деня за размисъл, но и към подготовката на самите избори\", коментира Андреев.", "date": "2019.05.25", "title": "Говорителят на ЦИК: Няма груби нарушения в деня за размисъл"}
{"url": "https://www.monitor.bg:443/bg/a/view/abiturienti-shte-protestirat-pred-mon-zaradi-maturata-po-anglijski-ezik-166116", "text": "Абитуриенти излизат на протест пред Министерството на образованието и науката в понеделник, заради матурата по английски език, съобщава БНР. Зрелостници са недоволни и настояват чрез подписка в интернет изпитът да бъде ревизиран. Завършващите гимназисти са на мнение, че изпитът е бил пълен с граматически и правописни грешки. На матурата по предмет по избор от 40 000 зрелостници близо 14 500 избраха английския език. До момента петицията е получила над 7000 гласа подкрепа. Просветното министерство обеща да извърши проверка и призова абитуриентите да изпращат по електронна поща сигнали с конкретни сгрешени въпроси от матурата. Резултатите от изпита ще станат ясни до 13 юни.", "date": "2019.05.25", "title": "Абитуриенти ще протестират пред МОН, заради матурата по английски език"}
{"url": "https://www.monitor.bg:443/bg/a/view/cik-signalizira-za-problemi-s-dostavkata-na-mashinite-za-glasuvane-166114", "text": "Получени са сигнали за проблеми с доставката на машините за гласуване, обявиха от Централната избирателна комисия (ЦИК), цитирана от БНР. От фирмата доставчик \"Сиела Норма\" твърдят, че МВР променя предварително съгласувани графици за пренасяне на машини. Проблеми са установени в Софийска област, Враца и 23-ти район в София град. Председателят на ЦИК Стефка Стоева обяви, че ще изпратят писмо за съдействие до ръководството на МВР и до фирмата доставчик. \"Току-що съм получила съобщение. Продължават проблемите с полицията. Почти всички техници са \"арестувани\" и чакат. Ще пропадне инсталирането. Това ми пишат, така че тук нашите успокоителни разговори как всичко е добре, това е съобщение на моя телефон. Второ съобщение от Тодоров, аз сега ще помоля да ни пишат писма, както се общува, а не да ни пращат съобщения. Това не е начин на кореспонденция. Ние не си пишем поздравления\", коментира тя. Централната избирателна комисия покани на спешна среща по казуса с доставката на машините до секциите директора на Националната полиция главен комисар Христо Терзийски, допълва радиото.", "date": "2019.05.25", "title": "ЦИК сигнализира за проблеми с доставката на машините за гласуване"}
{"url": "https://www.monitor.bg:443/bg/a/view/novo-napadenie-nad-medicinski-ekip-v-goce-delchev-166125", "text": "Медицински екип е нападнат в Гоце Делчев при обслужване на адрес, съобщава БГНЕС. Сигналът е подаден от центъра на града към 11 часа, няма информация пациентът да е психично болен. Не се съобщава за пострадали медици, има щети по линейката. От БЛС съобщават, че на 18 април са изпратили писмо до европейските си партньори от CPME заради зачестилите случаи на нападения над медици. В него се казва: \"При острия дефицит на кадри в здравеопазването заради тези проблеми ние не спираме да губим опитни специалисти. Ние продължаваме да настояваме институциите в България, които са ангажирани да оказват дисциплиниращ ефект, да бъдат максимално строги и безкомпромисни. Да не се взимат предвид смекчаващите вината обстоятелства и да има ефективни присъди\". От news.bg припомнят, че на 21 януари 35-годишна жена нападна медицинската сестра от Горна Оряховица. По тази причина ден по-късно медиците от Спешната помощ в града заплашиха с колективна оставка. На 22 януари пък двама мъже и една жена нападнаха медицински екип в Отделението по хемодиализа на МОБАЛ \"Д-р Стефан Черкезов\". Заради поредните случаи на проявена агресия спрямо медицински служители министърът на здравеопазването Кирил Ананиев сезира главния прокурор и настоя разследванията да бъдат проведени по реда на бързото производство.", "date": "2019.05.25", "title": "Ново нападение над медицински екип в Гоце Делчев"}
{"url": "https://www.monitor.bg:443/bg/a/view/i-britanskijat-zdraven-ministyr-se-vkluchva-v-nadprevarata-za-premier-166115", "text": "Британският министър на здравеопазването Мат Ханкок заяви днес, че се включва в надпреварата за нов лидер на Консервативната партия, предаде Ройтерс. Ханкок е петият кандидат за приемник на Тереза Мей на премиерския пост във Великобритания. Освен него претенденти са бившият външен министър Борис Джонсън, сегашният Джереми Хънт, министърът на международното развитие Рори Стюарт и бившата министърка на труда и пенсиите Естер Маквей. \"Ще участвам в надпреварата за определяне на новия премиер, защото съм убеден от дъното на душата си, че се нуждаем от лидер за бъдещето, а не само за сегашния момент. Разбира се, че трябва да реализираме Брекзит и аз ще го направя\", каза Ханкок пред радио Би Би Си. Тереза Мей обяви вчера, че ще се оттегли от лидерския пост в Консервативната партия на 7 юни, след като призна поражението на опитите си да прокара в британския парламент споразумението с Европейския съюз за Брекзит.  ", "date": "2019.05.25", "title": "И британският здравен министър се включва в надпреварата за премиер"}
{"url": "https://www.monitor.bg:443/bg/a/view/zapochna-pyrvijat-jiv-koncert-na-glasyt-na-bylgarija-166132", "text": "Емигранти атакуват четвъртфиналите на „Гласът на България“ - Ива Георгиева, Тодор Симеонов и Христиан Ненов са сред фаворитите за голямата награда от 50 000 лв. Дали ще сбъднат мечтата си да започнат музикалния си път в родината вече зависи изцяло от зрителите. Парите от sms-и ще помогнат за възраждането на едно от емблематичните културни средища в София – Националния студентски дом. Събраните средства от вота ще бъдат дарени за възстановяването на опожарените помещения.  Първият голям концерт стартира с общо изпълнение на участниците, а след това Ива Георгиева откри състезанието с емоционално изпълнение. В в очите на Иван Лечев и публиката сълзите бяха заменени от чиста пробра възхищение. За хубавицата от Варна шоуто е трамплин към завръщането й у нас след успешна кариера в Дубай. След появата й на сцената Лечев беше категоричен, че Ива трябва да спечели „Гласът на България“.  Тази вечер всичките 12 четвъртфиналисти влизат в последния етап от битката помежду си. Всичко вече е в ръцете на зрителите и те ще изпратят 8 от тях на полуфинала, а четирима ще отпаднат от музикалното риалити.", "date": "2019.05.25", "title": "Започна първият жив концерт на „Гласът на България“"}
{"url": "https://www.monitor.bg:443/bg/a/view/obshto-401-000-sa-s-pravo-na-glas-vyv-varnenska-oblast-166117", "text": "Общо 401 000 души са с право на глас във Варненска област, като малко над 293 000 от тях са избирателите във Варна. Това съобщи председателят на Районната избирателна комисия, Велин Жеков. В утрешния изборен ден за членове на Европейския парламент във Варна ще отворят общо 404 избирателни секции. В областта общият брой на секционните избирателни комисии е 639. Три са подвижните, като една от тях е в район „Приморски“ във Варна, а останалите две са във Вълчи дол и Дългопол. В събота секционните избирателни комисии получиха съответните изборни книжа и материали, в това число и бюлетините. При раздаването задължително присъстваха по трима представители от всяка секция. Материалите се поставяха в съответното помещение, което се запечатваше. Стаите ще бъдат отворени в 7 часа, при започването на изборния ден. „Що се отнася до машините за гласуване, те също бяха разнесени по съответните секции. На всяка бе направен тест дали работи, дали не е използвана и в нея не е въведен никакъв резултат\", коментира още председателят на РИК-Варна. Към момента няма подадени жалби и сигнали. На сайта на комисията са обявени 6 телефона и факс, на които може да се подава информация за нередности, свързани с изборния процес, каза още Велин Жеков. Сигнали и жалби ще се приемат и на място в РИК, която ще работи в Двореца на културата и спорта.", "date": "2019.05.25", "title": "Общо 401 000 са с право на глас във Варненска област"}
{"url": "https://www.monitor.bg:443/bg/a/view/zaporiraha-imoti-i-smetki-za-nad-9-mln-lv-na-kmeta-na-septemvri-i-syprugata-mu-166118", "text": "Заради иск на Антикорупционната комисия за над 9 милиона лева Пазарджишкият окръжен съд запорира сметки и имоти на кмета на Септември Марин Рачев, на съпругата му и на свързани с тях фирми. Претенциите на комисията са за незаконно придобито имущество, предаде БНР. Решението на комисията е на база шест тома доказателствен материал, част от който е и прословутото тефтерче, което бе открито в спалнята на Рачев при обиска през февруари миналата година. В него са записани големи суми пари и инициали на хора. Тогава Специализираната прокуратура му повдигна обвинение за източване на общината като действащ кмет. А ето каква беше реакцията на Инициативния комитет \"Да спасим община Септември\", който предизвика проверките. \"Продължаваме да питаме защо Министерството на финансите бездейства, след като Община Септември е във фактическа неплатежоспособност, тоест фалит, и на сайта на Министерството е посочена информация за поети задължения от над 22 милиона лева, без да е ясно за какво са тези поети задължения\", заяви адвокат Николай Баташки. Определението за запор на имотите и банковите сметки на Рачев и кръга около него не е окончателно, но обжалването му пред Пловдивския апелативен съд не спира изпълнението му. Преди седмица Рачев получи условна присъда от 2 години и половина заради укрити данъци в големи размери за период преди да стане кмет на Септември.", "date": "2019.05.25", "title": "Запорираха имоти и сметки за над 9 млн. лв. на кмета на Септември и съпругата му"}
{"url": "https://www.monitor.bg:443/bg/a/view/ana-i-shvejni-chakat-vtoro-dete-166122", "text": "Бившата №1 в женския тенис Ана Иванович и съпругът й Бастиан Швайнщайгер чакат второ дете. Двамата споделиха радостната новина на профилите си в Туитър. Победителката от „Ролан Гарос“ 2008 и световният шампион с Германия за 2014 година публикуваха една и съща снимка, на която са наредени четири чифта обувка – мъжки, дамски, детски и бебешки. Както е известно, Иванович и Швайнщайгер се венчаха във Венеция на 12 юли 2016 година. През март 2018 година се роди и синът им Лука. \r\n", "date": "2019.05.25", "title": "Ана и Швейни чакат второ дете"}
{"url": "https://www.monitor.bg:443/bg/a/view/georgi-iliev-chist-sym-pred-sebe-si-i-pred-gospod-166119", "text": "Футболистът Георги Илиев, който беше обвинен от ръководството на „Черно море“, че е играл симулативно в мач срещу ЦСКА (1:3), публикува кратко изявление по темата. „Името Георги Илиев значи чест, морал, мъжество и характер! Истината ще възтържествува! Чист пред себе си и чист пред Господ”, гласи постът на футболиста в социалната мрежа Instagram. Профилът на Георги Илиев е създаден наскоро и в него има само една публикация. Георги Илиев беше капитан на „Черно море“, поне до вчера. От ръководството на клуба извадиха играча от групата за двубоя срещу „Лудогорец“, както и още петима негови съотборници, заради обвинения, че са играли симулативно в последния двубой на тима срещу „червените”. Друг от обвинените - Иван Дюлгеров, който също повече няма да бъде част от „Черно море“, използва „Фейсбук“, за да коментира случилото се в последните два дни. \"Чест, морал, достойнство! Истината ще възтържествува! Чист съм пред себе си, чист пред Господ\", написа и младият страж в профила си в социалната мрежа. Освен двамата отстранени от клуба бяха Георги Китанов, Петър Витанов, Виктор Генев и Пламен Димов. Старши треньорът на варненския отбор Илиан Илиев заяви, че това е решение на клубното ръководство. Според Sportal.bg футболистите доброволно се подложили на полиграф и дори предоставиха документи с резултатите от него, от които се вижда, че са чисти.", "date": "2019.05.25", "title": "Георги Илиев: Чист съм пред себе си и пред Господ"}
{"url": "https://www.monitor.bg:443/bg/a/view/taseva-i-ansambylyt-shte-ni-predstavjat-na-evropejskite-olimpijski-igri-166124", "text": "Катрин Тасесва и ансамбълът при жените (Лаура Траатс, Ерика Зафирова, Симона Дянкова, Мадлен Радуканова и Стефани Кирякова) са заявени за участие в турнира по художествена гимнастика на Европейските игри в Минск. Състезанията в този спорт ще се състоят на 22 и 23 юни в „Минск Арена”, като ще бъдат раздадени 8 комплекта медали - многобой индивидуално и ансамбли, както и на отделните уреди и в двете категории. „Минск Арена” ще посрещне всички гимнастически спортове в рамките на Европейските игри. Залата ще бъде за 8000 зрители.  В състезанието могат да участват максимум 52 състезателки - 12 индивидуални гимнастички и 8 ансамбъла. Според правилата, грациите трябва да са навършили или да навършват 16 години в годината на състезанието. Европейските игри не са квалификация за турнира по художествена гимнастика на олимпиадата в Токио през 2020 година.", "date": "2019.05.25", "title": "Тасева и ансамбълът ще ни представят на Европейските олимпийски игри"}
{"url": "https://www.monitor.bg:443/bg/a/view/trima-ot-ranenite-v-lion-sa-vse-oshte-v-bolnica-166112", "text": "Трима от 13-те ранени при вчерашното нападение в центъра на френския град Лион са все още на лечение в болница, предадоха местните медии, като цитират кмета на Лион. Жерар Колон каза пред телевизия Бе Еф Ем, че само един от тримата, оставащи в болница, е в сериозно състояние и че е можело \"нещата да са по-зле\". Специалисти по борба с тероризма разследват експлозията, станала около 17,30 ч. местно врече вчера до пекарна на ул. \"Виктор Юго\", в пешеходна зона на Лион. Полицията публикува в Туитър призив към свидетели и снимка от охранителни камери на заподозрян, когото нарече опасен. Причината за експлозията още не е ясна. Според медии заподозреният избягал с велосипед, след като оставил взривното устройство.", "date": "2019.05.25", "title": "Трима от ранените в Лион са все още в болница"}
{"url": "https://www.monitor.bg:443/bg/a/view/frenskata-policija-pusna-snimka-na-bombadjijata-i-pomoli-za-sydejstvie-166105", "text": "Френската полиция отправи апел за информация относно издирвания за взривното устройство, поставено до пекарна в Лион вчера. При експлозията бяха ранени 13 души, сред които и дете на 8 години. Бомбата избухна на оживена улица в центъра на третия по големина френски град. Пострадалите са с повърхностни наранявания. Прокуратурата е поела разследването на случая, а по обществените места са засилени мерките за сигурност, предаде Би Би Си. Полицията разпространи кадър от камери за видеонаблюдения с образа на заподозрения. От там допълват, че мъжът е облечен с тъмно горнище с дъгли ръкави и светли къси панталони. Според полицаите той би трябвало да е на около 30 години и е използвал черно планинско колело. Взривното устройство, за което се твърди, че било пълно с винтове, болтове и гайки, експлодира вчера около 17,30 часа местно време на улица \"Виктор Юго\", в историческия център на града, между реките Саон и Рона. Рецепционист в хотел наблизо споделя пред френски медии, че \"взривът бил оглушителен\". \"Видях как хората тичат, паникьосват се и викат\", добави той. \r\n", "date": "2019.05.25", "title": "Френската полиция пусна снимка на бомбаджията и помоли за съдействие"}
{"url": "https://www.monitor.bg:443/bg/a/view/katastrofa-zadrysti-carigradsko-shose-v-sofija-166106", "text": "Катастрофа с няколко автомобила причини задръствания по \"Цариградско шосе\" в столицата в района на бившия хотел \"Плиска\", съобщава БНР. Микробус и две леки коли са се ударили. Няма пострадали хора. Нанесени са само минимални щети. 18 души са пострадали при 14 катастрофи през изминалото денонощие на територията на страната. На територията на София е имало 23 леки и 2 тежки катастрофи. Двама души са ранени. От началото на месеца са загинали 29 души и 506 са ранени при 391 произшествия. От началото на 2019 г. общо са загинали 172 души, а 2703 души са ранени при 2134 катастрофи. При сравнение с реалните данни за загиналите (187) през същия период на 2018 г. се отчитат 15 (петнадесет) по-малко загинали участници в движението по пътищата през 2019 г.", "date": "2019.05.25", "title": "Катастрофа задръсти „Цариградско шосе“ в София"}
{"url": "https://www.monitor.bg:443/bg/a/view/vajno-za-shofiorite-alternativni-marshruti-prez-pochivnite-dni-166109", "text": "В участъците с ремонт на автомагистралите \"Тракия\" и \"Хемус\" има две ленти за София и една за Бургас и Варна, съобщават от АПИ. Алтернативен маршрут на автомагистрала \"Тракия\" в посока Бургас е Подбалканският път I-6, а на автомагистрала \"Хемус\" в посока Монтана и Видин - проходът \"Петрохан\" и Искърското дефиле. На 26 май, от 12.00 до 20.00 ч., движението на камионите над 12 т ще бъде преустановено по автомагистралите и по най-натоваренитe пътища. Ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е автомагистрала \"Струма\". Карта с временната организация на движението на моторните превозни средства над 12 т по участъците от републиканската пътна мрежа в почивните дни е публикувана на сайта на АПИ.", "date": "2019.05.25", "title": "Важно за шофьорите: Алтернативни маршрути през почивните дни"}
{"url": "https://www.monitor.bg:443/bg/a/view/cska-obvinenijata-sreshtu-nas-sa-insinuacii-166108", "text": "Ръководството на ЦСКА излезе с официална позиция, в която категорично отхвърли твърденията, че 6 играчи на „Черно море“ са отстранени от варненския отбор, защото са играли симулативно в мача с “армейците” преди няколко кръга. От ЦСКА категорично отрекоха тези твърдения и дори заявиха, че е възможно да извадят клуба от договора за телевизионни права и мачовете на тима да не бъдат излъчвани по телевизията. “Футболният сезон завърши, но след последния мач върху нас се изля поредната доза медийна помия. За да се отклони вниманието от случващото се на стадиона в Разград, което в крайна сметка реши изхода на първенството, услужливо сайтове и медии подеха в хор новата долнопробна инсинуация и откровена лъжа, че половин отбор на „Черно море“ са се провалили на детектор на лъжата заради двубоя с ЦСКА и затова са освободени от тима си. Искаме отговорно и категорично да заявим, че клубът ни не използва подобни начини за печелене на срещите си. Обвиненията срещу нас са инсинуации, целящи да ни компрометират и същевременно да прикрият очевадната липса на феърплей при решаване на спора за титлата. Призоваваме обвиняващите ни да излязат официално, аргументирано и с конкретни факти да докажат “вината” ни. Не само да се шушумуши и разни писарушки да ни петнят името. Да се сезират и самосезират всякакви институции! Ние не се притесняваме, защото съвестта ни е чиста, но явно има хора, които треперят само при мисълта за нас и денонощно умуват каква интрига да сътворят. С времето – от жалка, по-жалка… Същевременно ЦСКА пита – как така всичко “избухва” 20 дни по-късно? Защо е намесен и вторият вратар, който дори няма право да играе по договор срещу ЦСКА. Не можаха ли да измислят нещо ново, а повтарят порното отпреди 7 години в Перник? Бумеранг от лъжи, който ще се върне, защото за да прикрият далаверата не се поколебаха да очернят дори хора като Георги Илиев, например, градил добро име две десетилетия… Но явно няма стари и млади в нечистите им жертвоприношения. Затова и 17-годишно момче беше поставено на вратата… Това са само някои от фактите, които обясняват защо на “Армията” имаше драма, а в Делиормана – измама. Имаме и още въпроси, но ЦСКА е много голям, за да прави удоволствие и да се обяснява на слабите и неталантливи “сценаристи”, съшили всичко с бели конци. Крайно възмутени сме и от отношението на медии, които по пряк и косвен път са свързани с човек, контролиращ и притежаващ телевизионните правата на шампионата. Това е добре обмислена и целенасочена атака. И ако досега страдахме предимно от тенденциозност в съдийството, това вече е удар под кръста, който иска окончателно да ни повали. Естествено, че тези страхливци няма да успеят! Длъжни сме да заявим обаче, че ако тези медии продължат с подобно неуважително, уронващо реномето и името на клуба ни отношение, ако не спрат с тези грозни атаки и лъжи, ЦСКА ще предприеме радикални мерки да не бъде занапред част от тази воняща медийна среда. И по-конкретно, ще обмислим начин как да се преразгледа участието ни в договора за собственост на телевизионните права и ние да не бъдем отразявани от тези навързани като свински черва медии, сайтове и телевизии. Не е тайна, че ЦСКА генерира най-голям зрителски интерес и рейтинг на гледаемост. Готови сме обаче на крайни действия само и само да защитим честта на армейския клуб”.", "date": "2019.05.25", "title": "ЦСКА: Обвиненията срещу нас са инсинуации"}
{"url": "https://www.monitor.bg:443/bg/a/view/trymp-i-melanija-pristignaha-v-tokio-2-ch-sled-zemetresenie-166111", "text": "Президентът на САЩ Доналд Тръмп и съпругата му Мелания пристигнаха днес на държавно посещение в Япония. Тръмп ще стане първият държавен ръководител, който ще се срещне с новия император Нарухито. Американският държавен глава и първата дама пристигнаха в Токио с президентския самолет Еърфорс-1 след 14-часово пътуване. Два часа преди това японската столица бе разтърсена от земетресение с магнитуд 5,1, но предупреждение за цунами не бе издадено. Освен в Токио, където спред очевидци са се разлюляли сгради, трусът бе усетен и в десетки други японски градове. Тръмп има честта да бъде първият държавен глава, поканен да се срещне с император Нарухито, възкачил се на престола на 1 май, след като баща му абдикира, отбелязва Асошиейтед прес, цитирана от БТА. Американският президент ще бъде посрещнат в Япония с най-големи почести, ще може да играе голф и да връчи купа, носеща неговото име, ще отиде и на шампионат по сумо. Японският премиер Шиндзо Абе, който е може би най-близкият приятел на Тръмп в световната политика, ще използва посещението, за да продължи кампанията си, позволила му досега да избегне опасността от налагане на потенциално унищожителни американски мита на японските автомобили, отбелязва АП. Белият дом заяви, че визитата на Тръмп става в \"исторически момент за Япония\" и показва, че съюзът между двете страни е по-силен отвсякога.", "date": "2019.05.25", "title": "Тръмп и Мелания пристигнаха в Токио 2 ч. след земетресение"}
{"url": "https://www.monitor.bg:443/bg/a/view/uchrediha-asociacija-na-rozoproizvoditelite-166123", "text": "В Карлово беше учредена национална асоциация на розопроизводителите. Основната ѝ цел е да обедини всички производители на розов цвят в страната и отрасъла да излезе от сивия сектор. В нея могат да членуват както големите, така и по-малките розопроизводители, съобщи БНТ. \"Идеята е да се обединим, да сме представители на истинските розопроизводители в България - това е най-важното, от там на нататък да работим с институциите, за да договорим коректно и справедливо субсидиране на бранша и трябва да бъдем медиатор в отношенията с преработвателите\", заяви за БНТ председателят на асоциацията Христо Николов. В момента най-големият проблем пред розопроизводителите е недостигът с работната ръка. Те посочиха, че много от цвета остава необран, защото няма достатъчно берачи. Пред държавата розопроизводителите ще настояват за финансово подпомагане на биопроизводителите и за субсидиране на база произведена и реализирана продукция. Изкупната цена за килограм розов цвят към момента е 2.50 лева. Очакванията са, че цената ще се задържи до края на кампанията, тъй като добивите ще бъдат значително по-малки в сравнение с миналата година.", "date": "2019.05.25", "title": "Учредиха асоциация на розопроизводителите"}
{"url": "https://www.monitor.bg:443/bg/a/view/otpechatvat-3d-banja-za-den-166107", "text": "Технологията за 3D печат указва голямо въздействие в сферата на архитектурата и строителството. Вече е в ход, план за изграждането на първия в света 3D-отпечатан квартал, като вече отдавна технологията е използвана за 3D-отпечатването на офиси и къщи. Това позволява, 3D принтера да изгради банята бързо, полагайки на зиг-заг слой върху слой, докато структурата не бъде завършена. Екипът е отпечатал две предварително изградени бани, като доказателство на концепцията, отпечатвайки едната за 9 часа, а другата, която е малко по-голяма за 12 часа. След като бъде изградена банята, в рамките на пет дни се поставят плочки, мивка, огледало, душ, тоалетна и отводнителна система. Вече завършена, по-евтината и по-екологична предварително изградена баня може да бъде транспортирана до строителната площадка и вградена в сградата, предоставяйки редица ползи. Сега екипът работи за получаването на одобрение от съответните строителни власти, за да изпробва технологията.  ", "date": "2019.05.25", "title": "Отпечатват 3D баня за ден"}
{"url": "https://www.monitor.bg:443/bg/a/view/nameriha-obesen-izcheznalija-petyr-amov-166113", "text": "Тази сутрин случаен гражданин на Благоевград, който се разхожда редовно в местността Ловен дом, се е натъкнал на ужасяваще гледка. На дърво е видял увиснало на въже тяло на човек, след което веднага е позвънил на тел.112. Оказало се, че това е Петър Амов, който изчена на 11 май и близките му го обявиха за национално издирване. „Да, за съжаление, това е тялото на Петър Иванов Амов, потвърди за Агенция \"Монитор“ старши комисар Николай Хаджиев, директор на ОДП-Благоевград. Според колегите, потвърдено и от медиците, тялото от доста дни е висяло на въжето в гъстата гориста местност над града и затова досега не е било забелязано.“ Припомняме, че за последно Амов е бил видян от свои роднини около обяд на 11 май на търговската улица „Тодор Александров“, зад бившия ГУМ и днешно „Ларго“ в центъра на Благоевград. Там наблизо се намира антикварна книжарница и Пепи почти всеки ден се отбивал при своя приятел антиквар, като играели с часове табла. Петър Амов е син на известния в града професор по физика от Югозападния университет „Неофит Рилски“ Иван Амов. Средното си образование Петър получава в Езиковата гимназия „Людмил Стоянов“. След това завършва бакалавърска степен в първия випуск на Американския университет в България. После с младото си семейство заминават за Торонто, Канада, където пребивава десет години. Завръща се сам в България през 2011 година и отново се установява в родния си град Благоевград. Първоначално започва работа като хоноруван преподавател по английски език в Техническия факултет на Югозападния университет, но се отказва поради заболяване. Съпругата и дъщеря му - Марина и Ивета, остават в Канада.  „Пепи е разведен с жена си, но това не го промени така, както стана след смъртта на татко му през януари тази година. Изведнъж стана изплашен, несигурен, колеблив и много мълчалив, споделя с болка неговият връстник и приятел от ученическите години Димитър Кочев. - С брат му Велизар също сме големи приятели. Той отдавна живее и работи в Канада, през януари си дойде за погребението на баща им и си замина. С двамата пихме кафе на 16 януари. Брат му е съвсен различен, Пепи е много чувствителен. Преди 10 дни му звънях, за да се видим, но телефонът му беше изключен“, сподели още приятелят му Димитър. Според него Петър е от няколко години трудоустроен, имал е заболяване в кръста, но напоследък е работил по заместване като учител по английски в гимназията по строителство, бившия Строителен техникум. Живее сам с майка си. На Димитър Кочев Пепи е  показвал снимки на дъщеря си, която сега е на 19 години, много е хубава. Разказвал му е, че в Торонто е карал такси, но след 10 години е решил да се върне, каза приятелят му Димитър Кочев.  ", "date": "2019.05.25", "title": "Намериха обесен изчезналия Петър Амов"}
{"url": "https://www.monitor.bg:443/bg/a/view/dyrjavata-obuchava-eksperti-po-zashtita-na-dannite-za-firmite-166102", "text": "Регулаторът на личните данни ще може да обучава служители за защитата им. Текстове на приетия без много обсъждане през февруари закон, който добави европейския регламент GDPR в българското законодателство, овластяват допълнително Комисията за защита на личните данни (КЗЛД) да провежда занятия по темата. Регулаторът се прояви в друга светлина и остана извън прожекторите. В медиите широко дискутирани бяха възможностите за цензуриране на медиите, затваряне на публични регистри и злоупотреба с власт като част от последиците от приетите промени в закона. Една от критиките преди приемането на промените беше, че се     на предвиденото обучение. КЗЛД е и единствената институция, която има правомощие да контролира длъжностните лица по личните данни, в т. ч. и обучените от нея, което създава сериозен потенциал за конфликт на интереси. „Това не означава, че останалите обучения не могат да съществуват. Комисията става законен участник в процеса на обучения на служителите“, коментира пред „Монитор“ Цанко Цолов, член на Комисията за защита на личните данни. В закона се посочва, че комисията ще издава сертификат на лицата, преминали обучение след успешно положен изпит. Документът ще се издава за срок от три години. След изтичането на срока сертификатът ще се подновява отново след успешно положен изпит при условия и по ред, определени от регулатора. Сред особеностите е, че     на служба или изпълнение на функциите на длъжностно лице по защита на данните. „С промените не се поставя и условие задължително всички служители по сигурността на данните да преминат през комисията за сертифициране“, уточнява Цолов. Обучаващите ще преминават през входно ниво, уеднаквяване на нивото им, лекции и накрая ще се полага изпит. Курсът ще продължава от седмица до месец. Регулаторът ще събира такси за обучението, освен в случаите, когато занятията са организирани и проведени по инициатива на комисията. Сумите ще се определят с тарифа, одобрена от Министерския съвет по предложение на комисията. Единствено липсата на средства забавя започването на обученията. Вече съществува разработена програма и лекции, но мястото за занятия продължава да е основен проблем. Има сграда в близост до седалището на КЗЛД, за която са необходими средства за ремонт. Иначе регулаторът има готовност да провежда лекции и онлайн със система, но за изработването й в момента кандидатства по европейски проект.", "date": "2019.05.25", "title": "Държавата обучава експерти по защита на данните за фирмите"}
{"url": "https://www.monitor.bg:443/bg/a/view/v-4-dyrjavi-glasuvat-za-evroparlament-dnes-166103", "text": "Днес е третият ден на вота за Европейски парламент, който се провежда от 23 до 26 май. Днес гласуването продължава в Чехия, в Латвия, Словакия и Малта. Първи вече дадоха своя вот във Великобритания и Холандия. Обединеното кралство участва, въпреки решението си да напусне Европейския съюз, тъй като политиците на Острова не постигнаха съгласие по споразумението за Брекзит и датата му се отложи за 31 октомври т.г. Предварителни резултати не са оповестени. Броенето на бюлетините в Обединеното кралство ще започне в неделя вечерта. Изключение е Северна Ирландия, където гласуването ще започне в понеделник в 8 часа сутринта местно време, тъй като според християнските традиции, съблюдавани в областта, неделя е ден за почивка. Вчера, във втория ден, гласува Ирландия и започнаха изборите в Чехия. Вотът в останалите държави-членки, сред които е и България, са на 26 май, неделя. Официалните резултати ще започнат да се обявяват, след като приключи гласуването във всички държави-членки.", "date": "2019.05.25", "title": "В 4 държави гласуват за Европарламент днес"}
{"url": "https://www.monitor.bg:443/bg/a/view/4-pyti-poveche-danychni-deklaracii-v-gyrcija-166104", "text": "4 пъти повече данъчни декларации са били подадени досега в Гърция, в сравнение с първите четири и половина месеца на миналата година, пише днес сайтът на вестник „Катимерини”. До 18 май 2018-та броят им е бил 682 150, а през тази година (до 23 май 2019 г.) са подадени 1 560 252 и по тази причина е много малко вероятно срокът, който изтича на 30 юни да бъде удължен. Статистиката на данъчната служба на Гърция сочи още, че 26,01% от данъкоплатците ще трябва да плащат допълнителен данък върху доходите си от предходната година, като общата сума се изчислява на 330,57 млн. евро. Средният данък за тези отчети е 590 евро. 62,59% от данъкоплатците няма да има да довнасят данъци и сметките им с хазната са „на нула”. Други около 11,4% от подалите досега декларации или 245,469 лица ще им се възстановяват надвзети суми, средно по 268 евро.", "date": "2019.05.25", "title": "4 пъти повече данъчни декларации в Гърция"}
{"url": "https://www.monitor.bg:443/bg/a/view/pochina-nobelovijat-laureat-po-fizika-myri-gel-man-166110", "text": "Американският учен Мъри Гел-Ман, който е носител на Нобелова награда за физика за приноса си за класификация на елементарните частици и за откритията си, свързани с тяхното взаимодействие, почина на 89-годишна възраст. Това бе оповестено на сайта на основания от него институт Санта Фе в щата Ню Мексико. \"Поднасяме най-дълбоките си съболезнования на семейството, приятелите и колегите на Гел-Ман в тези трудни времена\", се казва в съобщението. Ученият е починал в дома си. Причините за смъртта му не се съобщават. Мъри Гел-Ман получи Нобелова награда за физика през 1969 г.", "date": "2019.05.25", "title": "Почина Нобеловият лауреат по физика Мъри Гел-Ман"}
{"url": "https://www.monitor.bg:443/bg/a/view/prikluchenijata-na-ivo-arykov-ot-istanbul-do-slynchev-brjag-166000", "text": "Първи снимачен ден в Истанбул. Стоиш мирно в продължение на шест часа, за да може тялото ти да попие татуировките на руски мафиот. Часовникът тиктака, а ти за отрицателно време трябва да влезеш в образ и да научиш бойна каскада. Така започва приключението на Иво Аръков в Турция, където отскочи за месец време, за да се снима рамо до рамо с местната суперзвезда Къванч Татлъту. Въпросната каскада, която е първото изпитание за родния левент в южната ни съседка, е бой срещу три момчета. „Първият снимачен ден трая общо около 18 - 20 часа. Колкото и да изглежда ефектно, Трябва да си научиш движенията – кога да се навеждаш, кога да удряш, както и да внимаваш да не нараниш партньора си. Юмруците трябва да минават на сантиметри от лицето. Опитът, който имам до момента с подобни каскади и продукции, ми помогна да науча хореографията за около 30 минути. Успях да впечатля и хореографа“, разказа пред „Монитор“ Иво. В образ пък успял да влезе точно за час и половина, което е негов личен рекорд. Да се върнем към самото начало. В един слънчев ден от bTV питат Аръков би ли се снимал в турски сериал. „Естествено, защото турските сериали са много гледани и се харесват на широката аудитория“, повтори ни отговора си той. И след време стяга куфарите за южната ни съседка с идеята, че ще влезе в униформата на български полицай - малка роля, която ще му отнеме само два снимачни дни. „В първия ден, в който пристигнах в Турция, се оказа, че ролята ми е започнала да придобива друг вид. Не беше това, което очаквах. Имах много забавна първа среща с режисьорите и с Къванч, защото беше изследователска. Взаимно се изследвахме. Те не знаеха какъв съм като човек, какъв съм като актьор, само бяха чували разни слухове. Имаше закачки от сорта на „Колкото и да те харесваме, Къванч трябва да те убие накрая“, сподели ни водещият на „Мармалад“. Екипът от Турция получава сценария няколко дни преди снимките. От турски те трябвало да го преведат на руски, а по негова молба и на английски. „Защото това, което ми го носеха на руски, изглеждаше като преведено с Гугъл преводач. Нямаше никаква логика в изреченията. На английски пък виждаш, че има пропуснати реплики. Имаше момент, в който аз не мога да разбера какво точно казвам. Беше доста сложно“, разказа ни Иво. Както „Монитор“ първи писа, по време на дългия снимачен ден Аръков забавлява колегите си в Истанбул и с песни. Той припява хитове на Таркан с тях, а едно от видеата с изпълненията му стана достояние и на последователите му в социалните мрежи. С това шеговито се подготвя за още едно от изпитанията си на терен. От екипа решили да му дадат и пет сцени на турски, които обаче да заснеме наведнъж. „Изпаднах в шок, защото това се превърна в един минимонолог на турски. и никой да не го знае. Ти говориш чужд език, който хората разбират. Ако правиш грешки или говориш с акцент, това не стои добре на екран, особено ако играеш личност, която отправя заплахи“, допълни той. Турските медии и колегите му обаче прегърнали произношението му, което за него е още един повод за гордост. Сериалът носи името „Ирония на съдбата“ и е криминална драма. Сюжетът се върти около героя на Къванч Татлъту, който е полицай. Той се сблъсква с руски мафиот, в чиито обувки се разхожда Аръков. Поредицата ще се завърти по bTV в предстоящите тв сезони. Междувременно се очаква по канала скоро да стартира друг сериал с участието му - „Слънчев бряг“. Високи градуси, море, любов и поводи за усмивки. Това е в основата на романтичната комедия, в която Иво ще си партнира с Бойко Кръстанов, Явор Бахаров, Боряна Братоева, Лидия Инджова, Евелин Костова и Надежда Иванова. „Бате Младен също е роля, с която се гордея. Сериалът е качествен, много добре заснет и е продукт, който наистина много харесвам. Предполагам, ще има и нови сезони на „Слънчев бряг“, издаде ни той. Свикнали сме да виждаме Иво в най-различни образи. Той се надява един ден да се разпише с участие и във фентъзи продукция. „Това, което винаги съм си мечтал, е да участвам в нещо приказно, отдалечено от реалния свят. Подобни роли ще са предизвикателство за мен, защото няма как да извличаш опит от истинския живот“, категоричен е актьорът. Що се отнася до свободното време на Аръков – то е уплътнено със спорт и тренировки. „Когато има сняг, обичам да карам сноуборд, когато е топло – да съм на сърф. За съжаление тази година не успях да се кача на сърф, но наваксах със сноуборда“, сподели той. Във всеки свободен ден Иво отделя поне по 60 минути за тренировки, като в най-добрия случай вае тяло по цели три часа. „Което е тотално щастие за мен“, намигна той.", "date": "2019.05.25", "title": "Приключенията на Иво Аръков от Истанбул до Слънчев бряг"}
{"url": "https://www.monitor.bg:443/bg/a/view/pobeditelite-v-igra-na-tronove-klasacii-165983", "text": "Валар Моргулис! Зимата дойде и кървавата сага „Игра на тронове“ направи последен реверанс пред многобройната си армия от фенове в началото на седмицата. Финалният епизод остави горчив послевкус за мнозина, което важи за слабия последен сезон като цяло. Фентъзи епосът обаче промени телевизионната история завинаги и определено има с какво да се помни. Телеманиаците вече са в очакване на петте сериала, които също ще влязат в дълбините на света на Джордж Р. Р. Мартин. Засега се знаят подробности само за един от тях - „Кървавата луна“. Поредицата ще е предистория на „Игра на тронове“, а сюжетът ще се завърти около Децата на гората, Нощния крал и свитата му от бели бродници. Екипът вече разпъна снимачния сет в Белфаст, а готовият продукт ще излезе на екран най-рано догодина. По време на чакането не ни остава друго, освен да превъртаме сцените, с които битката за Железния трон спечели сърцата ни първоначално. С носталгично намигване „Монитор“ събра най-доброто от най-доброто.", "date": "2019.05.25", "title": "Победителите в „Игра на тронове“ (КЛАСАЦИИ)"}
{"url": "https://www.monitor.bg:443/bg/a/view/top-5-naj-zapomnjashta-se-smyrt-v-igra-na-tronove-165985", "text": " – Първото място в тази класация безапелационно е за Джофри, който има подозрителна външна и поведенченска прилика с римския император Калигула. Той е сред най-мразените телевизионни образи в историята и предизвика масова омраза до такава степен, че актьорът Джак Глийсън се отказа повече да излиза на екран.  – В секундата, в която главата на главния герой Нед Старк пада, и то още в първи сезон, „Игра на тронове“ се превърна в любим сериал на мнозина. Точно заради този обрат, Нед почти оглавява класацията.  – Hodor, Hodor... Hold the door! Смъртта е постоянен спътник в сюжета и след първия сезон трудно се трогваш от масовото клане. Изключение от правилото ще остане гигантът с малък умствен капацитет и голямо сърце Ходор, който със своята саможертва спаси нелепия избор за крал – Бран.  – Синът ти, който ненавиждаш, да те застреля с арбалет, докато си в тоалетната – със сигурност никой не мечтае за такава смърт.  – Тук снимката говори сама по себе си. Грегор Клегейн а. к. а. Планината буквално премаза принц Оберин Мартел.  ", "date": "2019.05.25", "title": "Топ 5: Най-запомняща се смърт в \"Игра на тронове\""}
{"url": "https://www.monitor.bg:443/bg/a/view/top-5-epizodi-s-naj-visok-rejting-v-igra-na-tronove-165987", "text": "Петте най-високо оценени епизода на \"Игра на тронове\" си поделят челната позиция, тъй като всеки от тях е с рейтинг 9,9 от 10. Това са:", "date": "2019.05.25", "title": "Топ 5: Епизоди с най-висок рейтинг в \"Игра на тронове\""}
{"url": "https://www.monitor.bg:443/bg/a/view/spasiteli-nameriha-deca-izgubili-se-v-lozenska-planina-166101", "text": "Спасителна акция за издирване на две деца е провела Планинската спасителна служба. За „Дарик“ дежурният в Службата каза, че момиче и момче на възраст между 14 и 15 години са се загубили в Лозенската планина. Сигналът е получен на телефон 112 в 23.30 часа вчера вечерта. В 2.30 през нощта децата са намерени в добро здравословно състояние и са транспортирани. Петима планински спасители са участвали в акцията.", "date": "2019.05.25", "title": "Спасители намериха деца, изгубили се в Лозенска планина"}
{"url": "https://www.monitor.bg:443/bg/a/view/top-5-naj-dobyr-saundtrak-v-igra-na-tronove-ch-ujte-pesnite-tuk-165997", "text": "Всеки добър телевизионен продукт впечатлява и със саундтрака си. Това важи с пълна сила и за поредицата \"Игра на тронове\". Ето кои са петте любими музикални теми на феновете.", "date": "2019.05.25", "title": "ТОП 5: Най-добър саундтрак в \"Игра на тронове\" (ЧУЙТЕ ПЕСНИТЕ ТУК!)"}
{"url": "https://www.monitor.bg:443/bg/a/view/top-5-naj-obichani-geroi-ot-igra-na-tronove-165993", "text": "Всеки си има любими герои, на които по една или друга причина се възхищава. \"Игра на тронове\" може да се похвали с огромна фен база, която се разделя на различни лагери относно това кой персонаж е най-силен. Ето и кои са фаворитите на телеманиаците.", "date": "2019.05.25", "title": "ТОП 5: Най-обичани герои от \"Игра на тронове\""}
{"url": "https://www.monitor.bg:443/bg/a/view/top-5-lubimi-citati-ot-igra-na-tronove-165994", "text": "Хитовият сериал на НВО ще остане в историята и с редица цитати. Ето кои са най-популярните от тях.", "date": "2019.05.25", "title": "ТОП 5: Любими цитати от \"Игра на тронове\""}
{"url": "https://www.monitor.bg:443/bg/a/view/vijte-kakvo-vreme-da-ochakvame-prez-uikenda-166095", "text": "Днес ще е предимно слънчево. След обяд, главно над източните и планинските райони от страната, отново ще се развива купеста и купесто-дъждовна облачност и на места там ще превали и прегърми. Ще духа умерен до силен поривист западен вятър. Максималните температури ще са предимно между 22° и 27°. Преди обяд над Черноморието ще бъде предимно слънчево, но след пладне ще се развива купеста и купесто-дъждовна облачност и ще има валежи, по северното крайбрежие - придружени с гръмотевици. Ще духа умерен до силен поривист западен вятър. Максималните температури ще са между 20° и 23°. Вълнението на морето ще е 1 - 2 бала. Температурата на морската вода е 16° - 20°. Преди обяд в планините ще е предимно слънчево, но ветровито. Ще духа умерен, по високите и открити части - силен вятър от запад-северозапад. След обяд ще се развива купеста и купесто-дъждовна облачност и на много места ще превали и прегърми. В неделя ще бъде предимно слънчево. След обяд над планинските райони ще се развива купеста облачност, но само на отделни места ще превали и прегърми. Ще духа слаб до умерен вятър от юг-югоизток. Максималните температури ще бъдат между 24° и 29°.", "date": "2019.05.25", "title": "Вижте какво време да очакваме през уикенда"}
{"url": "https://www.monitor.bg:443/bg/a/view/top-5-aktiori-s-naj-mnogo-pojavi-v-igra-na-tronove-165991", "text": "Фентъзи епосът \"Игра на тронове\" се върти около няколко главни персонажи. Действието се развива за осем сезона и 71 епизода време. Някои от главните попълнения в каста обаче се появяват по-често от други.  (Питър Динклидж) – 67 епизода  (Лина Хийди),   (Емилия Кларк),   (Кит Харингтън) – 62 епизода  (Мейзи Уилямс и Софи Търнър) – 59 епизода   (Николай Костер-Валдау) – 55 епизода  (Иън Глен) – 52 епизода", "date": "2019.05.25", "title": "ТОП 5: Актьори с най-много появи в \"Игра на тронове\""}
{"url": "https://www.monitor.bg:443/bg/a/view/ohranitelni-kameri-zasneli-bombadjijata-ot-lion-166096", "text": "Френската полиция издирва мъжа, който е поставил куфара-бомба на пешеходната улица в източния френски град Лион. Заподозреният е бил заснет от охранителните камери на улицата, докато е оставял чантата пред пекарната на улица \"Виктор Юго\", съобщи агенция Ройтерс, цитирана от БНТ. При инцидента, случил се вчера в 17,30 часа местно време, бяха ранени 13 души. Повечето от пострадалите са настанени в болници с наранявания, описвани като леки. Започнало е разследване, като полицията съобщи, че третира експлозията като за опит за убийство, бомбена, а не терористична атака. Вътрешният министър Кристоф Кастанер отиде на мястото на експлозията, а президентът Еманюел Макрон я определи като \"атака\". Според първите съобщения лицето на заподозрения е било частично покрито. Той е пристигнал на велосипед, оставил е пакета пред магазин от популярната верига пекарни Brioche Doree. Полицейски източници описват пред Ройтерс заподозрения като мъж от европейски или северноафрикански тип, облечен в бежови бермуди, с тъмни очила и с армейски зелен шал. Малко след като той напуснал мястото, минувачите на улицата са били застигнати от хвърчащи гвоздеи, които били в пакета с експлозив. Вътрешният министър съобщи, че е наредил засилване на мерките за сигурност на обществени места в цяла Франция. Лион е третият по големина град във Франция. Населението на града плюс обширните му предградия е 2,3 млн. души. Няма информация за пострадали българи при експлозията в Лион, съобщиха от МВнР. Посланик Ангел Чолаков е разговарял с представители на българската общност във френския град, които са го информирали, че постоянно живеещите ни сънародници там са живи и здрави.", "date": "2019.05.25", "title": "Охранителни камери заснели бомбаджията от Лион"}
{"url": "https://www.monitor.bg:443/bg/a/view/papata-naznachi-jeni-vyv-vajen-organ-na-vatikana-166097", "text": "Папа Франциск назначи жени във важен орган на Ватикана - за първи път от основаването му преди повече от 50 години, предаде Ройтерс. Решението беше приветствано от католически женски организации, които го определиха като значителен напредък. Три монахини и една мирянка са назначени в Синода на епископите, основан през 1965 г. като съвещателен орган към папите. Говорител на Ватикана каза, че това са първите жени, които стават членове на съвета от неговото създаване. Две от четирите жени са италианки - сестра Алесандра Смерили, която е преподавател по икономика, и Сесилия Коста - преподавател по социология. Другите са сестра Мария Луиса Берсоса Гонсалес от Испания и сестра Натали Бекар от Франция.", "date": "2019.05.25", "title": "Папата назначи жени във важен орган на Ватикана"}
{"url": "https://www.monitor.bg:443/bg/a/view/debeljanov-i-angelite-grabna-5-nagradi-askeer-166094", "text": "Актьорите от Народния театър „Иван Вазов“ Радина Кърджилова и Валентин Ганев получиха статуетки „Аскеер“ за най-добра водеща женска и мъжка роля от 29-ото раздаване на наградите, учредени преди 29 години от ентусиасти от трупата на театър „Българска армия“. Тя бе отличена за изпълнението си в спектакъла „Любовникът“ по Харолд Пинтър, за който пък половинката й Деян Донков бе номиниран в категорията за режисура. При излизането си на сцената Радина, която с бялата си рокля солей и бяла наметка от букле бе сред най-елегантните дами на вечерта, Валентин Ганев пък се пошегува с организаторите, че са си „оправили вкуса“, тъй като от 15 години не го били награждавали. Той си припомни как като млад актьор потърсил работа във Военния театър, но някогашният директор любезно го отпратил. „Ако ме бяха приели тук, нямаше да получа своите три аскеера“, отбеляза Ганев, който сега бе премиран за изпълнението си в постановката на Николай Ламбрев по пиесата на Артър Милър „Спускане от връх Морган“. В случая той се оказа пръв между равни във великолепната тройка на номинираните в категорията: другите двама освен него бяха Владо Пенев („Бащата“ в Народния) и Иван Бърнев („Празникът“ в МГТ „Зад канала“). Радина също имаше силна конкуренция в лицето на Илиана Коджабашева („Спускане от връх Морган“) и Василена Винченцо („Кокошка“ в „Сфумато“), но нейната победа бе сякаш по-логична заради трудната пинтърова героиня, битуваща на ръба между реалността и еротичните фантазии. Статуетката на Чапкънов за поддържаща женска роля отиде при Ирини Жамбонас за превъплъщението й в „Аз обичам, ти обичаш, тя обича“ по филма на Еторе Скола „Обичахме се толкова много“ под режисурата на Теди Москов (МГТ „Зад канала“). Актрисата сподели, че работи с него за трети път, но се чувства все едно е за първи, и определи режисьора като „смел в човешката си позиция и много нежен в представленията си“. За поддържаща мъжка роля бе отличен Стоян Младенов, също от МГТ „Зад канала“ – за играта си в постановката на Стайко Мурджев „Килър Джо“ (пиеса на Трейси Летс). Подобно на един нов Макмърфи той посъветва колегите си да не се страхуват да „скъсат системите и да избягат от болницата“, защото свободата все пак е постижима. „Аскеер“ за драматургия бе присъден на Александър Секулов за „Дебелянов и ангелите“ на Пловдивския театър; за костюмография – на Свила Величкова за „Драконът“ във Варна, „Коя гад изяде кашкавала“ в Русе и „Наблюдателите“ в Народния; за сценография – на Мира Каланова за „Дебелянов и ангелите“ и „Бащата“; за музика – на Калин Николов за „Празникът“, „Драконът“ и „Наблюдателите“. Наградите с може би най-голяма тежест в театралната йерархия – за режисура и за най-добър спектакъл, тази година бяха за Диана Добрева. В конкуренция с Явор Гърдев („Наблюдателите“, „Празникът“) и Деян Донков тя бе оценена като най-добър режисьор за постановките си „Дебелянов и ангелите“ и „Бащата“. Добрева не присъстваше в залата, но чрез сина си – младия актьор Константин Еленков, отправи задочно благодарности към всеки един от екипите на двете представления. Почетният председател на фондация „Аскеер“ – доайенът на ТБА Васил Михайлов, излезе на сцената, за да връчи наградата за цялостно творчество. „На тази възраст идва момент, когато или връчваш, или ти връчват“, не без самоирония отбеляза той и обяви името на своя колега Иван Налбантов. „Цял живот съм изричал чужди думи и сега не мога да намеря свои, за да ви благодаря“, започна словото си Налбантов и веднага поясни, че и това е цитат – от големия ни актьор Константин Кисимов. Лауреатът припомни, че повече от 50 години от живота му са свързани с Театъра на армията, а в началото режисьорът Леон Даниел не е можел да запомни името му и го наричал „онова интелигентно момче с дърварския глас“. И това за дърварския глас много се харесвало на Налбантов, защото означавало отличителен. Носителят на наградата за цялостно творчество похвали младите в театъра, които отскоро са и начело на фондация „Аскеер“, че продължават традицията, променяйки я. И в знак на приемственост между поколенията, точно когато зрителите вече си мислеха, че има пропуск в сценария и една категория е забравена, обяви тазгодишната изгряваща звезда – Ненчо Костов за ролята на Дебелянов. С това поредно признание статуетките за „Дебелянов и ангелите“ станаха цели 5. Новата управа на „Аскеер“ не се изложи и с церемонията, в която вечният водещ Веселин Ранков и другият Веселин – Анчев, непрекъснато си подаваха топката за шеги и закачки, преобличания с алени фракове със сини пеперудки и каламбури. И постановката на гала-вечерта, и клиповете на номинираните, в които те вадеха от войнишки каски листчета с въпроси и им отговаряха – формално, шеговито или направо философски, са дело на Иван Москов. Актьорите Георги Къркеланов, Веселин Анчев и Асен Кобиларов дори се появиха дибидюс голи в позата на войничето от статуетката – с меч между краката, и разиграха шеметен етюд с прословутото падане на каската на въпросното войниче от месинг. За разлика от досега, химнът „Върви, народе възродени“, бе изпян не накрая, а в началото на вечерта от детския хор на БНР. За финал прозвуча любимата песничкта от сериала „Васко да Гама от с. Рупча“ - „Тече, всичко тече“, и на сцената излязоха всички участници в церемонията, някои от тях – с децата си: Анастасия Ингилизова с Деян Донков-младши, Антоанета Добрева-Нети с Лилия... Транспортирането на номинираните до червения килим пред театъра пък за пръв път ставаше с бронирани машини \"Пустинна котка\", ползвани от Военната полиция. Един от малкото отсъстващи в редиците на домакините от ТБА беше доскорошният дългогодишен шеф на Аскеерите Милен Миланов...", "date": "2019.05.25", "title": "\"Дебелянов и ангелите\" грабна 5 награди \"Аскеер\" (СНИМКИ)"}
{"url": "https://www.monitor.bg:443/bg/a/view/zvezdite-v-kan-sybraha-15-mln-dolara-za-borba-sreshtu-spin-166098", "text": "Портрет с автограф на Мик Джагър от Анди Уорхол, мотоциклет, проектиран от Люис Хамилтън и почивка на частен остров край Танзания бяха някои от елементите, които набраха 15 милиона долара на 26-ия гала и аукцион на amfAR, предаде “Сабах”. Събитието, което набира средства за научни изследвания в областта на СПИН, е част от филмовия фестивал в Кан и включва официална вечеря, търг с присъствието на звезди и дизайнерско модно шоу. Социалният акцент на фестивала, благотворителната вечеря, давана от Американската фондация за изследвания в областта на СПИН (amFAR), стана домакин на множество известни личности, сред които Антонио Бандерас, Ева Лонгория, Анди Макдауъл, Ейдриън Броуди, Том Джоунс, Томи Хилфигер, Памела. Андерсън и най-малката дъщеря на Доналд Тръмп, Тифани. 26-ото издание на годишното кино събитие срещу СПИН започна при залез слънце с акомпанимент на британската глем рок група „The Strut“, с по-късни изпълнения на Джоунс и Марая Кери. С настъпването на вечерта търгът започна с оферти на мотоциклет, проектиран от Люис Хамилтън и портрет на Мик Джагър, нарисуван от Анди Уорхол и подписан от двамата.", "date": "2019.05.25", "title": "Звездите в Кан събраха 15 млн. долара за борба срещу СПИН"}
{"url": "https://www.monitor.bg:443/bg/a/view/nov-grandiozen-skandal-s-kraja-na-pyrvenstvoto-166099", "text": "Шефовете на футболния „Черно море“ обмислят да изпратят сигнал до БФС заради съмненията си, че ключови техни футболисти са били „хванати“ в мача с ЦСКА, спечелен от „червените“ с 3:1 във Варна. Скандалът гръмна вчера, когато варненци пристигнаха с юноши в Разград, където играха в последния си мач с „Черно море“, короновал „орлите“ за осми път. Припомняме, че от състава бяха изхвърлени Георги Илиев, Георги Китанов, Иван Дюлгеров, Петър Витанов, Виктор Генев и Пламен Димов. Те усъмнили клубните шефове при домакинската загуба с 1:3 от ЦСКА. Целият тим бил подложен на детектор на лъжата, а резултатите излезли малко преди последното дерби за сезона. Има обаче съмнения, че това не е единственият мач на тима на Гриша Ганчев, който е съмнителен. Ако се получат и други такива сигнали в централата на БФС, поведението на отбора и неговите шефове ще бъдат гледани под лупа и може да се стигне и до изхвърляне от елитната група. След двубоя на „Черно море“ срещу „Лудогорец“ наставникът на варненци Илиан Илиев в прав текст заяви, че ръководството на клуба е взело решение да освободи от тима шестимата състезатели. Той посъветва репортерите да попитат шефовете на „Черно море“ каква е причината. След двубоя на ЦСКА с „Ботев“ (Пловдив) журналистите директно попитаха главния мениджър на \"червените\" Стойчо Стоилов дали е вярно, че ръководството на клуба е предлагало пари на играчи на „Черно море“ за симулативна игра. Той обаче се скара на репортерите и не пожела да отговори на въпроса.", "date": "2019.05.25", "title": "Нов грандиозен скандал с края на първенството"}
{"url": "https://www.monitor.bg:443/bg/a/view/nad-10-000-tyrgovci-na-6-ija-kitajski-panair-v-istanbul-166100", "text": "До неделя включително продължава започналият Шести панаир на китайските производители, които се произвежда в Истанбул. На него доставки на стоки ще договорят над 10 000 търговци основно от Турция, Гърция, България, Грузия и други страни, съобщава „Синхуа”. Традиционният панаир в турския мегаполис, разположен на площ от 12 000 кв. м, е организиран от правителството на източно-китайския град Ханчжоу (провинция Чжецзян) и е част от стратегическия план на Пекин „Един пояс, един път”. На събитието се представят текстил и дрехи, мебели и предмети за домашна употреба, битови електроуреди, осветление, сувенири, подаръци.", "date": "2019.05.25", "title": "Над 10 000 търговци на 6-ия китайски панаир в Истанбул"}
