{"url": "https://www.monitor.bg:443/bg/a/view/panov-i-chernija-lebed-obednjaha-po-dokumenti-140960", "text": "Скандалният шеф на Върховния касационен съд Лозан Панов и съпругата му Елисавета Ганева (която сламеният лидер на „Да(й), България“ Христо Иванов нарича на галено Черния лебед - б.р.) обедняха по документи. Според публикуваната на сайта на Инспектората към Висшия съдебен съвет имуществена декларация семейството буквално е изпразнило джобовете. Спазвайки традицията, Панов и тази година не е подал имуществена декларация и такава за конфликт на интереси пред новата комисия „Антикорупция“. От звеното обясниха пред „Монитор“, че този път Панов не е бил задължен да направи това, въпреки че голяма част от висшите магистрати у нас, сред които и главният прокурор Сотир Цацаров, са декларирали имането си пред КПКОНПИ. В понеделник комисията обяви, че е публикувала на сайта си декларациите на лицата, заемащи висши длъжности у нас. е безвъзмездно прехвърляне на 1/8 от апартамент и гараж в Добрич. Имотите пък бяха едно от малките състояния, който скандалното семейство заяви, че притежава при подаването на първата си декларация по Закона за съдебната власт. Тогава двойката декларира, че е придобила след “съдебна спогодба” апартамент от 101 кв. м. и гараж от 18 кв. м в град Добрич. Елисавета е декларирала, че е собственик на две ЕООД-та: “Ганева 2000” и “ВИРТШАФТСБЛАТ”. Фирмите липсват в новата имотна декларация на фамилията. Преди година скандалният съдия стана обект на проверка от Националната агенция по приходите и финансовото разузнаване при Държавна агенция “Национална сигурност” заради отказа му да предостави на Сметната палата имуществената си декларация като член на Висшия съдебен съвет. Панов бе единственият член на ВСС, който е укрил декларацията от Сметната палата, под претекст, че не е разбрал, какво гласи законът. При съпоставка между декларацията на Панови пред ИВСС от тази година и подадените пред Сметната палата декларации през 2016 и 2015 г., се установява, че В декларацията пред ИВСС, подадена на 15 май 2017 г. (последният възможен момент по Закона за съдебната власт – бел. ред.) няма посочени данни за спестявания и доходи от стопански и други дейности. В декларацията, която Панов е подал на 28 април 2016 г. пред Сметната палата, председателят на ВКС декларира банков влог от 55 500 лв. и 3240 евро, които е спестил от заплата и от наеми. През 2016 г. Панов декларира, че от наеми е получил 22 179 лв. Съпругата му е декларира доходи от “стопанска дейност” в размер на 18 800 лв. В декларацията, която Панов е подал на 29 април 2015 г., освен два апартамента, магазин, гараж и парцел в София, председателят на ВКС е декларирал банкови влогове от 7000 лв. и 9000 евро, като спестяванията идват от наеми, лекторски възнаграждения и наследяване. През 2015 г. Панов не пропуска да декларира, нещо което тази година не прави, доходи от наеми в размер на: 21 123 лв. и от трудови правоотношения, извън тези за заеманата длъжност – 7260 лв.  Забележително е също така, че в продължение на няколко години Панов получава приходи от наем, които са почти идентични – около 21 000 лв. на година. Излиза, че или през последната година е нямал наемател, или е продал недвижимия имот. Втората хипотеза следва да се изключи, защото, ако имотът е продаден, то това трябва също да се декларира, като се отчете получената сума, а такава липсва.", "date": "2018.08.06", "title": "Панов и Черния лебед обедняха по документи"}
{"url": "https://www.monitor.bg:443/bg/a/view/derat-turistite-s-vsjakakvi-taksi-a-mestnite-140959", "text": "Факт е, че през лятото в курортите дерат летовниците с всевъзможни такси. Една бариера 10 лева, втора бариера още 10 лева. И докато стигнеш до плажа, вече си олекнал с 20 лева. На плажа пък още 20 лева вадиш от джоба за чадър и шезлонг. Дотук 40 лв., но следват харчовете за сладолед, безалкохолни и така нататък. Ако се спреш на 50 лв., значи си от спестовните хора. Но това се отнася предимно за българите, защото чужденците идват със самолет и отсядат в хотел с ол инклузив, в който влиза и питието на басейна. Колкото до бариерите, на чуждите туристи очевидно не им трябва автомобил. Е, там се намесват таксиметровите шофьори с „извънредни“ тарифи за чужденци, често левовата равностойност се превръща в евро едно към едно. Но като сме в ЕС, за някои сметките са в евро. В процеса с „дрането по морето“ има поне три позиции. От една страна, ограниченият достъп на коли в курортите помага, въздухът край морето да е по-чист. Автомобилите трябва да са по-далеч от плажа, за да не се смесва морският бриз с бензиновите и дизеловите изпарения. Това със сигурност е положително от екологична гледна точка. Има и друг положителен ефект, липсата на автомобили в пространствата, наситени с пешеходци, намалява риска от автопроизшествия и от нелепи инциденти. На момента обаче, се появява другата страна на проблема. Как се справят семействата с малки деца? На малчуганите със сигурност последното нещо, което им се иска да правят след плажа, е да вървят пеша. В този случай родителите носят не само отрочетата си, но и камарата плажни принадлежности на гръб. Всъщност, на никого не му се върви километри до автомобила, който е паркиран зад въпросните бариери, след като се е плацикал цял ден в морето и го е журило слънцето. Но има и още едни хора, ощетени от „секирата“ на бариерите в курортите. И това са местните обитатели на морските градове. Когато се мисли за правилата в летовищата, те са тотално елиминирани от общата картина. Но тези хора живеят на брега на морето. Всеизвестен факт е, че ако видиш „бял“ човек без грам тен през лятото във Варна, Бургас, Созопол, и който и да е град по Черноморието, той със сигурност е местен. И морските хора обаче искат да си почиват и да ходят на плаж. Искат да седнат в заведение, да пият кафе или да вечерят. И по възможност да не ги удрят в сметките. От тази гледна точка не е зле общините да помислят и за собствения си електорат. Защото след лятото идва есен, а след това зима. Чужденците ще си заминат, българите ще се приберат в „провинцията“, защото както е казал Хемнигуей, всичко далече от морето е провинция. Това е в рамките на шегата. А истината е, че морето е за всички. Нашето Черно море, не гръцкото.", "date": "2018.08.06", "title": "Дерат туристите с всякакви такси, а местните?"}
{"url": "https://www.monitor.bg:443/bg/a/view/pajaci-s-shpioni-debnat-koli-po-moreto-temata-140958", "text": "Паяците за репатриране в морските курорти имат стройна организация от шпиони, които дебнат неправилно паркирали коли и съобщават на централата, за да изпратят екип да ги вдигне до наказателния паркинг. Така те успяват да приберат солените такси от туристите всяко лято. За съгледвачи на паяците служели рецепционисти, сервитьори от улични заведения и продавачи в магазини в централните зони в Бургас, Варна и Слънчев бряг. Най-скъп е паякът във Варна - 75 лева, в Бургас струва 62,40 лева, в Слънчев бряг и Созопол вземат по 50 лева, а в Несебър е най-евтино – само 36 лева за репатриране, показа проверка на „Монитор“. В разгара на сезона безплатно паркиране в морските курорти е мисия невъзможна. и отнасят нарушителите. „Като хищници са. Имаш чувството, че карат след теб и само да сбъркаш и оставиш колата за 5 минути без надзор, вече е вдигната. От хотелите и от капанчетата също много често се обаждат на паяка и той идва моментално“, разказа служител в Слънчев бряг. В Бургас и Варна цената на паяка е според отдалечеността на зоната от паркинга за репатриране и варира от между 43,20 и 62,40 лева за Бургас и 55 и 75 лева в морската столица. Паяците не са единствената опасност в Слънчев бряг. Там действат с пълна сила и скобите, чието сваляне струва 25 лева. Двойно по-скъпо излиза репатрирането до наказателен паркинг - 50 лв., допълнително се начисляват и по 3 лева на час за времето, през което возилото е престояло в наказателния паркинг.", "date": "2018.08.06", "title": "Паяци с шпиони дебнат коли по морето (ТЕМАТА)"}
{"url": "https://www.monitor.bg:443/bg/a/view/shest-nashi-filma-v-prestijna-selekcija-na-amazon-140936", "text": "Шест български документални филма – всеки от тях фестивален хит в жанра, влизат в престижна селекция на Amazon Prime. Един от най-популярните световни онлайн канали за кино, Prime Video Direct към Amazon, наскоро стартира новата си програма за избор и класация на най-добрите документални филми – Prime Video Direct Documentary Bonus Program. Тя включва пълнометражни документални филми, които са представяни на 8 избрани авторитетни фестивала за документално кино, сред които IDFA – Амстердам, и Hot Docs – Торонто. Програмата е активна в САЩ и Великобритания и предоставя като бонус прозорец за гласуване до края на септември 2018 г., като след това ще бъде излъчен победител – най-гледаният документален филм на територията на САЩ. „Агитпроп“ е единствената източноевропейска компания в класацията – включена е в нея с общо шест заглавия, пет от които са създадени с финансовата подкрепа на Националния филмов център. Избраните са „Георги и пеперудите”, „Проблемът с комарите и други истории” и „Момчето, което беше цар“ на режисьора Андрей Паунов, „Коридор №8“ на Борис Десподов, „Среща при Айфеловата кула” на Валентин Вълчев и „Последните черноморски пирати” на Светослав Стоянов.", "date": "2018.08.06", "title": "Шест наши филма в престижна селекция на Amazon"}
{"url": "https://www.monitor.bg:443/bg/a/view/chatbotyt-na-vlado-karamazov-aktiven-v-noshtta-na-teatrite-140934", "text": "Чатботът на Владо Карамазов във Viber ще е информационен канал на шестото българско издание на европейската инициатива „Нощ на театрите“, което ще се състои на 17 ноември. Там всички почитателите на театралното изкуство ще намерят подробна информация за събитията, включени в програмата, за посланиците и специалните проекти. Сред \"нощните персонажи\" са актьорите Владо Пенев, Юлиан Вергов, Владо Карамазов, Ованес Торосян, Иван Бърнев, Дарин Ангелов, Деян Ангелов, Христо Мутафчиев, Теодора Духовникова, Ана Пападопулу, Луиза Григорова, Силвия Петкова, Весела Бабинова, Койна Русева, Рая Пеева и др. Чатбот платформата „Владроб Кънекто“ във Viber e последно поколение дигитален асистент, отговарящ на всички изисквания за безпроблемно и бързо намиране на информация. на най-разнообразни локации – от стандартните сцени в театрите, през барове, музикални зали, търговски центрове, кина, галерии, алтернативни места, ще изкушават ценителите на театралното изкуство. Програмата по традиция ще започне от съботната сутрин и ще продължи в първите часове на неделята. Нощните персонажи ще са колоритни, темпераменти и още по-вдъхновени да застанат очи в очи със своята публика. Такава ще е и специалната фотосесия, в която традиционно участват всички творци, посветили се на европейския театрален форум. Тази година пред обектива на фотографа Диляна Флорентин застават любимите актьори Владо Пенев, Юлиан Вергов, Владо Карамазов, Ованес Торосян, Иван Бърнев, Дарин Ангелов, Деян Ангелов, Христо Мутафчиев, Теодора Духовникова, Ана Пападопулу, Луиза Григорова, Силвия Петкова, Весела Бабинова, Койна Русева и Рая Пеева, световноизвестният български диригент Максим Ешкенази, прима балерината Марта Петкова и премиер-солистът Никола Хаджитанев от Софийската опера и балет. Творческата концепция за цветните „персонажи“ е на The Smarts. Кадрите ще бъдат включени в сред които са Националната библиотека, Bulgaria mall и Mall Plovdiv. Театралните фенове ще „виждат“ през очите на актьорите. Интерактивна инсталация на комуникативно място в София, което все още се пази в тайна, ще покаже живота на посланиците на инициативата. Всеки ще може да застане очи в очи с тях и да почувства нещата от тяхна гледна точка. Снимките в инсталацията ще бъдат POV и ще разкриват различни моменти от ежедневието на актьорите – репетиции, подготовка за представление, минаване на текст, грим и др. Нощ на театрите започна да се провежда в България преди 6 години благодарение на фондациите „Арт Проджектс“ и „Асоциация Информбюро“, които обединиха усилия, за да реализират една доказала се в европейската практика платформа. Инициативата веднага стана част от Европейската нощ на театъра и много бързо събра всички, които имат отношение към сцената, като създаде и показа качественото театрално изкуство във всичките му институционални и неинституционални форми, без граници и без езикови, религиозни или етнически бариери. Тази година Нощ на театрите ще има в 11 европейски държави едновременно. Зад идеята на платформата стои Елеонора Роси от Франция. Нейният концептуален план се нарича La nuitee – the intercultural night of european theater и е обнародван официално в Париж на 5 октомври 2009 г. Освен спектакли инициативата включва множество срещи, дискусии, изложби, концерти, разходки зад кулисите, нови възможности за сближаване на артистите с тяхната публика. Събитието е част от културния календар на Столична община и се осъществява с подкрепата на Министерството на културата и Съюза на артистите в България. Международен партньор е асоциация „Европейска нощ на театъра”.", "date": "2018.08.06", "title": "Чатботът на Владо Карамазов активен в „Нощта на театрите“"}
{"url": "https://www.monitor.bg:443/bg/a/view/vitosha-iznenada-slavija-bi-s-2-0-140961", "text": "Носителят на Купата на България „Славия“ изненадващо загуби от „Витоша“ (Бистрица) с 0:2 на националния стадион \"Васил Левски\" в последната среща от третия кръг на Първа лига. Даниел Кутев (13, 43) вкара и двата гола за гостите, а след почивката можеше да оформи и хеттрик, но уцели греда.  Футболистите на „Славия“ владееха повече топката през първата част, но не застрашиха сериозно вратата на Николай Георгиев, а гостите заложиха на контраатаки и бяха изненадващо ефективни с два гола. В 13-ата минута Ивайло Лазаров намери с фантастично подаване зад защитата Даниел Кутев, който сам срещу Стергиакис реализира за 1:0. „Белите“ отвърнаха с неточни удари на Георги Йомов и Янис Карабельов. В 43-ата минута Наско Милев изведе Даниел Кутев, който финтира Александър Станиславлевич със залъгващ удар и след това реализира втория си гол в мача за :0 Малко след почивката Александър Станисавлевич не изчисти добре топката с глава и тя попадна в Даниел Кутев, който от нищото можеше да вкара нов гол и да оформи хеттрик. Този път обаче гредата помогна на \"белите\". След успеха си играчите на Росен Кирилов заеха четвъртото място във временното класиране с актив от 6 точки. „Славия“ е на седма позиция с 4 точки след равенство, победа и загуба от началото на сезона.", "date": "2018.08.06", "title": "„Витоша“ изненада „Славия“, би с 2:0"}
{"url": "https://www.monitor.bg:443/bg/a/view/rut-koleva-obvini-muzikautor-v-seksizym-140942", "text": "Певицата Рут Колева обвини сдружението за колективно управление на авторски права „Музикаутор“, че е проявило дискриминация на полов принцип при разпределянето на средствата от Културния си фонд. Имената на артистите, които са спечелили финансиране от организацията за реализацията на свой проект, бяха обявени преди броени дни. Общо 129 автори са кандидатствали, като 38 от тях ще получат финансова инжекция в размер между 1500 и 5000 лв. От одобрените само три са жени, или това са 8% от броя на парично подпомогнатите от Музикаутор творци, изчислява Колева. обяснява изпълнителката на Run. По думите й, сред певиците, чиито проекти не са били одобрени за финансиране са тя, Белослава, Прея, Дороти Такева, Мария Каракушева и др. Мнението й срещна и опозиция. Едва 23% от членовете на сдружението са жени, изтъкна пък композиторът Минко Ламбов, чието име попада в списъка с артисти, които ще получат финансов гръб за свой проект. Заедно с рапъра Петър Петков – Ghettoman пък призоваха за по-голяма посещаемост на общите събрания на Музикаутор, където се взимат ключови решения за дружеството. Потърсени от „Монитор“, от Музикаутор обясниха, че в подбора не е проявена дискриминация. категорични са от организацията, като допълват, че съотношението между мъже и жени в екипа на сдружението е 85 на 15% в полза на представителките на нежния пол. Организацията отговори и на обвинението, че комисията, оценяваща проектите, се състои единствено от мъже, като подчерта, че мястото им в панела на оценяващите е било гласувано на общо събрание. На въпроса на Колева защо е имала възможност да кандидатства за финансиране единствено в категорията за млади артисти (под 30-годишна възраст), Музикаутор обясни, че певицата не е покривала условията за останалите листи – за популярна, класическа и музика на фолклорна основа. „Рут Колева прекрати членството си в сдружението преди години. Единствено в категорията за млади артисти не фигурира условието кандидатстващият да е член на Музикаутор от поне 2 години, затова и тя бе пренасочена натам“, казват от организацията.", "date": "2018.08.06", "title": "Рут Колева обвини Музикаутор в сексизъм"}
{"url": "https://www.monitor.bg:443/bg/a/view/sedem-uchenici-ot-silistra-sa-postradali-pri-vzriva-v-bolonja-140962", "text": "При взрива на камион-цистерна на магистрала край летището в Болоня по-рано днес са пострадали седем ученици от професионалната гимназия по механотехника „Владимир Комаров“ в град Силистра, оказали се в района на катастрофата. По-голямата част от тях са с леки наранявания, съобщиха от Министерство на външните работи (МВнР). Младежите са част от група от общо 20 единайсетокласници от учебното заведение, които са на практически стаж в местна фирма в Италия. Групата се придружава от четирима преподаватели от училището, сред които няма пострадали. По информация на директора на гимназията, която също пътува с групата, двама от младежите вече са изписани. По-късно тази вечер или утре сутрин се очаква да бъдат изписани още трима от учениците. По-тежко е пострадал един ученик, който е с наранявания в областта на долните крайници без опасност за живота. Почетният консул на България в Болоня Франко Кастелини тази вечер ще посети болниците в района, където са настанени българските младежи заедно с преводач от български език, за да получи по-изчерпателна информация за състоянието на учениците. Установен е контакт с родителите на децата, допълват от МВнР.", "date": "2018.08.06", "title": "Седем ученици от Силистра са пострадали при взрива в Болоня"}
{"url": "https://www.monitor.bg:443/bg/a/view/za-edno-mjasto-vyv-voennomorskoto-uchilishte-se-borjat-3-4-kandidati-140947", "text": "За четвърта поредна година за едно курсантско място във Висшето военноморско училище „Никола Й. Вапцаров“ във Варна се борят трима-четирима кандидати и това е показател за авторитета на морското образование. Това каза днес в Русе командирът на Военноморските сили /ВМС/ контраадмирал Митко Петев. Той подчерта, че такава сложна професия, каквато е морската, може да се работи единствено от интелигентни хора с изключителни възможности да вземат нестандартни решения в трудни моменти. Командващият ВМС каза, че нараства интересът и към новата специалност „Военен лекар“, която бе въведена за първи път през миналата година във Висшето военноморско училище, съвместно с Медицинския университет във Варна и Военномедицинска академия в София. За 20 места тази година са кандидатствали 45 момчета и момичета. По думите на Петев първата година в тази специалност е отчетена като изключително успешна, а обучението във военна обстановка давала възможност на бъдещите медици да се справят с изпълнението на ангажиментите в армейска среда. Контраадмирал Петев даде висока оценка на участието на военноморския ни флот в ученията, състояли се през последните шест месеца. Той посочи, че предстои през октомври корабът „Цибър“ да се включи във втората постоянна противоминна група на НАТО, а през следващия месец фрегатата „Дръзки“ ще участва в операцията на НАТО в Средиземно море „Сигардиан“. Продължава и участието на наши офицери в двете операции на ЕС срещу пиратството край бреговете на Сомалия и в борбата срещу нелегалната миграция в Средиземно море. Контраадмирал Петев е в Русе за началото на тържествата по повод 139-годишнината от създаването на ВМС. Събития ще има през следващите дни и във Варна и Бургас.", "date": "2018.08.06", "title": "За едно място във Военноморското училище се борят 3-4 кандидати"}
{"url": "https://www.monitor.bg:443/bg/a/view/esm-otpusna-poslednite-15-mlrd-evro-finansova-pomosht-na-gyrcija-140955", "text": "Европейският механизъм за стабилност (ESM) отпусна на Гърция последният транш от 15 млрд. евро по програмата за външна финансова помощ, съобщава „Прайм“. 9,5 млрд. евро от тях ще бъдат заделени за гарантиране ликвидността на страната, като сумата на средствата за тази цел ще достигне 24 милиарда. Тези пари трябва да стигнат на южните ни съседи до 20 август догодина, когато те окончателно ще излязат от програмата за финансова помощ. Останалите 5,5 млрд. евро от транша отиват за обслужване на държавния дълг. Гърция получава финансова помощ от ESM от 2010 г. и е последната държава, която не успя да оцелее финансово въз чужда поддръжка. Една от целите на 8-годишното инжектиране на средства на данъкоплатците, разделено в три програми, от страните от Еврозоната (най вече на Германия) и от МВФ бе балканската държава да може да излезе на дълговите пазари. Първите две програми не постигнаха целта и се наложи да бъдат допълвани от нови помощи. Третата и последна бе съгласувана през август 2015 г. и без с общ обем от 86 млрд. евро във вид на почти безлихвени кредити от ESM. Стабилизационният фонд е дал на Гърция по третата програма 61,9 млрд. евро. Общо по трите програми ESM и неговият предшественик EFSF досега са отпуснали помощ, чиято сума е около 204 милиарда.", "date": "2018.08.06", "title": "ESM отпусна последните 15 млрд. евро финансова помощ на Гърция"}
{"url": "https://www.monitor.bg:443/bg/a/view/telefonni-izmamnici-podhvanaha-i-chumata-140956", "text": "За нов вид телефонна измама предупреждават от Асоциацията на говедовъдите в България. Фалшиви ветеринари звънят на животновъди, за да ги изнудват под заплаха, че в стадото им има чума. Това разказа за \"Хоризонт\" Михаил Михайлов от асоциацията: \"Един наш фермер приема телефонно обаждане, в което му се казва, че се обаждат от Държавен фонд \"Земеделие\", че стадото му е заразено с чума по дребните преживни животни, наложително е веднага държавните ветеринарни служби да вземат кръвни проби и това трябва да стане след няколко часа. След което този глас му загатва, че този проблем може да се уреди по някакъв начин, но все пак трябва да се внесе някаква сума\". На въпрос на „Монитор“ Симеон Караколев от овцевъдната и козевъдната асоциация не потвърди информацията, но според него е напълно възможно телефонните измамници да са започнали да експлоатират страховете на животновъдите. Той смята още, че стремежът на някои стопани да се скатаят от проверки крие големи рискове. „По принцип обаче това отразява разбирането, че срещу пари всичко се скрива. Не съветваме животновъдите да постъпват по този начин и да вярват на телефонните измамници. При такова обаждане е добре да позвънят в асоциацията или на ветеринарния си лекар. Най-малкото да споделят“, посъветва той. „По принцип във всички райони, където е обявена карантина вече няма проверки, но явно измамниците са се насочили към други места в страната“, смята Караколев. Браншовикът съобщи още, че вече втора седмица в странджанското село Болярово собствениците на ферма не допускат ветеринарите да вземат втора проба от животните, което крие рискове от разнасяне на заразата от хората, работещи с животните и намиращите се наоколо, независимо от това, че добитъкът е затворен в обора. „Това е големият проблем. Радостното е, че няма информация от БАБХ за нови огнища на заразата“, добави Караколев и поясни, че повторното вземане на кръвна проба не е регламентирана по закон. Изпълнителният директор на БАБХ д-р Дамян Илиев потвърди за „Монитор“, че в Болярово не се позволява на ветеринарите да вземат нова проба от стадото, в което бе установена чумата. По думите му при наличието на две положителни проби за чума стадото вече по закон е трябвало да бъде унищожено. „Обърнали сме се към прокуратурата, да ни съдейства да си свършим работата. Не знам кога ще се вземе решението. Вече сме наложили административни наказания, но нарушителите отказват да ги получат“, поясни Илиев.", "date": "2018.08.06", "title": "Телефонни измамници подхванаха и чумата"}
{"url": "https://www.monitor.bg:443/bg/a/view/otlichnichkata-stana-po-elegantna-i-po-byrza-140939", "text": "През 2012 г. се появи третото поколение на Mazda 6, което впечатли аудиторията с уникалния си дизайн, пресъздаващ концепцията Shinari. Още тогава моделът беше определен като гост от бъдещето, заради футуристичния си дизайн и напредналите технологии. Седанът и комбито вече претърпяха известна модернизация, но тази година на автосалона в Женева Mazda показа новата версия на „отличничката”, която е получила по-задълбочено усъвършенстване и увеличение на мощността. Най-отличителният белег на новата Mazda 6 е стремителният външен вид. Промените са направили „шестицата” не само по-елегантна, но и да прилича повече на второто поколение на кросоувъра Mazda CX-5. В новата по-голяма радиаторна решетка има частици, които приличат на диаманти, а самата решетка е оградена отдолу с масивна хромирана лайтсна, която завършва под светлините. Адаптивните фарове са по-компактни и сега са с светодиодни още в основната версия. Светлините за мъгла са качени в основните фарове, а отдолу бронята е украсена с хромирани лайтсни. Динамичният профил се отличава с дълъг релефен преден капак, мускулести калници и висока линия на прозорците. Салонът е изтеглен леко назад, а силуетът на покрива на седана се спуска надолу. Стандартното оборудване включва 17-инчови лети джанти, а най-високата версия Takumi е оборудвана с 19-инчови колела. Рамената на седана са издути и спойлерът е интегриран в капака на багажника. Освежените задни светлини приличат на венчелистчета и са свързани с масивна хромирана лайстна. В салона на новата Mazda 6 преобладава елегантен стил със спортни акценти. Вътре промените са по-радикални и качеството на материалите за декорация на интериора е подобрено значително. Влизайки в салона, пътниците ще се почувстват премиум атмосферата, създадена със сребристите алуминиеви вложки и черните лакови покрития. Пред водача в Mazda 6 има изцяло нов приборен панел, напомнящ формата на крило на самолет. Воланът с три спици е с по-малък диаметър, на него има бутони за дистанционно управление на почти всички функции. Циферблатите на показателите са нови, като в средата има скоростомер, отляво на него е оборотомерът, а отдясно е индикаторът за нивото на горивото и подобреният екран на бордовия компютър. В най-луксозния вариант Takumi интериорът е обшит с кафява естествена кожа Nappa и се предлага система за проектиране на данните върху предното стъкло. На централния панел е поставен нов 8-инчов дисплей на мултимедийната система. Той е чувствителен на допир, но движението в менюто може да се извършва и с кръглия джойстик на централния тунел. Превключвателите на аудиосистемата и климатичната уредба са нови и са разположени по-рационално. Новите предни седалки са по-широки и по-меки, но в същото време имат добри странични опори. В стандартната версия има функция за отопление на седалките и волана, а във версията Takumi седалките и воланът са с електрическо регулиране, като има и вентилация на седалките, която се оказа много полезна през лятото. Новата „шестица” е оборудвана с електромеханична спирачка за паркиране и вече няма лост. Мястото му е заето от голям централен подлакътник с вътрешно пространство. На втория ред седалки има достатъчно място за краката и над главите на пътниците, като високите от тях ще се чувстват по-добре в комбито. Широчината в областта на раменете е прилична, така че на задните седалки спокойно могат да пътуват трима възрастни. Задните седалки също могат да се поръчат с отопление. Обемът на багажника на седана е 489 литра. Ако пътувате с повече багаж, версията комби разполага с товарно пространство от цели 522 литра, а при сгъване на задните облегалки се отваря обем от 1664 литра. Базовата версия на новата Mazda 6 е оборудвана със система за безключов достъп, електрически стъкла и огледала, двузонов автоматичен климатик, аудиосистема, Bluetooth връзка, круиз контрол. За безопасността има и 6 въздушни възглавници и електронна стабилизираща система DSC. Моделът е оборудван със система за автоматично спиране, система за спазване на лентата, проследяване на слепите зони и разпознаване на пътни знаци. Най-високото ниво на оборудване Takumi глези пътниците с кафява естествена кожа Nappa от най-висок клас, черен таван, LED интериорно осветление с три нива на яркост задени от менюто, панорамен люк, елементи от естествено дърво, кристално огледало без рамка, ръчно ушит кожен волан, сензори за светлина и дъжд, камери за 360-градусов кръгов обзор, сателитна навигация, аудиосистема BOSE и още много приятни удобства. Новата Mazda 6 се предлага с основно модернизирани бензинови и дизелови двигатели. Гамата включва 2,0-литров 4-цилиндров атмосферен бензинов мотор SKYACTIVE-G 2.0 със 145 или 165 к.с. и максимален въртящ момент 213 Нм при 400 об/мин. По-големият бензинов двигател SKYACTIVE-G 2.5 вече е с мощност 194 к.с. и максимален въртящ момент от 258 Нм при 4000 об/мин. Агрегатите са основно преработени, като има промени във впръскването, в подаването на въздух, в работата на изпускателната система, като дори е променена и конструкцията на цилиндрите. В 2,5-литровия бензинов двигател два от цилиндрите се изключват при скорост до 80 км/ч, а при 2,0-литровите мотори въртящият момент на двигателя при ниска скорост е нараснал с до 6%. Всички тези промени са направени за да може новата „шестица” да се вмести в новите европейски екологични стандарти. В бензиновите мотори SKYACTIVE-G, Mazda все още използва повишена степен на сгъстяване, вместо турбокомпресор. Благодарение на това, бензиновите двигатели са доста икономични и в същото време мощни, като носят почти всички плюсове на атмосферните мотори. Още с потеглянето се усеща, че големият бензинов двигател има мощност в порядъка на 200 коня. Моторът реагира адекватно на натискането на газта и пъргаво ускорява големия седан. Дори и без да се налага да преминете в спортен режим, моторът дава възможност да получите желаното ускорение точно в момента, в който го очаквате. Отличните настройки на 6-степенната автоматична трансмисия се грижат тягата да се предава плавно и без тласъци към предните колела. Може би всички тези впечатления се отразяват на звука на двигателя. Първо, тонът е много приятен, а на второ място, като натискате газта, той реагира много адекватно. Не толкова динамичен е 2,0-литровият бензинов двигател, който дори с 6-степенната механична скоростна кутия не може да бъде накаран да върви пъргаво. За да се постигне желаната динамика, моторът трябва да бъде напрегнат до 6000 об/мин, а тогава звучи някак безпомощно и уморено. В същото време консумацията не е по-малка от версията с 2,5-литровия двигател. Ако изминавате голям годишен пробег, има смисъл да заложите на Mazda 6 с турбодизеловия двигател SKYACTIVE-D с обем 2,2 литра, който сега се предлага във версии с мощност 150 и 184 к.с. По-мощният вариант не само тегли по-добре на ниските обороти, но и е по-отзивчив, развивайки максимален въртящ момент от 445 Нм при 2000 об/мин. След усъвършенстването двигателят е станал по-тих, а вибрациите са намалени до минимум. Динамиката е добра с време 8,5 секунди за спринта от място до 100 км/ч. В същото време разходът на гориво е малък – 5,5 л/100 км в градски цикъл и 4,1 л/100 км – извън града. Двигателят е съчетан с 6-степенна механична скоростна кутия, който радва с точността на работа и краткия ход на лоста. 6-степенната автоматичната трансмисия работи адекватно и сваля до три предавки при ускорение. Дизеловите версии се предлагат и със задвижване на четирите колела, което предлага още по-добро сцепление с пътя. Новите амортисьори и втулки на стабилизаторите са направили возията по-комфортна, въпреки че окачването остава доста еластично. Седанът е насочен към активните шофьори. Ниският център на тежестта и широката следа допринасят за отличното поведение на път със завои. Кормилното управление е много точно, има отлична обратна връзка, като при ниски скорости воланът е по-лек, но с увеличаването на скоростта става тежък и плътен. Контролът е подобрен чрез системата за векторно управление на тягата G-Vectoring Control. Отличната спирачна система дава възможност за дозиране на спирачното усилие при плавно намаляване и светкавични реакции при екстремно спиране. Новата Mazda 6 вече може да се разгледа и изпробва в шоурума на официалния вносител „Стар Моторс” в София, като базовата цена е 48 980 лева, а най-високата версия Takumi с големия бензинов двигател и автоматична скоростна кутия е 71 980 лева.", "date": "2018.08.06", "title": "Отличничката стана по-елегантна и по-бърза"}
{"url": "https://www.monitor.bg:443/bg/a/view/12-imigranti-zaginaha-pri-katastrofa-s-bg-kamion-140957", "text": "Камион с български номер се блъснал фронтално в ТИР на държавен път до италианския град Фоджа. 12 африкански работници, превозвани в камиона, са загинали при катастрофата в местността Рипалта, според италианските медии, цитирани от 24 часа. Има и трима ранени, сред които и шофьорът на тира, който е превозвал брашно. Инцидентът станал в понеделник следобед, когато работниците се връщали от полето, където събират реколтата от домати. По идентичен начин в събота по същото време стана и друга катастрофа в Пулия, при която загинаха четирима северноафрикански работници. Все още се изясняват причините за сегашната катастрофа. В зоната до Фоджа работят не само северноафриканци, а и стотици българи. Те се наемат като сезонни работници при събирането на реколтата от домати. Стотици ромски семейства от България работят и в земеделието в област Кампания.", "date": "2018.08.06", "title": "12 имигранти загинаха при катастрофа с БГ камион "}
{"url": "https://www.monitor.bg:443/bg/a/view/sprintiorite-ni-otpadnaha-v-seriite-v-berlin-140945", "text": "И двамата български спринтьори приключиха в сериите участието си на 100 м на европейското първенство по лека атлетика в Берлин. Шампионът ни Денис Димитров завърши 4-и в своята серия с резултат 10,45 сек., а вицешампионът Петър Пеев остана последен в своята с 10,75 сек. Напред продължиха само първите двама от всяка от петте серии, както и петте най-добри „губещи“ времена. Най-добрите през сезона в дисциплината ще се включат директно на полуфиналите. Ако беше постигнал резултат по-близък до личния му рекорд за сезона от 10,29 сек., Димитров щеше да е полуфиналист. Той ще има шанс за поправка в спринта на 200 м. В първия ден от шампионата на пистата на олимпийския стадион в Берлин ще излязат още трите българи. Денис Ерадири участва в квалификациите на скок дължина при мъжете, националният рекордьор Георги Иванов - в пресявките на гюле, а шампионката на страната ни Инна Евтимова - в сериите на 100 м при жените, които започват по-късно. Както е ясно, Ивет Лалова отказа участие на 100 м, заради контузията, която получи преди европейското и ще се стартира директно на полуфиналите на 200 м на 10 август. Утре са квалификациите на гюле при жените, където ще участва Радослава Мавродиева, Митко Ценов и Иво Балабанов пък стартират на 3000 м стипълчейз.", "date": "2018.08.06", "title": "Спринтьорите ни отпаднаха в сериите в Берлин"}
{"url": "https://www.monitor.bg:443/bg/a/view/jegite-startiraha-grozdobera-v-germanija-rekordno-rano-140941", "text": "В Германия днес официално започна прибирането на реколтата от грозде, съобщи АП. Това е рекордно ранна начална дата за гроздобера след жаркото лято, което доведе до отчаяние много други фермери, но засега изглежда многообещаващо за собствениците на лозя. Гроздоберът започна в лозов масив в Льорцвайлер, близо до река Рейн в Югозападна Германия. От първите партиди грозде се прави \"федервайсер\" - младо вино, което дава първите насоки за евентуалното качество на реколтата. Събирането на основната реколта се очаква да започна в края на август или началото на септември. Според Германския институт на виното днешният ден е най-ранната начална дата за събирането на гроздовата реколта. Предишният рекорд бе 8 август - тогава започна гроздоберът през 2007-а, 2011-а и 2014 година.", "date": "2018.08.06", "title": "Жегите стартираха гроздобера в Германия рекордно рано"}
{"url": "https://www.monitor.bg:443/bg/a/view/vlak-derajlira-kraj-mezdra-140944", "text": "Пътническият влак от Мездра за Враца е дерайлирал днес в 14.45 ч. на около километър от Мездра, съобщават от пресцентъра на Национална компания „Железопътна инфраструктура“ (НКЖИ). Последният вагон на композицията е излязъл от релсите с последните си 2 колела. От НКЖИ съобщават още, че при инцидента няма пострадали, а вътре са пътували около 10 души. Все още не са ясни причините за случилото се, а от жп компанията ще разследват случая. Аварийни екипи са на мястото и работят по проблема. Пътниците от влака са превозени с друга композиция, а движението на влаковете не е прекъсвано.", "date": "2018.08.06", "title": "Влак дерайлира край Мездра"}
{"url": "https://www.monitor.bg:443/bg/a/view/objaviha-bogatstvoto-na-vlastta-140929", "text": "Президентът Румен Радев и премиерът Бойко Борисов пестят пари от заплатите си. Това става ясно от публикуваните имотни декларации на държавния елит за миналата година от Комисията за противодействие на корупцията. Премиерът Бойко Борисов е спестил от заплатата си и от неизползвания отпуск 53 260 лв. в банката. В имотната си декларация той е записал, че годишната му данъчна основа от трудови доходи е 83 917 лв. Президентът Румен Радев е декларирал спестени от заплата 14 600 лв. в банка и 8000 лв. като налични парични средства. Той има 18 301 лв. вложени в универсален пенсионен фонд, а като произход на средствата е посочил отново отчисления от заплата. В пенсионен фонд съпругата му Десислава е вложила 6619 лв., отново от заплата. Той е обявил, че получава доходи от непреработена растителна и животинска продукция от регистрирани земеделски производители и тютюнопроизводители. Вицепремиерът Екатерина Захариева е най-богатата заместничка на Борисов. През 2007 г. си е купила къща с двор в София за 174 118 лв. Тя е 599 кв. м и е въведена в експлоатация през 2017 г. През миналата година заедно със съпруга си Ангел Захариев продават земеделска земя в Гърция за 117 350 лв. Захариева е декларирала 58 650 лв. налични и 5100 лв. на влог. Съпругът й има 57 000 евро, 37 000 долара и 16 000 лв. Вицепремиерът Валери Симеонов пък има натрупани 156 565 в банката от заплатата си и още 21 000 на депозит. Като 80 000 лв. са му донесли дивиденти от \"СКАТ ТРАНС ЕООД\". Още 15 000 пък са тези от СКАТ ТЕЛЕКОМ ООД. Най-скромен е вицепремиерът Томислав Дончев, който е спестил 35 000 лв. Лидерът на опозицията Корнелия Нинова е декларирала, че кара \"Акура на 10 години\" МДХ (американското подразделение на Хонда), собственост на съпруга й. Двамата имат общо четири 4 банкови депозита, два в лева и два в евро, най-големият от които е 62 545 лева. Близо 3000 души от властта у нас са декларирали имането си пред Комисията за противодействие на корупцията и отнемане на незаконно придобитото имущество. Това се случва за първи път, след като бе сменен законът и бе създадено новото държавно звено, което да бори корупцията по висшите етажи на властта. Досега подобни декларации се подаваха пред Сметната палата, но в тях липсваха графи като имане, на което деклараторът живее на семейни начала, както и обявяване на ползвано чуждо имущество. От „Антикорупция“ съобщиха, че подадените ежегодни декларации са 2866, а встъпителните 3568. Финалните, т.е. декларациите, които се подават след напускане на властта, са 102. Общо 148 пък са лицата, неподали или подали в извън законоустановения срок съответните декларации. Съгласно закона лице, заемащо висша публична длъжност, което не подаде декларация в законоустановения срок, се наказва с глоба в размер от 1000 до 3000 лв. Когато нарушението е извършено повторно, глобата е в размер от 3500 до 6000 лв. Достъпът до декларациите за имущество и интереси е чрез „ ” на интернет страницата на комисията.", "date": "2018.08.06", "title": "Премиерът и президентът пестят от заплата (ОБНОВЕНА)"}
{"url": "https://www.monitor.bg:443/bg/a/view/koshmar-za-cska-ludogorec-s-lud-kysmet-140943", "text": "ЦСКА изтегли възможно най-тежкия съперник за плейофите в Лига Европа, докато „Лудогорец“ имаше късмет и се падна с най-добрия вариант. Последното препятствие за „червените“ преди груповата фаза ще е победителят от двойката между италианския „Аталанта“ и израелския „Апоел“ (Хайфа). Това безспорно бе вариант, който никой на „Армията“ не си пожелаваше. В първия мач на 23 август ЦСКА ще е гост, а в реванша на 30 август ще домакинства в София. Италианският тим е сочен за фаворит както в мачовете с „Апоел“, така и евентуално в тези с ЦСКА. Достатъчно е да се каже, че в предишния кръг тимът от Бергамо размаза с общ резултат 10:2 босненския „Сараево“, който пък преди 6 години успя да елиминира „Левски“. Иначе „Аталанта“ не домакинства европейските си мачове в Бергамо, а в Болоня. За да стигне обаче до финалната битка, ЦСКА първо трябва да се справи с датския „Копенхаген“. Първата среща е този четвъртък от 20:45 часа на Националния стадион. Мачът ще бъде ръководен от най-проспериращия белгийски съдия Барт Вертенген. Той е на 30 години и за рекордно кратко време се превърна в международен съдия. Извън футбола пък Вертенген по професия е доктор и работи в болницата в град Рьозеларе. Допълнителен стимул за „армейците“ ще бъде и картотекирането на национала Станислав Манолев. Той се възстанови от травма и ще бъде на разположение на Нестор Ел Маестро, а клубът го записа в груповия лист. Коренно различен бе късметът на „Лудогорец“. Шампионите ще мерят сили с грузинския „Торпедо“ (Кутаиси) или албанския „Кукеши“. Това безспорно бе най-желаната двойка от разградчани, още повече че тимът бе в урната на непоставените и се размина с отбори като БАТЕ (Борисов) и „Селтик“. В първия двубой „Лудогорец“ ще бъде гост. Като цяло българският тим е сочен за изявен фаворит в евентуалните сблъсъци за влизане в групите на Лига Европа. Преди това обаче играчите на Пауло Аутори трябва да елиминират босненския „Зрински“ (Мостар). Мачовете са от изключителна важност за бразилския треньор на „Лудогорец“, който при отпадане почти сигурно ще бъде уволнен. От УЕФА обявиха и съдийският наряд за първия мач в Разград, като главен рефер ще бъде руснакът Виталий Мешков.", "date": "2018.08.06", "title": "Кошмар за ЦСКА, „Лудогорец“ с луд късмет на еврожребия"}
{"url": "https://www.monitor.bg:443/bg/a/view/djulija-robyrts-aplodira-muzikyla-hubava-jena-140927", "text": "Джулия Робъртс почете паметта на покойния режисьор Гари Маршал, изиграл ключова роля в старта на кариерата й с „Хубава жена“, като посети почетно представление на едноименния бродуейски мюзикъл. Спектакълът се игра през уикенда, като почете втората годишнина от кончината на кинодееца, който приживе работи и по сценичната продукция. „Това е негова сбъдната мечта. Знаем, че тази вечер той е тук с нас“, каза пред медии съпругата на Маршал – Барбара. Заедно с Робъртс, и двете деца на режисьора – Скот и Катлиин, тя се качи на сцената след края на представлението, за да разкажат за най-милите си спомени с покойния автор на „Хубава жена“. Специално внимание актрисата, влязла в главната роля за филма, отдели за нейната наследничка в мюзикъла – Саманта Баркс. „Невероятен талант!“, ласкава бе Робъртс. „Радвам се, че разбрах за присъствието на Джулия Робъртс в края на представлението. В противен случай нямаше да мога да остана концентрирана през цялото време. Винаги съм й се възхищавала и съм я възприемала като модел за подражание!“, не й остана длъжна и самата Баркс. Припомняме, че Гари Маршал почина на 81-годишна възраст от пневмония през лятото на 2016 г. Сред другите култови ленти, зад които стои режисьорът, са „Булката беглец“, „Зад борда“ и „Дневниците на принцесата“.", "date": "2018.08.06", "title": "Джулия Робъртс аплодира мюзикъла „Хубава жена“"}
{"url": "https://www.monitor.bg:443/bg/a/view/el-maestro-naj-nakraja-dovolen-ot-tima-140930", "text": "Треньорът на ЦСКА Нестор Ел Маестро най-накрая изрази задоволство от представянето на тима. Досега сърбинът с английски паспорт бе крайно предпазлив и винаги критичен, но след 3:0 с „Дунав“ призна, че това играта, която той иска да вижда от „червените“. Също така спецът бе категоричен, че ако ЦСКА играе така и срещу „Копенхаген“, „армейците“ имат сериозни шансове да отстранят датчаните. „Развиваме се прекрасно - коментира Ел Маестро. - С всеки мач виждам прогрес в играта ни и това няма как да не ме радва. За първи път този сезон мога да кажа, че ЦСКА изглежда като мой отбор. Колкото до мачовете с „Копенхаген“ - за първи път ще играем с по-силен от нас отбор. Не трябва да бъдем диви, а да изиграем този мач умно. С тези фенове зад нас и ако покажем нашия си футбол, можем да направим нещо“, сподели спецът. За финал той бе попитан защо винаги води мачовете на ЦСКА с една и съща риза и дали не е от суеверие, като не пропусна да се пошегува и отвърна: „Питайте ръководството, трябва да ми вдигнат заплатата и тогава ще имам пари да отида в някой софийски мол и да си купя нова риза“.", "date": "2018.08.06", "title": "Ел Маестро най-накрая доволен от тима"}
{"url": "https://www.monitor.bg:443/bg/a/view/porugaha-groba-na-pepa-nikolova-140933", "text": "Вандали са осквернили гроба на голямата българска актриса Пепа Николова. За това съобщи дъщеря й Александра Сърчаджиева с пост в социалната мрежа Фейсбук. Водещата на Big Brother придружи публикацията си с две снимки, от които се вижда, че от паметната плоча е разлепена пластиката, която Георги Чапкънов извая за покойната звезда на Сатиричния театър. Николова почина през 2006 г. след дълга битка с рака, преди да навърши 60 години и бе погребана в Алеята на творците в Софийските гробища. В същата година Алекс направи дебюта си на сцена във Военния театър. \"Бясна съм ! Гневна съм! Изключително наранена! Днес отидох на гроба на майка ми! И видях ТОВА! Пластиката, която Георги Чапкънов направи за нея, когато тя почина, е открадната! Това е поругаване! Гнусно е! И не мога да си представя какъв изрод трябва да си, за да направиш ТОВА!!!!\", написа Алекс във Фейсбук. Постът е получил близо 2000 реакции от приятелите на Сърчаджиева във Фейсбук и близо 300 коментара, с които близките й я подкрепят, а голяма част от тях съветват младата актриса да се обърне към полицията и към охрана на гробищни паркове. Колегата на Алекс от Нова тв Мариян Станков-Мондьо дори сподели поста й с думите: „Пепа Николова беше и е култура... И жалко за нас... Защото нашите въстания са само просташко руси екстеншъни и евтини сутиени с размерите на главата на едногодишно дете... Жалко за нас... И докато се търси наглото парче посегнало с болния си мозък върху паметника й, предлагам всеки от нас да си пусне отново поне един от филмите на Пепа, за да не забравяме, че тя е и ще бъде култура...“ Това не първото вандалско посегателско на Софийските гробища в последно време. Наскоро беше осквернен и гробът на Стефан Стамболов, който се намира в абсолютния център на гробищния парк. Беше откраднат бюстът на големия държавник, а от охранителната фирма на гробищния парк обещаха да го заменят и дори са се свързали с автора му.", "date": "2018.08.06", "title": "Поругаха гроба на Пепа Николова"}
{"url": "https://www.monitor.bg:443/bg/a/view/levski-pregovarja-s-half-i-zashtitnik-140931", "text": "С идването на новия треньор Славиша Стоянович, „Левски“ даде рестарт на селекцията си. „Сините“ водят разговори с двама нови, които да дойдат на „Герена“ до края на седмицата и да подсилят състава на словенския специалист. Едният е естонският национал Богдан Вашчук. 22-годишният полузащитник на „Рига“ игра в реванша с ЦСКА от първия квалификационен кръг на Лига Европа и се замеси в скандала след изпълнението на дузпите. Той участва в сбиването на терена и заедно с Николай Бодуров и Кристиян Малинов получи червен картон. Очаква се развитие по трансфера на Вашчук да има в следващите два дни. В кариерата си освен за „Рига“, той е играл и за естонския „Инфонет“. През миналия сезон е записал 22 мача с 8 гола в първенството на Латвия. Освен с Вашчук, „сините“ водят разговори и с десен бек, който да бъде конкурент на Милош Цветкович. Засега името му се пази в тайна, но привличането му е с най-голям приоритет с оглед на това, че Цветкович е без алтернатива, след като Роман Прохазка си тръгна. Ивайло Найденов, който също играеше принудително на този пост, пък е с травма и ще се възстановява около месец.", "date": "2018.08.06", "title": "„Левски“ преговаря с халф и защитник"}
{"url": "https://www.monitor.bg:443/bg/a/view/turskata-lira-poevtinja-rekordno-sprjamo-dolara-140917", "text": "Турската лира се срина до рекорден минимум спрямо долара днес, след като администрацията на Доналд Тръмп съобщи, че преразглежда безмитния достъп на Турция до американския пазар, предаде Ройтерс. Офисът на постоянния търговски представител на САЩ обяви мярката, която може да засегне турски внос на стойност 1,66 млрд. долара, в петък, след като Анкара наложи контрамита върху американски стоки в отговор на американските тарифи върху вноса на стомана и алуминий. Турската лира загуби близо една четвърт от стойността си тази година, основно заради усилията на президента Реджеп Тайип Ердоган да поеме контрола над паричната политика. Валутата на Турция днес поевтиня до рекордния минимум от 5,18 лири за долар.", "date": "2018.08.06", "title": "Турската лира поевтиня рекордно спрямо долара"}
{"url": "https://www.monitor.bg:443/bg/a/view/portugalska-legenda-idva-v-bylgarija-140928", "text": "Португалската легенда Нуно Гомеш ще оглави списъка от звездни посланици, които ще уважат Световната купа по футбол за деца в неравностойно положение, чийто домакин е България. Турнирът ще се проведе между 12 и 15 август на Националната футболна база \"Бояна\" и се организира съвместно от фондацията на принцесата на Катар Шейкха Ал Тани - SATUC, и от Българския футболен съюз. Нуно Гомеш има 79 мача и 29 гола за националния тим на Португалия и беше част от състава, който спечели сребърните медали на европейското първенство през 2004 година. Заедно с Гомеш на турнира се очаква да присъства и Лакдар Белуми, избран под номер 4 в класацията на най-добрите футболисти на Африка за XX век и автор на победния гол за Алжир срещу ФРГ в прословутия мач между двата тима от Мондиал 1982 г. нас ще пристигнат още дългогодишният вратар на египетския национален отбор Ахмед Шобеир, участник на световното първенство в Италия през 1990 г., както и бившата звезда на френския “Лион” Азиз Будербала, блеснал на Мондиал 1986 в Мексико с екипа на Мароко. Предстоящата Световна купа SATUC в България е вторият международен шампионат за деца в неравностойно положение. Първото издание се състоя в Египет през 2015 година.", "date": "2018.08.06", "title": "Португалска легенда идва в България"}
{"url": "https://www.monitor.bg:443/bg/a/view/stolichnata-obshtina-shte-razdava-voda-zaradi-jegite-140935", "text": "Във връзка с високите температури Столичната община организира раздаване на минерална вода утре. Водата ще се раздава на площадното пространство при храма „Света Неделя” и на Орлов мост - при езерото „Ариана”. Тя ще бъде давана от служители на „Московска“ 33 до изчерпване на количествата.", "date": "2018.08.06", "title": "Столичната община ще раздава вода заради жегите"}
{"url": "https://www.monitor.bg:443/bg/a/view/valeri-jordanov-e-novijat-zamestnik-predsedatel-na-dazd-140937", "text": "Валери Йорданов е новият заместник-председател на Държавна агенция „Закрила на детето“. Той е назначен със заповед на министър-председателя Бойко Борисов. Преди назначаването му за заместник-председател, заемаше поста главен секретар на Държавна агенция за бежанците. Валери Йорданов е бил директор на Столичната дирекция на вътрешните работи, където е извършвал контрол на служителите в детските педагогически стаи.  В периода 2013 -2015г. е бил кмет на район „Витоша“ на Столична община, като по време на мандата му са реализирани дейности и мерки за гарантиране на правата на децата – създаване на подкрепяща среда и условия за социално включване. Председател е на Местната комисия за борба срещу противообществените прояви на малолетни и непълнолетни.През кариерата си той активно си е взаимодействал с ДАЗД, АСП, неправителствени и обществени организации, работещи за и с деца. Председателят на ДАЗД д-р Елеонора Лилова пък връчи почетен плакет и благодари на досегашния зам.-председател д-р Валентин Димитров за работата му в областта на закрилата на детето и изрази надеждата си, че и в бъдеще ще продължи да сътрудничи по теми, свързани с опазване на интересите на децата и грижите за тях.", "date": "2018.08.06", "title": "Валери Йорданов е новият заместник-председател на ДАЗД"}
{"url": "https://www.monitor.bg:443/bg/a/view/ruskijat-premier-medvedev-vlizaneto-na-gruzija-v-nato-shte-dovede-do-strashen-konflikt-140938", "text": "Евентуално влизане на Грузия в НАТО \"може да провокира страшен конфликт, не се знае защо е нужно това\", заяви руският премиер Дмитрий Медведев в интервю за радио \"Комерсант ФМ\". Руският министър-председател отбеляза също, че въоръженият конфликт между Грузия и отцепническа Южна Осетия през 2008 г., в който се намеси и Русия, е можело да бъде предотвратен. \"Нямаше никаква неизбежност\", подчерта Медведев. Петдневната война от 2008 г. доведе до признаването на независимостта на Абхазия и Южна Осетия от страна на Москва. Десет години след военната си агресия срещу Грузия Русия трябва да прекрати незаконната окупация на грузинските територии Абхазия и Южна Осетия и напълно да зачете териториалната цялост на кавказката страна, заяви през юни т. г. в резолюция Европейският парламент. На 12 юли т. г. генералният секретар на НАТО Йенс Столтенберг за пореден път потвърди намерението на пакта да приеме за член Грузия, но не уточни кога може да се случи това. Преди 10 години държавните лидери от алианса обещаха на среща в Букурещ Украйна и Грузия да станат след време негови членки. Руският президент Владимир Путин е заявявал преди, че Русия би посрещнала \"крайно отрицателно\" евентуално включване на Грузия и Украйна, водещо до ново разширяване на НАТО.", "date": "2018.08.06", "title": "Руският премиер Медведев: Влизането на Грузия в НАТО ще доведе до „страшен конфликт\""}
{"url": "https://www.monitor.bg:443/bg/a/view/bajern-tresna-unajted-v-generalnata-repeticija-140920", "text": "Германският шампион „Байерн“ победи „Манчестър Юнайтед“ с 1:0 в приятелска среща на изпълнения до краен предел „Алианц Арена“. Това бе първи мач за новия треньор на баварците Нико Ковач пред феновете в Мюнхен. За „червените дяволи” пък срещата бе последна контрола преди старта на сезона в английската Висша лига. Те срещат „Лестър“ в първия кръг идния петък. Домакините започнаха с почти всичките си титуляри, като в предни позиции действаха Роберт Левандовски на върха на атаката и зад него Ариен Робен, Томас Мюлер и Серж Гнабри. Франк Рибери започна в средата на терена до Хави Мартинес и Тиаго Алкантара. В отбрана Ковач бе поставил Джошуа Кимих, Никлас Зюле, Матс Хумелс и Давид Алаба пред вратаря Мануел Нойер. Гостите пристигнаха без звездите Пол Погба и Ромелу Лукаку, а Неманя Матич бе на пейката. Капитан за тях бе чилиецът Алексис Санчес, а защитникът Виктор Линдельоф и нападателят Маркъс Рашфорд се завърнаха след дългата си почивка след световното първенство в Русия. Андреас Перейра, Андер Ерера и новото попълнение Фред действаха в халфовата линия. Като цяло двата тима не се хвърлиха с всички сили, а единственото попадение падна в 59-ата минута, когато Хави Мартинес се разписа с удар с глава. До края „Байерн“ можеше да направи победата си още по-убедителна, но в 82-рата минута новото попълнение Леон Горецка прати топката на милиметри край гредата. В друга суперконтрола световният шампион с Франция Тома Лемар дебютира с екипа на победителя от Лига Европа “Атлетико” (Мадрид), който завърши 1:1 при визитата си на “Щутгарт”. Мачът се игра на „Мерцедес Бенц Арена“ и бе по случай 125-годишнината на немския клуб. Лемар се отчете с удар в гредата. Голът за „Атлетико“ бе дело на Хоакин Муньов, а за „Щутгарт“ се разписа Дидави от дузпа.", "date": "2018.08.06", "title": "„Байерн“ тресна „Юнайтед“ в генералната репетиция"}
{"url": "https://www.monitor.bg:443/bg/a/view/vidal-shte-umra-na-terena-za-barselona-140922", "text": "Артуро Видал официално вече е футболист на „Барселона“. Чилиецът, който идва от „Байерн“ (Мюнхен), парафира контракт за 3 години с шампиона на Испания, като се превърна в четвъртия трансфер на каталунците през това лято след Клемен Ленгле, Артур и Малком. Преди да дойде на „Камп Ноу“, кариерата на 31-годишния халф преминава през „Коло-Коло“, „Байер“ (Левркузен), „Ювентус“ и „Байерн“ (Мюнхен), като с „баварците“ стана три последователни пъти шампион на Германия. При представянето си Видал заяви, че е готов да умре на терена за своя нов отбор. „Много съм щастлив. Това е сбъдната мечта. Нямам търпение да започна да тренирам с моите нови съотборници, да облека екипа на „Барселона“ и да печелим. Искам да спечеля всичко. Надявам се, че ще постигна целите си. Готов съм да умра на терена за „Барселона“ и нямам търпение да съм на терена с Меси, Луис Суарес, Серхио Бускетс. Всички те са страхотни играчи. От мен ще видите сърцата игра и желание да се докажа и защитя гласуваното ми доверие. Искам да помогна на отбора с всички сили“, коментира Артуро Видал.", "date": "2018.08.06", "title": "Видал: Ще умра на терена за „Барселона“ "}
{"url": "https://www.monitor.bg:443/bg/a/view/v-rouming-bylgarite-shte-poluchavat-esemes-s-nomera-na-vynshno-140919", "text": "Всеки български гражданин, притежаващ СИМ-карта на български мобилен оператор, при влизане на територията на чужда държава ще получава от утре – 7 август кратко текстово съобщение с информация за номера на денонощната дежурна телефонна линия в МВнР (+359 2 948 24 04), на която може да потърси помощ в случай на извънредна ситуация. Съобщението ще бъде получавано, веднага щом абонатът попадне в роуминг. Така телефонът за спешни случаи на МВнР ще е подръка в паметта на телефона на всеки гражданин зад граница. Към тази инициатива на Министерството на външните работи с готовност се присъединиха трите национални мобилни оператора - А1, VIVACOM и Telenor, в знак на подкрепа към усилията ни за подобряване на административното обслужване и по-ефективна защита на българските граждани в чужбина. Мобилните оператори предоставят получаването на съобщението безплатно за гражданите, като услугата не е свързана с разходи от държавния бюджет. При повикване на денонощната дежурна телефонна линия в МВнР (+359 2 948 24 04), разговорът ще бъде таксуван според тарифния план на абоната. Заместник министър-председателят по правосъдната реформа и министър на външните работи Екатерина Захариева благодари на мобилните оператори, които се включиха в реализацията на този проект, свързан с грижата за информираността и сигурността на българските граждани, пътуващи в чужбина. Тя подчерта, че Министерството на външните работи продължава работа по още проекти, които ще улеснят досега с администрацията на нашите сънародници в чужбина. Заплахите за сигурността в съвременния свят, свързани с природни бедствия, възникване на военни конфликти, терористични актове, политически размирици, безредици, бунтове и други, които често засягат и български граждани, изискват оказването на специализирана помощ и често незабавна реакция от страна на българските институции.  В зависимост от характера на кризата, Министерството на външните работи координира усилията за оказване на помощ на български граждани с различни национални и чужди институции и ведомства.", "date": "2018.08.06", "title": "В роуминг българите ще получават есемес с номера на Външно"}
{"url": "https://www.monitor.bg:443/bg/a/view/patrik-stuart-se-zavryshta-v-star-trek-140903", "text": "Британският актьор Патрик Стюарт отново ще скочи в кожата на капитан Жан-Люк Пикар, познат на телеманиаците от „Стар трек: Следващото поколение“. Това съобщиха от телевизия Си Би Ес, като Стюарт ще се снима в нов сериал от култовата поредица. Още не е ясно какво е името на проекта, но продукцията няма да е римейк на „Стар трек: Следващото поколение“, а ще представи следваща глава от книгата за живота на Пикар. Засега не се знае и кога ще бъде излъчен. 78-годишният актьор е сред най-разпознаваемите лица от франчайза. Той се разписа с участие в цели седем сезона на „Стар трек: Следващото поколение“ и се появи в образа на Пикар във филмите \"Стар трек: Космически поколения“ (1994), „Стар трек: Първият контакт“ (1996), „Стар трек: Бунтът“ (1998) и „Стар трек: Възмездието“ (2002).", "date": "2018.08.06", "title": "Патрик Стюарт се завръща в „Стар трек“"}
{"url": "https://www.monitor.bg:443/bg/a/view/djipitata-smenjaha-opasnite-lekarstva-za-kryvno-do-ponedelnik-140926", "text": "Общопрактикуващите лекари заменят до днес изписаните и получени от пациентите лекарства срещу хипертония и сърдечна недостатъчност, които бяха блокирани в аптеките. Това ставаше без формалности, само с нова рецепта, независимо от това дали хората са си взели от спрените илачи, съобщиха от Националната здравноосигурителна каса. Става въпрос за 62 медикамента, които бяха иззети точно преди един месец в цяла Европа заради активно вещество валсартан, произведено в Китай, за което имаше подозрения, че е с канцерогенни примеси. Занапред, докторите ще изписват други медикаменти на пациентиет за домашно лечение. Спрените лекарства увеличават риска от онкозаболяване на всеки един на 5 000 души, ако той ги пие в мактсимална доза от 320 мг в продължение на седем години, показва анализът на Европейската агенция по лекарствата (ЕМА). Това означава, че рискът човек да развие рак са минимални.", "date": "2018.08.06", "title": "Джипитата сменяха опасните лекарства за кръвно до днес"}
{"url": "https://www.monitor.bg:443/bg/a/view/lazar-kolev-osyden-za-ubijstvoto-na-sestri-belnejski-osydi-bylgarija-v-strasburg-140911", "text": "Лазар Колев, който бе осъден на доживотен затвор без право на замяна за двойното убийство на сестрите Христина и Росица Белнейски от Пазарджик, е един от четирима затворници, признати за виновни за едни от най-тежките убийства, извършени през последните години в България, които са осъдили държавата в Страсбург, установи проверка на „Лекс“. Освен Колев правата си в Европейския съд са потърсили Йордан Петров, станал известен като Кумановския убиец, също излежаващ доживотна присъда, Илиан Михайлов, който ще е в затвора до смъртта си заради подбудителство към убийството на втория съпруг на майка си, както и Стоян Петров, осъден на 20 години затвор за убийството на бургаския бизнесмен Стоян Стоянов. Всички те, без Стоян Петров, са поискали от Европейския съд по правата на човека обезщетение от по 10 000 евро за лошите условия в затвора и за специалния режим, при който изтърпяват присъдите си. Съдът в Страсбург присъжда 4000 евро на Михайлов и по 3000 евро на Йордан Петров и Колев. Четиримата имат сходни оплаквания и затова ЕСПЧ ги е разгледал заедно и се е произнесъл с общо решение.Ето от какво се е оплакал всеки тях, за да установи съдът, че са нарушени правата му и има право на обезщетение:Осъденият за убийството на сестрите Росица и Христина Белнейски Лазар Колев, сочи, че е държан в постоянно заключена килия в затвора в Пазарджик, изолиран от останалите лишени от свобода. Било му е позволено да общува с други затворници само по време на единия час дневно, когато е извеждан за физически упражнения. Колев обяснява още, че в килията му, която е под 6 кв. м, няма течаща вода или тоалетна, хигиената е много лоша – пълно е с хлебарки и бълхи, а администрацията на затвора не е направила нищо, за да се отърве от тях. Тъй като в килията му няма маса, Колев се храни върху вестник, разстлан на леглото му. През цялото време е държан на изкуствена светлина, а температурата варирала от жега до студ, според сезона.Като взема предвид натрупването на лоши условия и строго ограничителния режим, който не е обяснен със съображения за сигурност, както и продължителния период, през който четиримата вече са лишени от свобода – между четири и десет години, съдът в Страсбург заявява, че „страданието и трудностите, претърпени от тях, надвишават неизбежното ниво на страдание, присъщо на лишаването от свобода, и са достатъчно сериозни, за да бъдат квалифицирани като нечовешко и унизително отношение“.", "date": "2018.08.06", "title": "Лазар Колев, осъден за убийството на сестри Белнейски, осъди България в Страсбург"}
{"url": "https://www.monitor.bg:443/bg/a/view/dobrijat-komshija-140914", "text": "Харен комшия е от брат по-голям роднина, е казал народът. Две събития от последните дни – откриването на реверсивната газова връзка с Турция и светкавичното залавяне на издирвания с европейска заповед за арест Димитър Желязков са на път да затъмнят с щекотливи подробности от разследването най-важната новина. А тя е, че всичко това се дължи на добрите връзки между двете съседни страни. Фактът, че и в двата случая се действаше на най-високо ниво, показва, че и двете страни ценят тези възможности и не само ще ги пазят, но и ще развиват. В двата случая ползите за страната ни са свързани с националната сигурност. Газовата връзка отваря възможности за доставки от други източници. Както е известно, Русия не се е отказала от намерението си през 1919 г да спре газа през Украйна, строителството на “Турски поток” е част от тази кампания. Другата новина е нелицеприятна за престъпния свят – пътят на бягството им е пресечен. Всичко това обаче е плод на доказване на добрите отношения, особено през последните години. Ще припомним, че само преди 30 години над 300 000 наши сънародници бяха принудително експулсирани от бившия комунистически режим в съседната страна и все още езикът на омразата не е забравен. Затова нека знаем, че всъщност сами си създаваме както враговете, така и приятелите, но не можем да си създадем съседите. Така че не езикът на омразата, а добросъседските отношения са пътят, по който единствено може да се върви напред.", "date": "2018.08.06", "title": "Добрият комшия "}
{"url": "https://www.monitor.bg:443/bg/a/view/the-rolling-stones-s-naj-pechelivshoto-turne-za-2018-g-140913", "text": "Над 1,5 милиона фена направиха турнето No Filter на рок динозаврите The Rolling Stones най-печелившата обиколка за годината според класацията Hot Tours. Мик Джагър и компания разпродадоха напълно 28 дати в Англия и Европа, които бяха разделили на две части по 14 концерта. Първата част се състоя през есента на 2017 г. и напълни банковата им сметка с почти 120 милиона долара, а втората част, която стартира на 17 май 2018 г . в Дъблин и приключи на 8 юли във Варшава допълни още над 117 милиона долара. Две допълнителни дати в Лондон увеличиха приходите с още 20 милиона и на финала No Filter е донесло точно 237 802 307 долара с продадени 1 506 2019 билета. Това е и личен рекорд на бандата в последните години. Последното турне на Stones от началото на 2016 г. се състоеше отново от 14 дати, но в Латинска Америка и заработи почти 84 милиона долара, а обиколката от 2015-та Zip Code Tour им спечели 110 милиона. Огромният успех на ветераните ги нареди на първото място в класацията Hot Tours, като след себе си оставиха актуалните звезди Тейлър Суифт (близо 22 милиона долара), Бионсе и Джей Зи (близо 15 милиона долара), Кендрик Ламар, Кени Чесни, Били Джоел, Radiohead. Важно е да се отбележи, че останалите в чарта са направили далеч по-малко концерти от Мик Джагър и вярната му дружина. Въпреки това, никой не може да оспорва първенството им, защото класацията на Pollstar, също ги обяви за най-печелившата рок банда. Преди тях са само Ед Шийрън и Бруно Марс, който обаче са самостоятелни артисти. Колегите на Stones – U2, Eagles, Foo Fighters са далеч назад в подредбата. обявиха от Pollstar. Увеличението е обяснено с повишената цена на билетите, като средно пропуск за концерт на живо през 2018-та се търгува за 94 долара, в сравнение с предходната година, когато средната цена е била 84 долара.", "date": "2018.08.06", "title": "The Rolling Stones с най-печелившото турне за 2018 г."}
{"url": "https://www.monitor.bg:443/bg/a/view/parma-poiska-gylybinov-140921", "text": "Завърналият се в италианския елит отбор на „Парма“ се включва в борбата за подписа на българския нападател Андрей Гълъбинов, след като до момента най-активно от него се интересуваше „Фоджа“, пише sport.virgilio.it. „Към българина има интерес и от няколко отбора от Серия „Б“, като най-активни са от „Фоджа“. От скоро пък от него се интересува и „Салернитана“, така че ясните кандидати от Италия са точно три\", пише още изданието. Не липсва интерес и от Гърция, където за нападателя разпитват от ПАОК (Солун), а отбори от Турция също имат интерес. Самият Андрей обаче не иска да напуска Калчото, твърди pianetagenoa1893.net. На този етап Гълъбинов изглежда като план „Б“ за „Дженоа“ и първоначално беше нарочен за гонене по Нова година, но след като вкара важни голове, решението бе променено и той остана в тима. Нападателят се разписа общо 4 пъти в 20 мача във всички турнири за „грифоните“.", "date": "2018.08.06", "title": "„Парма“ поиска Гълъбинов"}
{"url": "https://www.monitor.bg:443/bg/a/view/opasni-veshtestva-bez-dokumenti-nameriha-ekoinspektori-vyv-firma-140906", "text": "Опасни вещества, които са лесно запалими и без документи, са били намерени в обект на фирма \"Изира 1\" ЕООД в пазарджишкото село Лесичово. Това съобщиха от Регионалната инспекция по околната среда и водите в Пазарджик. Екоинспекторите извършили извънредна проверка във  връзка с контрол по спазване на изискванията на Закона за защита от вредното въздействие на химичните вещества и смеси. На територията на обекта били разположени резервоари за съхранение на терпентин, толуен, газьол и базови масла, както и съдове за смесване на суровините с цел получаване на продукти - разредители, разтворители и др.  При проверката се установило, че на обекта не са налични документи за химичните вещества, които се употребяват и съхраняват, както и за продуктите, които се произвеждат. Не били налични също информационни листове за безопасност и документирани резултати от оценка на безопасността на съхранението на ОХВС. Дадено е предписание за представяне на документи, а до управителя на дружеството е изпратена покана за съставяне на акт, уточняват от екоинспекцията в Пазарджик.", "date": "2018.08.06", "title": "Опасни вещества без документи намериха екоинспектори във фирма"}
{"url": "https://www.monitor.bg:443/bg/a/view/sa-sht-nalojiha-sankcii-na-iran-140912", "text": "Държавният секретар на САЩ Майк Помпео заяви, че американските санкции срещу Иран ще се прилагат строго и ще действат, докато иранското правителство промени коренно курса си, предаде АП. Пред журналисти в самолета, с който се връща във Вашингтон след обиколка в Азия, Помпео отбеляза, че днешното възобновяване на санкциите е важен стълб на американската политика спрямо Иран. Той каза, че правителството на президента Доналд Тръмп е склонно да погледне и отвъд санкциите, но това ще изисква огромна промяна от страна на Техеран. \"Надяваме се да намерим начин за напредък, но това ще изисква огромна промяна от страна на иранския режим. Те ще трябва да се държат като нормална държава. Това е изискването. Съвсем просто е\", заяви той. Първият пакет от американски санкции, облекчени от правителството на президента Барак Обама след сключването на ключовото споразумение за ядрената програма на Иран през 2015 г., влиза отново в сила от днес в резултат на взетото от президента Тръмп през май решение да оттегли страната си от сделката. Санкциите от тази група са насочени срещу иранския автомобилен отрасъл, търговията със злато и други метали. Вторият пакет санкции - срещу петролния сектор на Иран и иранската централна банка - ще влязат отново в сила в началото на ноември, уточнява АП. Помпео припомни, че САЩ отдавна сочат Иран като основната страна спонсор на тероризма и подчерта, че Техеран не може да очаква да бъде третиран като равен с останалите в международната общност, докато не прекрати тези дейности. През май Тръмп изтегли САЩ от сделката между големите сили и Иран, по силата на която международните санкции срещу Техеран бяха вдигнати в замяна на ограничаване на ядрената му програма. Европейският съюз блокира санкциите на САЩ срещу Иран, за да защити европейските компании, става ясно от съобщение на Европейската комисия. Тъй като бе задействана първата серия от санкции, повторно наложени от страна на САЩ спрямо Иран, актуализираният Блокиращ регламент на ЕС влиза в сила на 7 август с цел смекчаване на въздействието им върху интересите на дружествата от ЕС, които извършват законна стопанска дейност в Иран, се казва в съобщението на Комисията. Мярката е част от подкрепата на ЕС за непрекъснатото, пълно и ефективно изпълнение на Съвместния всеобхватен план за действие (СВПД) — ядрената сделка с Иран, включително чрез запазване на търговските и икономическите отношения между ЕС и Иран, които бяха нормализирани, когато в резултат на СВПД бяха отменени санкциите, свързани с ядрената програма.", "date": "2018.08.06", "title": "САЩ наложиха санкции на Иран"}
{"url": "https://www.monitor.bg:443/bg/a/view/razbiha-shema-za-pridobivane-na-knijki-bez-izpit-140923", "text": "Престъпна схема за придобиване на свидетелства за правоуправление на моторни превозни средства /МПС/ от курсанти, неявяващи се лично на изпити за правоспособност, е неутрализирана от служители от сектор \"Икономическа полиция\" при Областната дирекция на МВР - Бургас. Това съобщиха от пресслужбата на дирекцията в морския град. Организатор на схемата е Красимир Н. от Бургас - инструктор с частна школа, който използвал трети лица за да се явяват вместо негови курсанти на теоретичните и практически изпити за придобиване на правоспособност за управление на МПС от категория \"В\". Констатирано е, че само за няколко месеца през настоящата година, инструкторът Красимир Н. организирал няколко човека, които се явявали вместо двама негови \"курсанти\", обучавани по данни от \"Автомобилна администрация\" в неговата частна школа. Установени и задържани са лица, явявали се вместо курсантите на организатора на схемата, както и лицата, поръчали на Красимир Н. въпросната \"услуга\". Разбиването на престъпната схема е осъществено след няколкомесечно наблюдение от страна на полицейските служители след проведена специализирана полицейска операция, организирана от сектор \"Икономическа полиция\" при ОД на МВР - Бургас и обхващаща територията на няколко областни дирекции / Бургас, Стара Загора, Шумен и Сливен/. При нея организаторът на схемата - Красимир Н. е задържан, извършено е претърсване на жилището му и ползвания от него автомобил - \"Ауди\", с бургаска регистрация.  Установено е, че явяването на фалшивите курсанти е организирано чрез използването на фалшиви лични карти, в които са посочени реалните данни на лицата, желаещи да придобият свидетелство за правоуправление, но с подменени снимка на третите лица, които се явяват вместо тях. Организаторът на схемата е задържан за 72 часа с постановление на Районна прокуратура - Бургас. Бургаският районен съд е наложил на Красимир Н. мярка за неотклонение \"постоянно задържане под стража\" по искане на районната прокуратура в морския град.", "date": "2018.08.06", "title": "Разбиха схема за придобиване на книжки без изпит"}
{"url": "https://www.monitor.bg:443/bg/a/view/kraj-na-prikazkata-za-vladimir-klichko-i-hejdyn-penetier-140924", "text": "Бившият световен шампион по бокс в тежка категория Владимир Кличко и неговата спътница в живота - актрисата Хейдън Пенетиер, се разделят след 9-годишна връзка. Новината е потвърдена от близки до двойката, която дълго време беше обект на особен интерес от страна на светските рубрики. И то главно заради демонстрираните непрекъснато отлични семейни отношения, въпреки че двамата не стигнаха до брак. Като причина за раздялата западните медии сочат факта, че актрисата е била забелязана на няколко пъти с непознат мъж, с когото били хванати за ръка. Има и снимки както от папараци, така и в нейния профил в Инстаграм. \"В този момент Хейдън и Влад вече не са обвързани, заяви близък до тях. - Те делят задълженията си към възпитанието на тяхната дъщеря Кая. Тя прекарва голяма част от времето със своя баща и неговите роднини в Европа и Флорида. Да, те наистина се събират тримата от време на време като едно семейство и както преди си остават важна част от живота на другия.\" Владимир и Хейдън се срещнаха за първи път през 2009 година. През декември 2014-а пък се роди Кая Евдокия, но това не промени семейния им статус. В много интервюта Хейдън Пенетиер твърдеше, че не бива да бързат с това. \"Мисля, че в живота й се случват доста промени. Но смятам, че те са положителни, а тя не бърза\", коментира майката на 28-годишната актриса Лесли Вогел. Слухове за проблеми в отношенията на двойката има отдавна. Един от тях тръгна веднага, след като миньончето спря да носи свой пръстен, подарен й от украинеца. Тогава Хейдън коментира лаконично: \"Липсващите халки не означават край на една връзка. Благословена съм да бъда с моето прекрасно семейство.\" В основата на конфликта най-вероятно е желанието на Пенетиер да се върне към професията си на снимачната площадка, твърдят светските коментатори. Кличко беше вдигнал луд скандал, след като разбрал за тези намерения. Според него тя трябвало да стои до детето си у дома поне две години след раждането. Той дори твърдеше, че няма никакъв смисъл партньорката му в живота да работи, защото той самият е достатъчно богат, за да я издържа. Новите снимки обаче говорят, че нещата май са придобили съвсем друг обрат.", "date": "2018.08.06", "title": "Край на приказката за Владимир Кличко и Хейдън Пенетиер"}
{"url": "https://www.monitor.bg:443/bg/a/view/stojchev-hvali-antyni-sled-osmoto-mjasto-v-evropa-140925", "text": "Носителят на 11 световни купи в плувния маратон и член на Залата на славата в САЩ - Петър Стойчев, похвали Антъни Иванов за осмото му място на 200 м бътерфлай на европейското за мъже и жени в Глазгоу. 19-годишният търновец тръгна за медал и, въпреки че не го спечели, стана първият български плувец, финалист в Европа след 21 г. \"Неговият най-добър резултат от миналата година - 1:55,55 мин., категорично му носеше бронзовия медал. Бях убеден, че заслужава тази позиция. Името на Антъни Иванов обаче дълги години ще се свързва с тази дисциплина и на високо ниво”, заяви Стойчев пред Нова тв. Самият Антъни обясни, че прекалено бързото тръгване във финала му е изиграло лоша шега. Състезателят на Николай Вакареев и „Вихрен“ (Сандански) завърши осми с време 1:57,88 мин. „Нямаше напрежение. Просто тръгнах прекалено бързо и накрая се схванах, но такъв беше планът ни с треньора ми Николай Вакареев. Не трябваше да сменям и банския костюм. Този беше прекалено стегнат и накрая краката ми се схванаха. Не съм доволен от резултата, но няма да се оправдавам. Все пак изпълних целта си, да плувам на европейски финал“, заяви Антъни пред БНТ HD. „Много съжаляваме, тъй като медалът беше реален. Личното време на Антъни е по-добро от това на третия в Глазгоу. За жалост и това го има в спорта“, заяви треньорът Вакареев. На сутринта след финала Антъни отпадна в сериите на 50 м бътерфлай с 59-о време от 24,99 сек. Той ще стартира и на 100 м бътерфлай.  ", "date": "2018.08.06", "title": "Стойчев хвали Антъни след осмото място в Европа"}
{"url": "https://www.monitor.bg:443/bg/a/view/do-30-poveche-sredstva-za-centrovete-za-hora-s-uvrejdanija-140910", "text": "Разходните стандарти на центровете за хора с увреждания трябвало да се увеличат между 25 и 30 на сто според социалния министър Бисер Петков. Най-сериозно трябвало да нараснат средствата за услугите, които предоставят 24-часова грижа. Повишаването на финансите щяло да доведе и до подобряване заплащането на персонала, добави още Петков. Според него основната причина за голямото текучество на кадри и качеството на услугите било именно ниското възнаграждение. С колко и кога щели да се вдигнат заплатите на социалните работници обаче зависело от възможностите на държавния бюджет. Освен това той изтъкна и липсата на квалифициран персонал в следствие на необходимостта от допълнителна финансова подкрепа в сектора. Социалният министър допълни още, че отпуснатите от министър-председателят Бойко Борисов 150 млн. лв. са основно за индивидуална подкрепа на хората с увреждания. „Полагаме усилия това, което дълги години не е ставало в този сектор, да се случи - държавата прави всичко възможно да се решават проблемите, премиерът също пое ангажимент“, каза Бисер Петков. Ресорният министър, обясни че негова отговорност била бързата подготовка на текстовете на двата проектозакона, а вицепремиерът Томислав Дончев поел ангажимента да предложи план за действие за ефективното функциониране на вече съществуващия регистър на хората с увреждания. Подобрената система щяла да включва данни за уврежданията на всяко едно лице и ще проследява развитието му. Освен това тя щяла да дава информация и какви са индивидуалните им потребности. Миналата седмица по време на срещата между Бойко Борисов и хора с намалена работоспособност стана ясно, че изработената с близо 2 млн. лв. платформа е неработеща. Тогава инвалидите изразиха опасенията си и за качеството на услугите в дневните центровете за хора с увреждания. Затова и Бисер Петков посети и Дневните центърове за пълнолетни и деца с увреждания в Пловдив. След огледа той обясни,че сградния фонд бил ремонтиран и отговарял на всички изисквания, а мястото обединявало 8 услуги. За съжаление обаче, не във всички центрове в страната материалната база била в добро състояние, добави още Бисер Петков. Той припомни, че правителството финансира като държавни делегирани дейности над 1000 услуги, които са обезпечени с над 230 милиона лева. С това се целяло осигуряване на социалното приобщаване на хората с увреждания и на лицата от други уязвими групи. Освен това той се срещна и с протестиращите майки на деца с увреждания в града под тепетата. Въпреки реформата, която подготвя ведомството на Бисер Петков, хората с увреждания не били особено доволни от промените, обясни ресорният министър.", "date": "2018.08.06", "title": "До 30% повече средства за центровете за хора с увреждания"}
{"url": "https://www.monitor.bg:443/bg/a/view/roksana-atakuva-fenovete-s-tri-novi-pesni-140908", "text": "Поп-фолк певицата Роксана прекарва лятото в усърдна работа. Отличничката от „Гласът на България“ се е фокусирала върху цели три нови песни. „Знам, че сте нетърпеливи да разберете какво ново парче подготвям и въобще работя ли по такова, и сега ще Ви кажа. Разбира се, че работя по нови песни и то не по една, а по цели три. Две от песните са бързи, а третата е уникална балада в стил Роксана – тежка, чувствена и истинска.“, разказа тя. Изпълнителката на „За тебе, бебе“ обмисля скоро да реализира и дуетно парче. „В главата ми се върти идея за един дует от няколко дни, но ще видим докъде ще го измисля. Въобще запалила съм фабриката за музика на макс и няма спиране, защото Вие, моите фенове, заслужавате най-доброто“, намигна тя. Междувременно Роксана не пропусна да вдигне пищно парти за първия рожден ден на с ина си Александър. Тържеството се проведе в Плевен сред близки, приятели и колеги на 32-годишната певица.", "date": "2018.08.06", "title": "Роксана атакува феновете с три нови песни"}
{"url": "https://www.monitor.bg:443/bg/a/view/10000-poleti-poveche-sa-obslujeni-ot-rvd-140915", "text": "Държавното предприятие \"Ръководство на въздушното движение\" (BULATSA) е обслужило рекорден брой полети за юли. Те са били 100 418, което е с 11,51 на сто повече в сравнение с година по-рано, когато техният брой е бил 90 054 полета. Международните полети за месеца, кацнали и излетели в и от страната ни, са 14 249. Отчетено е увеличение от 945 полета или 7,10 на сто спрямо същия месец на 2017 г. \"Ръководство на въздушното движение\" е обслужило и повече вътрешни полети през юли 2018 г. През изминалия месец те са били 1 711, докато за същия период на 2017 г. техният брой е бил 1 699. Най-голямо нарастване се отчита при обслужените прелитащи въздухоплавателни средства. За седмия месец на т.г. са били отчетени 84 458 полета в сравнение със 75 051 за 2017 г. Това е ръст от 12,53 на сто. През 2018 г. BULATSA е отчела и още един рекорд. Българските ръководители на полети са участвали в обслужването на един от най-продължителните полети в света. Това е полетът на авиокомпания Qantas между Пърт, Австралия и Лондон, който е продължил над 17 часа и е изминал над 14 000 километра без междинно кацане.", "date": "2018.08.06", "title": "10000 полета повече са обслужени от РВД"}
{"url": "https://www.monitor.bg:443/bg/a/view/eksplozija-do-letishteto-v-bolo-140918", "text": "Трима загинали загинали и над 70 бяха ранени при експлозията на цистерна със запалими вещества на околовръстното шосе на северния италиански град Болоня близо до местното летище, предадоха световните агенции. Взривът бил предизвикан от сблъсък при пътнотранспортно произшествие, съобщи агенция АНСА, цитирана от Асошиейтед прес. Представители на летището на Болоня заявиха, че то продължава да работи нормално. При експлозията и последвалия пожар се е срутила част от мост. Множество хора пострадали от отломки и парчета стъкло от счупени прозорци на съседни сгради. Пожарът вече е потушен. От центъра на града се е виждал облакът дим.  Вечерта от външно министерство съобщиха, че при взрива са ранени седем български ученици. \r\n", "date": "2018.08.06", "title": "Експлозия до летището в Болоня (ВИДЕО)"}
{"url": "https://www.monitor.bg:443/bg/a/view/grigor-progresira-s-hokej-do-nomer-5-v-sveta-140916", "text": "Григор Димитров замени тенис ракетата със стик за хокей с топка в Торонто, където му предстои да вземе участие на турнира \"Rogers Cup\". Топ тенисистът ни се похвали и социалните мрежи с новото си преживяване, макар да си призна, че не е много добър: „Почти може да се каже, че съм хокеист. Но тенът на чорапи разваля всичко. И освен това успеваемостта ми при ударите е 0/3“, сподели Гришо в Инстаграм. Въпреки че не е играл в тенис турнир от отпадането си в първия кръг на „Уимбълдън“, българинът се върна на петата позиция в световната ранглиста на АТР. Прогресът си Гришо дължи на загубата на точки от южноафриканеца Кевин Андерсън, който слезе на 6-о място. Други промени в топ 10 няма, като лидер продължава да е Рафаел Надал (Исп), пред Роже Федерер (Швейц), Александър Зверев (Гер) и др. Преди старта на турнира в Торонто Григор говори за таланта пред официалния сайт на АТП, като за пръв път спомена и дали мисли за парите, които печели от турнирите. \"Талантът може да ти помогне да спечелиш два, три, четири мача, но толкова. Ако искаш да си шампион от „Големия шлем“, да си номер 1 в света, има много други неща, които трябва да правиш, за да стигнеш до това ниво\", споделя Григор. - Аз никога не съм бил от тези играчи, които се концентрират върху парите от наградни фондове и точките. Винаги се насочвам към позитивите. Беше тежко да загубя в първия кръг на \"Уимбълдън\", но трябва да извадя позитивите от тази негативна ситуация. Всеки мач е много важен за мен в момента. Не се опитвам да се върна до номер 2, 3 или 4 в света. Концентриран съм върху голямата картина и нещата, които искам да подобря\", допълни хасковлията пред сайта на АТР. С едно място нагоре в женската ранглиста пък се изкачи първата ни ракета Виктория Томова, която е 138-а с 443 т. В челната десетка няма размествания, като водачка е Симона Халеп (Рум), пред Каролин Вознячки (Дан), Слоун Стивънс (САЩ) и др. Третата ни ракета Сесил Каратанчева (№229) пък ще играе срещу бившата номер 1 в света Мария Шарапова в първия кръг на основната схема на силния турнир в Монреал с награден фонд $2,82 млн. Българката преодоля квалификациите на надпреварата след две победи. Това ще е пети мач между двете, като рускинята е спечелила досегашните мачове помежду им.", "date": "2018.08.06", "title": "Григор прогресира с хокей до номер 5 в света"}
{"url": "https://www.monitor.bg:443/bg/a/view/psv-chaka-slavchev-benfika-i-fenerbahche-na-pytja-na-popeto-140898", "text": "УЕФА изчисти всички въпросителни около бъдещите плейофни двойки за влизане в групите на Шампионската лига. След изтегления вчера жребий се оформиха финалните варианти, чрез които ще бъдат излъчени последните шест отбора в групите на комерсиалната надпревара. Тези тимове ще се присъединят към 26-те директни участника в същинска фаза на Шампионската лига. Тези, които отпаднат от турнира на богатите, пък ще получат правото да участват в груповата фаза на Лига Европа. Българските участници в надпреварата в лицето на Ивелин Попов и Симеон Славчев ще имат сериозен тест за влизане в групите. Попето и „Спартак“ (Москва) ще се изправят срещу някой измежду „Бенфика“ и „Фенербахче“. За целта руският тим ще трябва първо да елиминира ПАОК (Солун) в третия кръг, за да се включи във финалната пресявка преди битката в групите на лигата. „Карабах“ на Симеон Славчев пък се падна с един от най-тежките възможни съперници - ПСВ (Айндховен). За да стигне до тези мачове, отборът на българския национал ще трябва преди това да се справи с БАТЕ (Борисов). Първите двубои от плейофите ще се изиграят на 21/22 август, а реваншите са седмица по-късно. Последният жребий, който ще определи подредбата на всички отбори в груповата фаза ще се състои на 30 август в Монако. От УЕФА обявиха, че тази година финансовите постъпления за клубовете ще „нараснат значително“, като форматът на турнира се запазва както досега – 32 отбора, разпределени в осем групи по четири. От плейофите за групите обаче ще се класират от 2018/19 г. нататък само 6 отбора, вместо десет, както бе досега. Друга любопитна промяна е с вече станалия емблематичен начален час на мачовете в лигата на богатите - 21:45. Срещите и от двата европейски турнира вече ще имат два начални часа - 19:55 и 22:00 часа българско време.", "date": "2018.08.06", "title": "ПСВ чака Славчев, „Бенфика“ и „Фенербахче“ на пътя на Попето"}
{"url": "https://www.monitor.bg:443/bg/a/view/robot-servira-jastija-v-restorant-v-shanhaj-140900", "text": "Малък робот се придвижва до масата, повдига капак от плексиглас, поднасяйки кулинарен специалитет с раци, и казва \"Добър апетит\". Автомати са заменили сервитьорите във футуристичен ресторант в Шанхай, предаде АФП. По този начин китайският гигант в онлайн търговията Алибаба се стреми да модернизира услугите в страна, където изкуственият интелект и роботиката все повече се интегрират в търговията. Посредством ресторантите си Robot He и роботите си с размери на микровълнова печка, които доставят храна на клиенти, Алибаба възнамерява да увеличи ефикасността на услугите. Сервитьорите в ресторантите работят на смени, докато роботи могат да бъдат използвани непрестанно, припомниха от компанията. Ресторанти Robot He отвориха врати във веригата полуавтоматизирани супермаркети Hema, която е собственост на Алибаба. В близко бъдеще подобни ресторанти ще има във всичките 57 супермаркета Hema в 13 китайски града. Според експерти, концепцията е по-скоро с роля на технологична витрина на компанията, отколкото на нов бизнес модел. Но тези ресторанти показват също прибягването до нови технологии в страна, която е решила да стане лидер в областта на изкуствения интелект.", "date": "2018.08.06", "title": "Робот сервира ястия в ресторант в Шанхай"}
{"url": "https://www.monitor.bg:443/bg/a/view/kevr-proverjava-ch-ez-za-nekachestven-tok-v-kazichene-140901", "text": "Комисия за енергийно и водно регулиране е започнала проверка за влошено качество на доставяната електрическа енергия на потребители в с.Казичене и с. Кривина. Според жителите на населеното място „ЧЕЗ Разпределение България“ предоставя некачествена услуга като електрозахранването в населените места е било преустановявано многократно, а подаваните от абонатите жалби са оставали без резултат. Регулаторът изисква дружеството да предостави анализ на причините за нарушеното електроснабдяване и в краткосрочен план да предприеме конкретни мерки за тяхното отстраняване. За целите на започналата проверка ЕРП-то трябва да монтира сертифицирани уреди за измерване качеството на доставяната електрическа енергия в точките на присъединяване на клиентите а период не по-кратък от седем денонощия. На регулатора следва да бъде предоставена информация и за схемите на електрозахранването на имотите, справка за всички изключвания на съоръженията за едногодишен период и копия на всички жалби и сигнали срещу чести изключвания на напрежението и/или изгорели електрически уреди за двугодишен период назад. В доклада на дружеството до КЕВР трябва да бъде направена оценка на моментното състояние на съоръженията за електрозахранване на имотите и доказателства за изпълнени мероприятия за едногодишен период назад. След получаване на цялостната документация от „ЧЕЗ Разпределение България“, КЕВР ще извърши анализ и при необходимост, в изпълнение на контролните си функции, ще назначи проверка на място, с цел да бъде установено изпълнението на лицензионните задължения на дружеството за осигуряване на качество на предоставяните услуги. При всички постъпващи сигнали на граждани за влошено качество на електрозахранването, в изпълнение на своята контролна дейност КЕВР и занапред ще използва в пълна степен законовите си правомощия за защита на правата на потребителите. Енергийният регулатор категорично смята, че нарушеното електроснабдяване накърнява техните права, нарушава нормалния им ритъм на живот и може до доведе до материални щети за тях, както и до неприемливи социални и здравни рискове. В тази връзка Комисията ще изисква енергийните дружества да изпълняват стриктно задълженията си по техните Общи условия за предоставяне на надеждна, непрекъсваема и качествена енергийна услуга на техните абонати.", "date": "2018.08.06", "title": "КЕВР проверява ЧЕЗ за некачествен ток в Казичене"}
{"url": "https://www.monitor.bg:443/bg/a/view/kitaj-izprobva-hiperzvukov-aparat-140899", "text": "Китайската корпорация за аерокосмическа наука и технологии успешно изпробва първия в историята на страната хиперзвуков летателен апарат Xingkong-2 (\"Синкун-2\" - \"Звездно небе\"), който развива скорост до 6 маха - над 7100 км/ч. Това съобщава в. \"Глобал таймс\", издаван от главния китайски партиен орган \"Женмин жибао\". Успешният тест \"показва, че Китай е направил технологически пробив в оръжейната сфера\", коментира военният експерт Сун Чжун Пин. На избрания за изпитанията полигон в Северозападен Китай апаратът летя по траектория, която противникът много трудно би могъл да прогнозира, посочват конструкторите. В бъдеще той ще се използва като носител на бойни глави, ще се прилага и в системи за противоракетна отбрана, посочва \"Глобал таймс\". \"Комерсант\" уточнява, че става дума за т. нар. вълноплан, ускоряван от ударните вълни, образувани, след като апаратът преодолее звуковата бариера. По време на теста \"Синкун-2\" се е намирал във въздуха 10 минути, изпълнявайки маневри на 30-километрова височина. Предстоят обаче нови изпитания, преди да бъде приет на въоръжение от Народноосвободителната армия на Китай. Китай не за първи път прави пробиви в космическите технологии. Преди година китайците съобщиха, че са осъществили телепортация, като са изпратили фотон от база в пустинята Гоби (Северен Китай) до сателит в земната орбита. Фотонът е телепортиран на 1400 км от земната повърхност. Това е станало чрез т.нар. квантово заплитане - процес, в който две частици реагират по идентичен начин без помежду им да има физическа връзка, съобщава Би Би Си. Учените са създали 4000 двойки квантово преплетени фотони в секунда в лабораторията в Тибет. При експеримента те изпращат по един фотон от всяка двойка на сателита, наречен Mo Дзъ по името на древния китайски философ. Сателитът има приемател, който може да засече квантово състояние на всеки изпратен от Земята фотон. Според изследването на китайците, става дума за първото сигурно телепортиране на супер дълго разстояние.", "date": "2018.08.06", "title": "Китай изпробва хиперзвуков апарат"}
{"url": "https://www.monitor.bg:443/bg/a/view/objasniha-stranni-masovi-grobove-na-ostrovi-v-okeana-140902", "text": "Появата на древни масови гробове по крайбрежието на Тихия и Атлантическия океан вероятно е свързано с катастрофални вълни цунами. До тези заключения стигнаха учени от университета на Нов Южен Уелс в Австралия. Били изследвани характерни особености, свързани с погребения на Соломоновите острови и Вануату, както и на Оркнейските и Шетландските острови. Въпросните масови гробове датират отпреди между 500 и 5000 години и съвпадат с известни случаи на палеоцунами - древни вълни цунами, за които стана известно благодарение на анализ на химичния състав и възрастта на наслагвания на известно разстояние от крайбрежието. Оказа се, че сред загиналите има множество млади хора, чиито тела са погребани в нетипични пози. Това навежда на мисълта, че става въпрос за загинали в стихийно бедствие. По мнението на учените, това е характерно за последствията от катастрофална вълна цунами, тъй като заради многото жертви и необходимостта от избавяне от телата се нарушават погребални традиции. Нещо подобно бе наблюдавано при неотдавнашните стихийни бедствия в Индийския през 2004 г. и Япония през 2011 г. Учените възнамеряват да потвърдят изводите си чрез подробно изследване на погребаните тела. Специалистите се надяват в костите им да открият следи от диатомни водоросли, тъй като загиналите може да са погълнали морска вода, съдържаща тези организми.", "date": "2018.08.06", "title": "Обясниха странни масови гробове на острови в океана"}
{"url": "https://www.monitor.bg:443/bg/a/view/ford-fiesta-sreshtu-fish-za-4-80-lv-v-burgas-140904", "text": "Леката кола \"Форд Фиеста\" от \"Втори ТОТО шанс\" за \"6 от 49\" беше една от атракциите в тираж №62 на БСТ. Спечели я любител на залозите, пуснал в Бургас 4 комбинации плюс 4 за \"Тото Джокер\" във фиш за 4,80 лв. Пак от \"Втори шанс\", но за друга игра - \"6 от 42\", ще прибере 30 000 лева и късметлия, играл със 7 числа пълно комбиниране (ПК) в абонамент за 5 тиража за 26,52 лв. Той има и още 4176,90 лв. от уцелени 2 петици по 1974,70 и 5 четворки по 45,50 лв. със същия фиш. В редовното теглене най-скъпата печалба е от единствената петица в I теглене на \"5 от 35\" за 23 668,30 лв. Тя е уцелена с фиш с 4+3 комбинации за 3 лв. Сред по-внушителните суми е и тази за 12 048,40 лева в \"6 от49\" - от 3 петици по 3597,80 лв., 15 четворки по 80,20 и 10 тройки по 5,20 лв. Джакпотът в \"6 от 49\" порасна с нови 86 347,06 лв. и достигна 5 604 800,08 лева. Очаква се до четвъртък той да порасне с още поне 75 000. В 46 от 42\" чакат 331 894,75 лв., в \"Зодиак\" - 3 млн., в \"Рожден ден\" към 6000, а в \"Тото Джокер\", където не падна тройка - към 25 000. Така общо в джакпотите ще се съберат над 9,050 млн. лева.  Числа - (10, 27, 31, 34, 36, 47); 6 - няма, 5 - 8 по 3597,80 лв., 4 - по 80,20 лв., 3 - по 5,20 лв.; ДЖАКПОТ: 5 604 800,08 лв.  Числа - (2, 9, 14, 22, 32, 34); 6 - няма, 5 - 5 по 1974,70 лв., 4 - по 45,50 лв., 3 - по 3,70 лв.; ДЖАКПОТ: 331 894,75 лв.  I теглене - (6, 9, 25, 29, 35); 5 - 1 от 23 668,30 лв., 4 - по 90,00 лв., 3 - по 4,40 лв.; II теглене - (11, 15, 19, 20, 30); 5 - няма, 4 - по 179,80 лв., 3 - по 7,00 лв.  Числа - (12, 29, 30, 33, 36); Зодия 6 - Дева; 5+1 - няма, 5 - няма, 4+1 - 1 от 5000,00 лв., 4 - 3 по 500,00 лв., 3+1 - 11 по 100,00 лв., 3 - 151 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (2, 4, 9); Цифри – (2, 3, 0); 3 - няма, 2 - 584 по 39,70 лв.; ДЖАКПОТ: 23 173,95 лв.  Година 86, месец 12, дата 25, ден 4; I група - няма, II - 1 от 449,10 лв., III - няма, IV - 4 по 56,10 лв., V - 3 по 74,90 лв., VI - 5 по 35,90 лв., VII - 20 по 11,20 лв., VIII - 25 по 7,20 лв., IX - 28 по 9,60 лв., X - по 3,90 лв., XI - по 2,40 лв., XII - по 2,30 лв., XIII - по 2,20 лв., XIV - по 1,40 лв., XV - по 0,96 лв; ДЖАКПОТ: 5999,68 лв.", "date": "2018.08.06", "title": "\"Форд Фиеста\" срещу фиш за 4,80 лв. в Бургас"}
{"url": "https://www.monitor.bg:443/bg/a/view/avtomobil-blysna-14-godishno-dete-v-ruse-140886", "text": "Четиринайсетгодишно момче пострада леко, след като бе блъснато от лек автомобил в Русе. Момчето се разминало само с натъртвания и след преглед в болницата е освободено за домашно лечение, съобщават от областната дирекция на МВР в крайдунавския град. Пътният инцидент станал към 21:50 часа в неделя при кръстовището между улиците „Студентска“ и „Тулча“ в квартал „Възраждане. Момчето пресичало платното, когато било ударено от лек автомобил „Ауди“, управляван от 26-годишен шофьор. Сигналът до полицията е подаден от Спешното отделение на Университетската многопрофилна болница „Канев“ в Русе, където пострадалият е потърсил помощ. Направени са му изследвания и снимки, които не са показали наличие на фрактури. На мястото на инцидента е изпратен полицейски екип, който да изясни сигнала. Младият водач не е изпълнил задължението си да бъде предпазлив към уязвимите участници в движението, каквито са пешеходците, допълват от полицията в Русе.", "date": "2018.08.06", "title": "Автомобил блъсна 14-годишно дете в Русе"}
{"url": "https://www.monitor.bg:443/bg/a/view/germanska-turistka-se-potroshi-na-groba-na-sveti-ivan-rilski-140887", "text": "Германска туристка по чудо оцеля след полет от 3-метрова скала в близост до гроба на Свети Иван Рилски. Жената е обикаляла района заедно със съпруга си, когато се подхлъзнала и счупила левия си крак. Веднага семейството подало сигнал на тел 112., като първи на мястото се озовали медиците от Рила. „Германката беше в изключително тежко състояние. Така си беше счупила крака, че костта направо стърчеше. Болките й бяха неистови. Не стигна това, но от случилото се и силната уплаха на път за болницата тя си глътна и езика“, разказват медици от Спешното в Рила. Те са транспортирали пострадалата туристка в здравното заведение в Благоевград. „На жената поставихме шина на крака, бихме й обезболяващи инжекции, а след което я поеха колегите от Благоевград, тъй като здравното заведение се намира най-близо до Рила“, обясниха още лекарите. Германката не за първи път посещавала района. Всяко лято тя отсядала със съпруга си в планината, но за първи път летният й отпуск завършвал с неприятен инцидент. „Ежедневно района на Рила се посещава от различни групи туристи. Често обаче те подценяват обстановката и се стига до подобни неприятни инциденти. Надяваме се хората да бъдат по-внимателни, да преценяват маршрутите и възможностите си“, апелират планинари.", "date": "2018.08.06", "title": "Германска туристка се потроши на гроба на Свети Иван Рилски"}
{"url": "https://www.monitor.bg:443/bg/a/view/lindzi-von-skochi-ot-skala-s-gadjeto-za-ryka-140905", "text": "Ледената кралица Линдзи Вон се осмели да скочи от скала във водата, но го направи с любимия си - канадския защитник на „Нешвил“ в НХЛ Пи Кей Сабан. Двамата се хвърлиха в езеро от не много висока скала в Онтарио, хванати за ръце. „Знаех, че трябва да работя върху формата си“, написа под видеото Линдзи, отбелязвайки и своя любим в Инстаграм. Двамата са заедно от 3 месеца, но вече бяха сложени на корицата на списание Sports Illustrated, посветено на 50-те модни икони в спорта. Линдзи вече води сериозни тренировки за новия сезон, но отделя време и за забавления, като наскоро пусна снимки от времето, прекарано с любимите й коне. В края на следващата седмица (18 и 19 август) пък фондацията на скиорката организира летен лагер за 125 момичета на 12 и 14 г., които да изкарат два дни в екстремни забавления със звездата.", "date": "2018.08.06", "title": "Линдзи Вон скочи от скала с гаджето за ръка"}
{"url": "https://www.monitor.bg:443/bg/a/view/chernata-serija-prodyljava-oshte-dvama-se-udaviha-za-den-v-moreto-na-ug-140889", "text": "Още две жертви взе морето по Южното Черноморие. Германка и чех са се удавили в един и същи ден на различни плажове. Първата жертва е 29-годишна жена, пристигнала само ден по-рано на почивка в Созопол. Инцидентът е станал в около 20,30 ч. вечерта в петък. Туристката влязла в морето и започнала да се дави. По това време на централния плаж е имало още десетина души, които чули виковете й и влезли във водата, за да й помогнат. С общи усилия летовниците успели да измъкнат германката и повикали линейка. Спешните медици се опитали да я реанимират на място, но така и не успели да я върнат към живот. Тялото на чуждата туристка е откарано за аутопсия в отделение “Съдебна медицина”  при УМБАЛ – Бургас. Късно вечерта същият ден в морето на плаж \"Атлиман\" край Китен е загинал втори турист от Чехия. 62-годишният мъж влязъл във водата в около 23 часа и повече не излязъл. Той бил на почивка в курорта от 25-ти юли и трябвало да си замине след два дни. \"Същата вечер морето беше много бурно, а вълните огромни. Други чехи, приятели на туриста са го посъветвали да не ходи на плаж. Той обаче не ги послушал\", разказаха хора от персонала на хотела, в който мъжът е почивал. С последните два случая, броят на удавниците по южното черноморие този сезон набъбна на 13. Спасители не помнят друго лято с толкова много жертви. Само ден по-рано в морето край Лозенец се удави друг турист от Чехия. Инцидентът стана на 2-ри август, навръх Илинден, когато поверието гласи че не се влиза в морето, защото то взема жертви. Старите моряци разказват, че от този ден нататък морето \"се обръща\", появяват се силни подводни течения и къпането става много опасно. Последните няколко години обаче теченията и особено мъртвото вълнение, известно повече като сулоган се излизат още в началото на сезона. Те дълбаят и опасни подводни ями, които няма как да се видят. Повечето от фаталните инциденти този сезон са станали в неохраняеми зони или след края на работната време на спасителите. Такива са и последните два случая. Спасителите за пореден път бият алармират към плажуващите да не влизат в морето, когато вишките са празни. \"Абсолютно недопустимо и безотговорно е да се влиза във водата нощем по тъмно или когато е свършило работното време на спасителите. Повече от сигурно е, че тогава никой няма да може да помогне, в случай че туристът започне да се дави. Строго забранено и също къпането при жълт или червен флаг, но повечето туристи не спазват ограниченията, а последиците както виждаме са фатални\", коментират морските гардове. ", "date": "2018.08.06", "title": "Черната серия продължава: Още двама се удавиха за ден в морето на юг"}
{"url": "https://www.monitor.bg:443/bg/a/view/cveti-stojanova-otnovo-vlubena-v-jivota-140897", "text": "Бившата грация Цветелина Стоянова, която преживя ужасяващ инцидент преди 2 години, изглежда отново намира любовта към живота. Преди ден световната шампионка с ансамбъла от Измир 2014 пусна в Инстаграм снимка, на която е в една кола с любимия си – футболистът Александър Любенов. Половинката й е зад волана, а на задната седалка се вижда и друга млада дама, също като тях облечена в елегантни официални дрехи. Изглежда младежите отиват заедно на красиво събитие, коментират феновете на грацията. И се радват на коментара на Цвети под снимката, който гласи: „Ако човек намери онази любов, заради която си заслужава да живее, той ще може да преживее всяка ситуация“. Както е ясно, най-чаровната грация от Златните момичета напусна отбора преди европейското в Тел Авив през 2016 г., а в деня на отпътуването на отбора падна от 6-ия етаж на блока, в който живееше с баба си. Преживя животоспасяваща и още куп други операции, но вече всичко е зад гърба й. Преди година тя си купи нов апартамент, в който заживя с приятеля си Алекс Любенов, с който са заедно вече 6 години, и дори започнаха да мислят за семейство и деца. Цвети пък се върна в залата като треньорка на деца.", "date": "2018.08.06", "title": "Цвети Стоянова отново влюбена в живота"}
{"url": "https://www.monitor.bg:443/bg/a/view/razgadaha-tajnata-na-bermudskija-triygylnik-140895", "text": "Учени от Университета в Саутхемптън твърдят, че са успели да разкрият тайната на изчезването на кораби в Бермудския триъгълник. Това загадъчно място в Атлантическия океан, разположено на около 500 000 кв. км между Флорида, Бермудските острови и Пуерто Рико, от много години е прочуто с необяснимото изчезване на кораби и самолети. Изследователите са стигнали до извода, че причина за масовата гибел на кораби в този район са 30 метрови вълни убийци, които често възникват в Бермудския триъгълник. Първите подобни вълни са регистрирани в района едва през 1997 г. Според специалистите при сблъсък на няколко морски бури, вълните могат да се насложат и да образуват гигантски вълни, на които не могат да устоят дори големи кораби и затова може да потънат за минути. Според океанографа Саймън Боксъл зоната на Бермудския триъгълник е идеална за образуването на подобни явления в морето. Освен това в района има и съчетание както от лошо време, така и присъствието на неопитни мореплаватели. За да проверят теорията си изследователите от Саутхемптън са създали модел на големия кораб USS Cyclops, който е изчезнал в „Дяволския триъгълник“ през 1918 г. С помощта на моделиране учените са успели да създадат ефекта от „взривяваща се вълна“, която по версията им е станала причина за гибелта на плавателния съд. „Без съмнения в този район се образуват високи вълни, твърди Боксъл – Те се появяват навсякъде, където има няколко бури едновременно“. Подобни вълни са вного стръмни и високи, изглеждат като стена от вода и се появяват неочаквано, обясняват експерти от Националното управление за океанографски и атмосферни изследвания в САЩ. Има и други райони, които са предразположени към подобни явления като региони около крайбрежието на Южна Африка. Те са породени от бурите в Индийския и Атлантическия океан. Там също така от години се наблюдава изчезване на кораби и самолети. Експериментът на учените показал, че високите вълни наистина са способни да потопят кораб, като колкото по-голям е той, толкова по-голяма е вероятността голямата вълна да го прати на дъното. Малките кораби са успявали да се озоват на гребена й, докато големите просто са се цепели на две. Освен това учените са коментирали и други хипотези, които обясняват изчезването на кораби в региона на Бермудите, като например магнитни аномалии. „Няма такива“, твърди Боксъл. Магнитните аномалии съществуват и са свързани с движението на земната мантия под кората, но най-близката такава се намира на повече от 1500 км южно, около бреговете на Бразилия. Има и друга теория, свързана с възникването на въздушни джобове от взривоопасен газ метан под водата. Заради движението на водните пластове те могат да се издигнат на повърхността и да потопят кораба, а при отделянето му във въздуха вероятно е способен и да възпламени и прелитащи самолети. Но според Боксъл до този момент това не е доказано експериментално. „Теоретично е възможно това да се случи, но има доста места по света, където това може да се случи“, казва той. Според учения най-вероятната причина за изчезването на кораби в района са човешки грешки. Боксъл привежда като пример изчезването на 5-те американски военни самолета през 1945 г. по време на тренировъчна мисия – изследователят смята, че тяхното гориво просто е свършило. Около една трета от всички регистрирани океански съдове, които са частна собственост, се намират в Щатите и островите недалече от Бермудския триъгълник, обяснява експертът. При това според бреговата охрана 82% от инцидентите на тази територия са се случвали с хора, които не са имали достатъчно умения за плаване в океана. Т.е. вземаш една трета от американските плавателни съдове, стоварваш ги в Бермудския триъгълник и при голяма концентрация на аматьори без опит, ето ти голяма честота на инцидентите, аргументират се изследователите от “Саутхемптън”. Освен това далеч не на всички от тези съдове има радиоприемници и се използват устройства за навигация. “Няколко пъти, работейки в морето, сме срещали хора, които се ориентират по пътна карта. Някои разчитат на мобилните си телефони, но когато влезете на 50-60 км от брега, сигналът се губи”, разказва Боксъл. Така, оказвайки се в сърцето на бурята без възможност за промяна на курса или за изпращане на сигнал за помощ, много моряци може да загинат. Бермудският триъгълни може да бъде разширен – той покрива цялото земно кълбо. Вълните се появяват навсякъде и там, където са концентрирани неопитни любители без какъвто и да било опит, ще има голямо количество загадъчни изчезвания“, твърди Боксъл. Според съществуващите данни за 100 години Бермудският триъгълник е взел около 1000 жертви, като през годините са се появявали всякакви хипотези за аномалиите в този район, включително за намеса на извънземни сили, а също, че е възможно да са дело на магическите сили на жителите на потъналата Атлантида.", "date": "2018.08.06", "title": "Разгадаха тайната на Бермудския триъгълник"}
{"url": "https://www.monitor.bg:443/bg/a/view/entusiasti-spasjavat-tesnolinejka-s-nacionalen-folkloren-sybor-140891", "text": "Младежи-ентусиасти от Гражданско сдружение „За теснолинейката“ за пореден път организират инициатива за популяризиране на пътническия влак Септември-Добринище. Този път събитието е под надслов “С хора и песни край релсите тесни“ и ще се проведе на 12 август на поляните край гара Аврамово над Велинград-най-високата жп гара на Балканския полуостров. Решихме да поставим основите на една нова традиция – създаването на национален събор на народното творчество и приятелите на теснолинейката, защото вярваме, че обединяването на обществото около дадена идея е най-правилният път към самосъхранението и предаването на традициите. Това сподели един от организаторите и председател на сдружението Кристиан Ваклинов. Той допълни, че по този начин се надяват да привлекат за пореден път интереса на хора от близо и далече към теснолинейката, да ги запознаят с нейната над 100-годишна история и да им подарят един прекрасен ден между Родопите и Рила. За доброто настроение на всички гости ще се погрижат над 20 колектива и индивидуални изпълнители на автентичен фолклор от цялата страна, които ще участват напълно безвъзмездно за каузата да се опази и популяризира теснолинейката. Миналата година сдружение „ За теснолинейката“ по случай 105 години от освободителните сражения над гара Аврамово и 80 години от преминаването на първия влак оттук – в първата неделя на месец август 2017 година организира на гара Аврамово първото по рода си мероприятие „Теснолинейно бягство от горещините”. Идеята за провеждане на събитието е любителите на планината, железниците и българското да се качат на теснолинейката и да си подарят един прохладен летен ден на най-високата гара на Балканите, подкрепяйки каузата за опазване и популяризиране на Родопската тясна железница. Над 100 души от цялата страна присъстваха на своеобразния празник, а под звуците на родопски гайди се извиха кръшни български хора.Гражданско сдружение „За теснолинейката”е сформирано навръх 100-годишнината от раждането на идеята за построяване на теснолинейката Септември – Добринище, която се навърши през 2016 година. В него членуват хора с различни професия и възраст, но с една обща кауза – заедно да опазват, популяризират и развиват най-високата жп линия на Балканите като местна необходимост и национално богатство.", "date": "2018.08.06", "title": "Ентусиасти спасяват теснолинейка с национален фолклорен събор"}
{"url": "https://www.monitor.bg:443/bg/a/view/zora-otvarja-vtori-magazin-v-burgas-140896", "text": "Зора е компания, която за своите 27 години на пазара не е спирала да се развива и винаги е предлагала на своите клиенти не просто техника, а пълноценни изживявания. Със сериозната си инвестиция в динамичен град като Бургас, ЗОРА затвърждава своя имидж. Новопостроеният двуетажен магазин е дело на архитектите от Cityscape. Тяхната цел е била да създадат модерна сграда, която е адекватна на света на технологиите – иновативна и съобразена с актуалните изисквания за потребителско изживяване. Елементите от фасадата следват корпоративната идентичност на ЗОРА, но се вписват дискретно и семпло в силуета на града. Интериорните решения също отговарят на последните тенденции, но заедно с това придават на пространството индивидуален облик. Разбира се, визията не е всичко. Важна е и функционалността, затова ЗОРА работи върху поддържането на постоянно и разнообразно портфолио в магазините си, включващо целия спектър от уреди за дома и семейството, предлагани от световни производители. ЗОРА не спира дотук. Откриването на нов магазин означава също и откриване на нови работни места, инвестиция в квалификацията на персонала и качеството на обслужването. И тъй като развитието не е постигната цел, а непрекъснат процес, до края на годината предстои компанията да отвори още магазини във Велико Търново, Плевен, Пазарджик, Монтана и София.", "date": "2018.08.06", "title": "ЗОРА отваря втори магазин в Бургас"}
{"url": "https://www.monitor.bg:443/bg/a/view/19-kandidati-iskat-da-strojat-jp-linijata-elin-pelin-kostenec-140907", "text": "Общо 19 са подадените оферти за трите обособени позиции по проекта за модернизация на жп линията между Елин Пелин и Костенец, което се е провело днес в НК „Железопътна инфраструктура“. Участъкът е с обща дължина 51 км, а проектната скорост на трасето е до 160 км/ч за влакове, каквито у нас по релсите не се движат В рамките на проекта ще бъдат изградени над 20 км тунели и 23 моста и виадукти, с обща дължина около 3 км. Предвижда се още да бъдат модернизирани 5 жп гари, както и премахване на всички пресичания на едно ниво между жп транспорта, автомобилното движение и пешеходците. Срокът за работа на комисията за разглеждане и оценка на офертите е 4 месеца и се очаква да приключи в края на ноември. „Инвестицията, която правим в този участък, е над 1 млрд. лева и това е най-мащабният жп проект в този програмен период на ОП „Транспорт и транспортна инфраструктура“, е посочил зам.-министър Велик Занчев по време на отварянето на офертите, цитиран от пресцентърът на транспортното министерство. По думите му заради обжалвания, продължили 10 месеца, проектът е поставен под риск и по тази причина ще бъдат предприети мерки за ускоряване на работата на комисиите и на фирмите изпълнители. „Големият брой предложения показва още веднъж, че процедурата се провежда по възможно най-прозрачния начин и при голяма конкуренция“, е заявил още транспортният зам. министър. Сред проблемите на големите инфраструктурни проекти са обжалвания от фирми, без сериозен правен интерес, които водят до загуба на европейско финансиране. „МТИТС и НКЖИ многократно са давали предложения за конкретни изменения в Закона за обществените поръчки, с които да се спре обжалването от недобросъвестни фирми“, е уточнил Велик Занчев. Той е допълнил, че част от направените предложения вече са залегнали в последните изменения на закона. „Съгласно новия ЗОП, компаниите вече имат задължение да доказват правен интерес при обжалване на конкретен проект и мярка „временно спиране“ се налага чак след образуване на производство от Комисията за защита на конкуренцията“, обясни зам.-транспортният министър. Занчев заяви, че досега фирми с капитал от 0 лв. са имали възможност да обжалват търгове за милиони и законът задължаваше процедурата да бъде спряна в момента, в който постъпи жалба в КЗК.", "date": "2018.08.06", "title": "19 кандидати искат да строят жп линията Елин Пелин – Костенец"}
{"url": "https://www.monitor.bg:443/bg/a/view/tyrsene-stimulira-stroitelstvoto-na-250-hil-kv-m-cehove-i-skladove-140885", "text": "250 хил. кв. м нови цехове и складове ще бъдат построени до края на годината, като по този начин площите в сегмента само в София ще се увеличи с една четвърт над наличните сега почти 1 млн. квадрата, сочи анализ на голяма консултантска компания. Два от големите проекти са за логистичен център и фабрика в индустриална зона Божурище. Пазарът на индустриални имоти в София отбеляза значителна наемна активност през първата половина на 2018 г. с 42 000 кв. м наети площи. Предлагането на първокласни имоти под 10 000 кв. м се движи около 4.5 евро/кв. м. На пазара на офиси основен фактор за търсене е преместването на фирми в нови или по-големи помещения. С наемни сделки за 66 982 кв. м офис пазарът запази висока активност през първата половина на 2018 г., показват данните от нейн анализ. Прогнозата е към края на тази година общата площ на наемния пазар да достигне 140-150 000 кв. м. „Търсенето на качествени площи с добра локация остава стабилно както в София, така и в големите градове. В основата са както продължаващото разрастване на компаниите от IT сектора и центровете за споделени услуги, така и прегрупирането на бизнеси в резултат от сливания и придобивания в международен план“, коментира Станимира Пашова, мениджър в Cushman&Wakefield Forton. През първата половина на 2018 г. в София бяха въведени в експлоатация няколко първокласни офис сгради с обща площ 37 800 кв. м. В ход е строителството на 334 000 кв. м площи клас А и В, от които 166 000 кв. м се очаква да получат разрешение за ползване през тази или в началото на следващата година. Наемите остават стабилни, като търсените от собствениците на първокласни площи нива се движат между 13 и 15 евро/кв. м. Офис пазарът продължава да е във фокуса и на инвеститорите. През първата половина на 2018 г. бяха приключени продажби за над 220 млн. евро или над 60% от общия инвестиционен обем в страната. Движен от ръста на потреблението, пазарът на търговски площи също показа наемна и инвестиционна активност през първата половина на 2018 г. През второто тримесечие във фокуса беше big-box сегментът, основно покрай разрастването на големи хранителни вериги и търговци от сектора „направи си сам“, ремонтите и обзавеждането на дома. Заедно с разрастването на вече присъстващите търговци, българският пазар става все по-атрактивен и за навлизане на нови козметични и модни брандове. Вълната от навлизане на нови международни и регионални брандове се очаква да продължи с нови откривания в близките години. След лекото покачване от края на 2017 и началото на тази година наемните нива в София остават стабилни. За моловете те са 32 евро/кв. м за малък търговски обект в зона с висок трафик, а за бул. „Витоша“ средните наемни нива се движат около 50 евро/кв. м. С нарастването на активността на наемателите средната незаетост в търговските центрове в София плавно намалява, като към средата на годината тя е около 9%. В най-добре представящите се молове на пазара нивата на свободни площи се движат в рамките на 1-2%.", "date": "2018.08.06", "title": "Търсене стимулира строителството на 250 хил. кв. м цехове и складове"}
{"url": "https://www.monitor.bg:443/bg/a/view/shofior-vadi-pishtovi-sreshtu-kolega-na-pytja-140876", "text": "Шофьор беше арестуван и срещу него се води досъдебно производство за заплаха с огнестрелно оръжие на пътя. В събота 36-годишен мъж от град Златица подава жалба в търновската полиция. В нея той обяснява, че докато пътувал с автомобила си през Прохода Хаинбоаз, бил засечен от свой колега, шофьор, който извадил насреща му не един, а цели два пистолета и го заплашил с тях. В хода на предприетото разследване е установено, че въоръженият мъж е 26-годишен ловчанлия. Привикан на разпит в районното управление той обяснил, че извадил огнестрелните оръжия след възникнала разпра между него и колегата му на пътя. И двата пистолета са законно притежавани, но след случката са иззети от собственика. По случая се води разследване. В горнооряховското село Първомайци пък в неделя възниква скандал между водачите и пътниците в два леки автомобила. Скандалът прераства в бой. На мястото пристига полиция. При разпита на участниците в мелето е изяснено, че при разминаването на двата автоомила на пътя, пътник от единия показва среден пръст на хората от другия. Това доведжа до скандал и екшън, при които са потрошени стъклата и на двете коли и е счупен обилния телефон на водачката на едното возило. Случаят се изяснява.", "date": "2018.08.06", "title": "Шофьор вади пищови срещу колега на пътя"}
{"url": "https://www.monitor.bg:443/bg/a/view/stefan-vyldobrev-pravi-simfonija-v-pleven-140894", "text": "Стефан Вълдобрев и „Обичайните заподозрени“ ще са поредните звезди, които ще изпълнят сцената на летния театър „Кайлъка“ в Плевен. На 23 август, под открито небе, гърба ще им пазят музикантите от Пловдивската опера за един необикновен концерт, наречен \"По-полека... simfoni\". Оркестрациите са дело на Захари Ковачев, а диригент ще бъде Константин Добройков. \"Обичайните заподозрени\" ще гастролират в звездния си състав Стоян Янкулов - Стунджи, Веселин Веселинов-Еко, Иван Лечев и Мирослав Иванов, разказа пред БТА Ваня Михова - организатор \"Културни събития\" в Плевенска филхармония. До сега „сцена под звездите“ в плевенския парк е събрала над 10 000 зрители с летните си инициативи на открито. Програмата на парк „Кайлъка“ ще продължи и през септември. На 4-ти през града на Панорамата ще премине турнето на комедиантите от \"Тутурутка\", които ще разсмивах с хумор и песни публиката в продължение на час и 40 минути. На 11 септември в родния си град ще акостира Люси Дяковска с новото си шоу \"Диско в парка\". То включва световни хитове на ABBA, Bee Gees, Дона Съмър, Глория Гейнър, Bony М. С нея на сцената ще излязат Милен Кукошаров /пиано/, Веселин Веселинов-Еко /бас/, Бисер Иванов /китара/ и Васил Вутев /ударни/, както и момичетата от Destiny Quartet, на които Люси беше ментор в X Factor. Ден по-късно – на 12 септември, летният театър \"Кайлъка\" ще приеме юбилейното турне на „Ритон“ - \"40 години музика и любов\". Популярният български дует ще излезе със свой бенд и вокална група, за да представи новия си юбилеен албум \"Златен ритон\".", "date": "2018.08.06", "title": "Стефан Вълдобрев прави симфония в Плевен"}
{"url": "https://www.monitor.bg:443/bg/a/view/11-bandugi-objaveni-za-izdirvane-bjaha-izloveni-kraj-moreto-140877", "text": "11 лица, обявени за общодържавни издирване, бяха изловен в хода на мащабна специализирана полицейска операция на територията на Варна. Това показват резултатите на ОД на МВР-Варна от проведената през миналата седмица акция, при която са образувани 27 досъдебни производства и 21 бързи полицейски производства. Проверени са общо 7 795 лица и 5 078 автомобила. Съставени са 851 акта за установени административни нарушения и фишове, издадени са 85 предупредителни протокола. В резултат на полицейските действия, за срок до 24 часа, е задържан варненец с над 50 грама кокаин и голяма сума пари. 28-годишният Х.П. е известен на органите на реда, като е установено, че държи в себе си наркотични вещества. При личен обиск в него са намерени и иззети 49,95 грама кокаин и сумата от 940 лв. При процесуално-следствените действия в дома му са иззети още 0,41 грама от същата наркотична субстанция и сумата от 3 000 лв. Работата по документиране и доказване на извършените престъпления продължава под надзора на прокурор от Окръжната прокуратура във Варна. По случая е образувано досъдебно производство. На Х.П. е повдигнато обвинение. Повдигнато е обвинение и на 33-годишния К.И. от Варна, също добре известен на варненската полиция и осъждан. Той е задържан  с 19,50 грама производно на амафетамин вещество. По случая е образувано досъдебно производство, а материалите по случая са докладвани на прокурор от Районна прокуратура – Варна.", "date": "2018.08.06", "title": "Изловиха край морето 11 бандюги, обявени за издирване"}
{"url": "https://www.monitor.bg:443/bg/a/view/motorist-se-potroshi-pri-katastrofa-na-pytja-140878", "text": "Моторист и щофьор без книжка лежат в болница, потрошени след пътни инциденти. На 4 август около 13,30 ч., на пътя край град Елена мотоциклетист с „Ямаха” се удря в мантинелата и изхвръква от возило. 49-годишният пишман рокер е откаран и настанен в областната болница във Велико Трново с множество травми в областта на крайниците и главата и комоцио. Установено е, че по време на удара мотористът е бил без каска. Неправоспособен водач от павликенското село Патреш пък пострада след като сам катастрофира и беше заклещен в ламарините на колата. Пир направената проверка от органите на пътна полиция е установено, че шофьорската книжка на 58-годишния мъж е отнета за друго нарушение, извършено преди време. Освен това колата не била регистрирана по законовия ред. Предната регистрационна табела била изработена от картон и написана на ръка, а задната изобщо липсвала. Водачът е откаран в болница с разкъсно-контузна рана ва едното коляно. Той отказа да бъде тестван с дрегер и да даде кръвна проба за анализ. Срещу него е образувно бързо производство.", "date": "2018.08.06", "title": "Моторист се потроши при катастрофа  "}
{"url": "https://www.monitor.bg:443/bg/a/view/spipaha-dvama-da-si-torjat-marihuanata-140879", "text": "Двама мъже ще бъдат изправени на съд за отглеждане и притежание на марихуана. При провеждане на специализирана полицейска акция, насочена срещу разпространението на дрогата, е извършена проверка в частен имот в село Горски Горен Тръмбеш. Двамата собственици на имота са били заловени в момент, когато поливали и торели засаждения с канабис. Двамата мъже, на 31 и 42 години, са от съседното село Драганово, осъждани и криминално проявени. Освен пожънатите растения, са иззети още приспособления на напояване и торове за растеж. На задържаните са наложени мерки за неотклонение парични гаранции от съответно 300 и 500 лв. Двамата са привлечени като обвиняеми.", "date": "2018.08.06", "title": "Спипаха двама да си торят марихуаната"}
{"url": "https://www.monitor.bg:443/bg/a/view/glarusi-bombardirat-s-jiva-riba-plajuvashti-kraj-varna-140881", "text": "Беснеещи гларуси в битка за плячка бомбардираха с прясно уловена риба плажуващи до хижа „Черноморец“ край Варна. За любопитната и куриозна случка, която се разиграла през почивните дни, разказа petel.bg, като се позовава на свои източници, станали преки участници в нея. Те твърдят, че в морето явно има много риба, която гларусите изпуснали неволно точно върху плажуващите на брега на плажа на „Черноморец“. „Големи и все още живи иларии падаха от човките на беснеещи гларуси в небето върху припичащите се на плажа варненци. Явно има страшно много риба. Не всички птици обаче са имали слука, защото се опитваха да отмъкнат във въздуха плячката от клюновете на успелите да си уловят прясна риба. Във въздушната битка със сложни маневри, достойни за висш опилотаж, някои от птиците просто изпускаха живата риба, а под тях бяхме ние, плажуващите“, разказа един от очевидците. Той уточнява, че до него паднала само една 15-сантиметрова риба. Други от плажуващите били по-големи късметлии, като някои бързали да върнат в морето мятащите се на сухия пясък едри иларии, а други невъзмутимо се възползвали от експресната доставка на прясна риба от небето, като я прибрали, за да я хвърлят по-късно на скарата за вечерната си трапеза.  ", "date": "2018.08.06", "title": "Гларуси бомбардират с жива риба плажуващи край Варна"}
{"url": "https://www.monitor.bg:443/bg/a/view/prijanka-chopra-se-pensionira-ot-fbr-140880", "text": "Актрисата Приянка Чопра се сбогува с най-известната си роля – тази на агент на ФБР. Красавицата с индийски корени повече няма да раздава правосъдие от името на Алекс Периш в „Куантико“. Сериалът не получи висок рейтинг през трети сезон, поради което не беше подновен за нови серии. „С края на сезона казвам сбогом на Алекс Периш. Както ще видите, историята й ще бъде завършена и това е най-хубавото чувство за един актьор. но по-важното е, че отвори вратата за цветнокожите жени и правото им да получават главни роли. Благодаря ви, че отворихте домовете и сърцата си за мен всяка седмица!“, изповяда се в Туитър тя. Междувременно звездата от „Спасители на плажа“ се е фокусирала върху подготовката за сватбата си. Припомняме, че след само два месеца връзка, боливудската красавица и певецът Ник Джонас се сгодиха. Изпълнителят на Jealous е поискал ръката на избраницата си навръх 36-ия й рожден ден, като партито за празника е било в Лондон. Вестта за бъдещата венчавка е потвърдена и от режисьора Али Абас, който заяви, че Чопра вече не е част от екипа на филма му Bharat. По думите му, напускането й е свързано с щастливото събитие.", "date": "2018.08.06", "title": "Приянка Чопра се пенсионира от ФБР"}
{"url": "https://www.monitor.bg:443/bg/a/view/mlad-myj-udari-s-umruk-policaj-v-ruse-140883", "text": "Млад мъж удари с юмрук полицейски служител, изпратен на адрес по сигнал за нарушаване на нощната тишина в Русе. 30-годишният хулиган е задържан и срещу него е започнало бързо производство , съобщават от областната дирекция на МВР в крайдунавския град. Сигналът за вдигане на шум посред нощ на улица „Рудозем“ бил получен на 5 август към 2:50 часа. На мястото веднага е изпратен полицейски екип от Първо районно управление. Когато отишли на адреса, униформените били посрещнати от грубото отношение на 30-годишния мъж. Той се опитал да възпрепятства изпълнението на служебните им задължения, като им отправил множество обиди и псувни. Служителите му направили забележка да спре, но мъжът продължил да псува и ударил с юмрук единия от униформените.", "date": "2018.08.06", "title": "Млад мъж удари с юмрук полицай в Русе"}
{"url": "https://www.monitor.bg:443/bg/a/view/nezavisimaja-gazeta-turski-potok-neizbejno-shte-stane-bylgarski-140872", "text": "Проектите за газови хъбове в Европа никнат като гъби след дъжд, констатира руският в. \"Независимая газета\" и прогнозира в заглавие: \"Турски поток\" неизбежно ще стане български\". България е готова да приеме втората тръба от \"Турски поток\" и брои дните до момента, когато ще се нареди сред газовите хъбове на Европа. Страната откри нова отсечка от транзитния газопровод, разчитайки на газ от Турция, Азербайджан и Русия. Представители на Европейската комисия подкрепиха на думи плановете на София, посочва вестникът. Изданието коментира откритото на 3 август разширение на транзитния газопровод за Турция с 20-километрова отсечка от компресорната станция \"Лозенец\" до село Недялско. \"С изграждането му България вече може да получава газ от Турция, Азербайджан, Русия и от всички от Южния газов коридор. С нея ще пренасяме 15,7 млрд. куб. м газ в двете посоки. Останали са 11 км, но сме готови и за тяхното изграждане след подписването на договора\", заяви тогава премиерът Бойко Борисов. Според експерти, цитирани в \"Независимая газета\", Русия изобщо не е имала друг вариант, освен да обърне втората тръба от \"Турски поток\" към България. \"Ако говорим, че \"Турски поток\" ще влезе в съществуващата вече газотранспортна система на България просто в реверсен режим, това е неизбежност - твърди аналитикът Сергей Правосудов. - Ако пък говорим, че трябва да има някакъв допълнителен маршрут, който да влезе през морето директно в България, засега изобщо не става дума за това\", уточнява той. \"Поначало неизбежен вариант\" е било според него да се натоварят в реверсен режим газотранспортните мощности, които няма да се използват, щом \"през Украйна ще се помпа по-малко газ\". За целта трябва само да се изгради свързващо звено между България и Сърбия, казва Правосудов. Щом вече има работеща инфраструктура, която се нуждае само от малко допълнение, няма смисъл да строиш до нея от нулата нова тръба - нещо икономически нецелесъобразно, посочва експертът. Според него този вариант не носи и политически рискове. \"Политически рискове има винаги, щом се строят нови мощности, ако пък се задействат старите, вече няма такива\", заявява той. Ако се разгледат различните варианти за маршрути, България е най-слабата брънка - точно заради политическите рискове, смята обаче бизнес анализаторката Ирина Капитанова. Има риск България рязко да смени позицията си при евентуална обща смяна на нагласите в ЕС, напомня тя. Рисковете за всички европейски проекти са общи - \"това са антируските санкции и натискът върху Европа от страна на САЩ\", коментира икономистът Никита Исаев. \"Президентът на САЩ Доналд Тръмп също се стреми да заеме мястото си на европейския газов пазар и го прави доста агресивно - обяснява той. - И ако напрежението нарасне, властите на ЕС може да жертват интересите на България в името на европейските\", смята руският наблюдател.", "date": "2018.08.06", "title": "\"Независимая газета\": \"Турски поток\" неизбежно ще стане български"}
{"url": "https://www.monitor.bg:443/bg/a/view/ryst-ot-na-pytnicite-na-naj-golemija-niskotarifen-prevozvach-140888", "text": "Бюджетната авиокомпания Wizz Air отчете ръст от 23 на сто в броя на пътниците и заетост на полетите, достигаща 95.4% през юли 2018 г. От превозвачът се похвалиха, че добрите резултати се дължат на продължаващата експанзия на мрежата и операциите на Wizz Air, както и на разнообразието от потребителски оферти. Компанията разшири мрежата от маршрути с 12 нови маршрута през юли до/от: Молдова (5 броя), Румъния (4 броя), Великобритания (2 броя) и Австрия (1 брой). С последните два нови самолета Airbus А320 флотилията на превозвача 104 машини.", "date": "2018.08.06", "title": "Ръст от ¼ на пътниците на най-големия нискотарифен превозвач"}
{"url": "https://www.monitor.bg:443/bg/a/view/ludnal-kazanlychanin-potroshi-magazin-140874", "text": "35 – годишен, изпаднал в депресия мъж потроши бакалия на казанлъшката улица „Гладстон“№ 76 пред да бъде задържан от пристигналите след сигнал с паник-бутон от магазинерката полицаи. Полуголият вандал нахлул в помещението към 12,00 часа в неделя, размахвайки метална тръба, с която започнал да налага витрините и хладилника. С яростни викове той прогонил неколцината клиенти, след което започнал да троши всичко ,до което се докоснел. През цялото време нападателят крещял несвързани реплики от сорта на „Няма да се дам, няма да се дам…Не може да ме вземете!!!“. Пристъпът продължил около десетина минути, след което всичко било осеяно с парчета стъкло. Униформените закопчали белезниците секунди, след като вандалът рухнал омаломощен на под. Според живеещи в съседство нападателят наскоро се развел и останал бел работа. На няколко пъти го били виждали да ходи отнесен вероятно под въздействие на хапчетата, които му били предписани от психиатър за борба с депресията.Предполага се , че е бил обзет от мания за преследване, тепърва ще се оценят нанесените щети на търговския обект.", "date": "2018.08.06", "title": "Луднал казанлъчанин потроши магазин"}
{"url": "https://www.monitor.bg:443/bg/a/view/motorist-se-razmaza-pri-jestoko-avtomele-na-pytja-varna-burgas-140875", "text": "43-годишен мoторист загина при жестока катастрофа на пътя Варна – Бургас. Инцидентът станал в петък вечерта, около 21,45 часа, съобщиха от ОД на МВР-Варна. Водачът бил от Варна и пътувал със своя спътница (42 г.) със „Сузуки”, като се движел с несъобразена с релефа на пътя и интензивността на трафика скорост. При десен завой  загубил контрол над мощната машина и навлязъл в лентата за насрещно движение. Там се забил челно в лек автомобил „Мерцедес”. След удара, мотоциклетът му продължил своето движение и спрял в крайпътната мантинела. Преминаващи по пътя хора извикали веднага линейка, която натоварила потрошения моторист  и неговата спътница  и ги открала за лечение в МБАЛ „Света Анна”. Двамата били настанени в интензивното отделение, като на по-късен етап мъжът починал от получените при катастрофата травми, несъвместими с живота. Жената се разминала само с фрактура на коляното, охлузвания и голяма уплаха, но няма опасност за живота й. По случая е образувано досъдебно производство.  ", "date": "2018.08.06", "title": "Мoторист се размаза при жестоко меле на пътя Варна – Бургас"}
{"url": "https://www.monitor.bg:443/bg/a/view/megan-trejnyr-zapisva-i-semejstvoto-si-v-album-140890", "text": "Американската певица Меган Трейнър призна, че цялото й семейство се включва в записите на песните от предстоящия й трети самостоятелен албум. Ангажиментът на родителите и годеникът на изпълнителката на All About That Bass – Дарил Сабара е ежедневен, а макар че дискът трябваше да излезе на пазара в края на този месец, премиерата му ще бъде отложена. Причината – Трейнър получила вдъхновение за повече парчета. „Изминалата година бе сред най-вълнуващите в живота ми. Сгодих се за любовта на живота си Дарил, работих заедно с Пи Диди, диджей Калед и Фърги в риалити шоу и пуснах 5 нови песни. Не мога да спра да композирам. Реших да отложа излизането на Treat Myself, докато всичките ми проекти за нови песни не бъдат записани в студио. С нетърпение очаквам да видя дали те ще се харесат на феновете. Благодаря им за подкрепата.\", казва певицата, без да уточнява коя ще е новата дата за излизането на албума й.", "date": "2018.08.06", "title": "Меган Трейнър записва и семейството си в албум"}
{"url": "https://www.monitor.bg:443/bg/a/view/v-inovativnite-uchilishta-vyv-varna-vyzpitavat-lideri-v-dobrich-nabljagat-na-izkustvoto-140846", "text": "290 учебни заведения от 103 населени места, 90 общини и 28 области са вписани в Списък на иновативните училища за учебната 2018/2019 година. Всяко школо залага на различен метод, по който да направи обучението на своите възпитаници по-интересно. Във Варна са си поставили за цел да възпитават лидери благодарение на новите технологии, в Добрич учениците ще трупат социален опит с помощта на изкуствата. „Монитор“ се свърза с част от одобрените школа, за да научи по какъв начин ще бъде разнообразен учебният процес в тях. Варненското ОУ„Цар Симеон I“ е едно от 17-те иновативни училища в морската ни столица. Там в рамките на 4 години ще работят по проект „Училище за успешни личности“. В него ще участват деца от 2-ри и 5-и клас, като през целия период на иновацията е заложено да придобият различни компетентности. Иновацията в едно от добричките школа е учене чрез изкуства. В СУ „Св. Климент Охридски” 450 деца от 1-ви до 4-ти клас ще участват в проект „Проектно-базирано учене чрез изкуства”, в който те ще получат нов социален опит с увеличения брой на часовете по учебен предмет изобразително изкуство, музика и хореография. В града на липите във Второ основно „Петко Славейков“ ще търсят фантома в операта. В Природоматематическата гимназия „Васил Друмев” във Велико Търново разработват нов учебен план, по който се въвеждат няколко нови предмета, свързани с новите технологии. Те развиват дигитални умения на учениците, отговарящи на търсенето на компаниите. В кюстендилското Пето ОУ „Христо Ботев“ ще наблегнат на изучаването на докато в Професионалната гимназия по химични технологии и биотехнологии \"Мария Кюри\" в гр. Разград учениците ще могат да наблюдават протичането на химичните и биотехнологичните процеси в реална работна среда. В Бургас са решили да използват подхода „обърната класна стая“ в 8-и и 9-и клас, а в Русе ще включат нови методи на преподаване по немски и английски в Дойче шуле. Проектите за иновации са насочени към разработване и въвеждане на иновативни елементи по отношение на организацията или съдържанието на обучението, организиране по нов или усъвършенстван начин на управлението, обучението и образователната среда, използване на нови методи на преподаване, както и разработване по нов начин на учебно съдържание, учебни програми и учебни планове. Иновативните процеси в тях могат да бъдат с продължителност до 4 години, като в тях могат да се включват всички или част от учениците. В проектите на школата за всяка учебна година са описани конкретно етапите на напредъка и резултатите, които подлежат на мониторинг. Там са определени целите и идеите, свързани с личностното, интелектуалното и емоционалното развитие на учениците. Благодарение на различните иновации учениците имат възможност да се срещнат с професионалисти в реална работна среда, да развиват своите умения за учене чрез сътрудничество и взаимодействие – работа в екип, комуникация, креативност и критично мислене. Възпитаниците на школата могат да наблегнат на изучаването на нови езици, включително и за програмиране. Могат да „влязат в обувките“ на учителите си и да заемат тяхната роля, преподавайки на своите съученици. В други школа пък наблягат на изкуството, увеличавайки броя на часовете, свързани с тях. В основно училище „Цар Симеон I“, работят по проект „Училище за успешни личности“, като се залага и на новите технологии, които се използват в обучението. „Иновативните елементи са по отношение на организацията и съдържанието, като в продължение на 4 години в различни класове (втори и пети клас) се въвеждат иновации за формиране на умения за учене, чрез сътрудничество и взаимодействие – работа в екип, комуникация, креативност и критично мислене. Всяка година се включват нови класове от 2-и и 5-и клас, които следват стъпките на предходните“, обяснява директорът на училището Стоянка Велянова. Обучението е насочено към задълбочено формиране на конкретно умение, като през учебната 2018-2019 г. ще се работи за лидерство и работа в екип. Първата година глобалната тема е „Успешни личности, които ни вдъхновяват“. Децата, които работят вече втора година, ще развиват умения в креативност, изучавайки „Идеи, които променят света“. На третия етап от проекта учениците ще се захванат с нова тематика - „Проблеми на съвременния свят - възможни решения“, по която ще се работи за критично мислене и решаване на проблеми. Темата „Лидерство и работа в екип“ е естествен завършек на иновативния процес и начало на нова иновация. Средно училище „Св. Климент Охридски” – Добрич кандидатства с проект „Проектно-базирано учене чрез изкуства”. Иновацията се основава на разбирането за свързване на предишния опит на учениците с новите знания чрез активна познавателна дейност. Сред новите методи на преподаване са откривателско учене; „обърната класна стая“; интерактивни методи; работа по проекти; иновативни изследвания в областта на гражданското образование. В обучението са обхванати 450 ученици – всичките са I, II, III и IV клас, като през първата година на иновацията участват само учениците от първи и втори класове, а от следващата учебна година – и трети клас. Първият етап на иновативното обучение в първи клас приключи с интердисциплинарен урок „Имало едно време….“ „На мегдана“ учениците представиха изучени народни танци, запознаха своите връстници с музикални инструменти, пресъздадоха игрите на баба и дядо, те влязоха в ролята на артисти и представиха народни приказки „Най-хубавите ръце“, “Сливи за смет“, „Мързеливата снаха“ и „Галена Богданка“, разгледаха рисунки с представените герои. Втори клас изнесоха мюзикъл ,,Сливи за смет” – нов прочит на българска народна приказка. Търсене на оперен фантом зад сцената, в шивалнята, в залата и сред кулисите е част от иновативния проект „Зограф“, който е реализиран от преподавателите и учениците в старозагорското Второ основно „Петко Славейков“. Тази практика е наложена отдавна от учителя по рисуване Гергана Вълкова, обясни директорът Милена Желязкова. Част от уроците се провеждат извън учебното заведение: в художествената галерия, в регионалната библиотека, в музея, а напоследък и в оперния театър, където с помощта на директора Огнян Драганов и служителите му под формата на игра за дирене на „оперния фантом“ успели доста бързо да разбият мита, че това е елитарно изкуство. Първата тема с децата от паралелките с изобразително изкуство винаги е била да запознае малките със сградата, в която учат, която е паметник на културата, за която е добре да се знае, за да се оценява. Следвало опознаване на мястото на училището в града и неговите околности – правите улици, кръстовищата, пешеходните зони, антични останки. После идвал ред на разходка в парк „Аязмото“, където било идеалното място за наблюдение на променящата се природа и за преборване с шаблона от детската градина за това, че всички дървета са… кафяви. В Природо-математическата гимназия „Васил Друмев” във Велико Търново в иновацията са обхванати общо три паралелки и петима учители, съобщи директорът Ангел Гушев. За профил Математически са въведени нови учебни предмети – Компютърна математика в VІІІ клас и Приложна математика в ІХ клас. В основата на тези предмети са залегнали изучаването на динамичен математически софтуер и система за компютърна математика.,с които се развива алгоритмично мислене, изграждат се умения, необходими за всички технологични специалности. В иновацията са обхванати две паралелки и трима учители. За профил Софтуерни и хардуерни науки са въвеждане на два нови учебни предмета в VІІІ клас: Въведение в програмирането на С++ и Компютърна математика, и един нов предмет: Алгоритми и структури от данни в ІХ клас. Учебното съдържание е така структурирано, че се изучават основите на компютърните науки, изграждат се практически умения за разработка на софтуер със съвременни софтуерни технологии и се развиват екипни умения. Програмата е разработена така, че усвояването на необходимите понятия и умения става чрез активно участие на ученика в учебния процес. Пето ОУ „Христо Ботев“ ще повишава знанията на учениците си по природни науки. „Нашата иновация е насочена към повишаване мотивацията на учениците към изучаване на знания по природни науки и даване на отговор на въпроса защо трябва да се учат? Чрез използването на интерактивни методи и IT технологии в задължителното обучение, в заниманията по интереси и свободното време учениците придобиват математически, природонаучни и дигитални компетентности, умения за прилагане на принципите за устойчиво развитие“, подчерта Владимирова. Тя уточни още, че учениците представят резултатите от своите произведения като продукти, работят в екип или самостоятелно с научен ръководител и учител. В процеса на работа се разкриват възможностите и талантите на учениците, като се организират условия за изяви според интереси. За да развият творческите си възможности при провежданите занимания, на децата са били осигурени 15 лаптопа, 10 дигитални телескопа, въведена е облачна платформа за работа при иновацията. Създадени са успешни партньорства с институции, НПО-та, общински и държавни служби. По думите на директора на школото като резултат от дейностите през годината е постигнатият по-висок успех от учениците от иновативните паралелки. Целта на иновацията в Професионална гимназия по химични технологии и биотехнологии \"Мария Кюри\" в Разград е постигане на по-високо качество на професионалното образование чрез организиране на учебната среда по нов начин. За учениците от 11-и и 12-и клас част от учебния процес е изнесен в една от фирмите в града, като идеята е да се преодолеят границите между отделните учебни предмети и учениците да усвояват комплекс от знания, необходими им за професионалната им реализация. Те могат да наблюдават протичането на химичните и биотехнологичните процеси в реални работни условия при използването на съвременни технологии (производство на различни антибиотици и други продукти), анализи в лабораториите на предприятието на най-модерни типове апаратура. Новата организация предопредели и използването на нови методи на преподаване - включени са ментори и консултанти от страна на фирмата партньор. Те подават на учениците специфична информация, която касае конкретните производства, обучава ги в детайли с нови анализи и апаратури в реална работна среда. Най-голямата езикова гимназия ПГРЕ \"Г.С.Раковски\" е заложила на дигиталните технологии в образователния процес. От тази есен учениците ще учат по иновативна програма, която предвижда използването на подхода \"обърнат клас\", при който в процеса на преподаване се ангажират и самите ученици. Предвижда се около 30% от учебния материал на 8-и и 9-и клас да бъдат преподавани на учениците нестандартно, чрез видеоуроци. Преподаването на материала става чрез видеоклипове, които са предварително подготвени от учителите. Но учениците са тези, които в клас преподават уроците. Учителите, разбира се, контролират и ръководят изцяло процеса от началото до края. В иновативната програма са ангажирани 15 преподаватели, които ще работят по системата \"обърнат клас\". Този процес на обучение дава възможност на класовете да работят по групи. Това е един от начините за внедряване на дигитални технологии и развиването на умения в тази насока, казват учителите. \"В Европа този метод е много популярен и определено се харесва от децата, интересно им е. Правили сме го и преди и имаме опит и ресурс. Най-важното сега е да осигурим безжичен интернет в цялото училище“, обясни директорът на училището Радостина Георгиева. Нови методи на преподаване по немски и английски език присъединиха още едно русенско училище към иновативните школа в страната. Средното училище с преподаване на немски език „Фридрих Шилер“, наричано още Дойче шуле, разработи проект с иновативни елементи при чуждоезиковото обучение, които ще се прилагат през учебната 2018/2019 година. Тези промени ще засегнат паралелките в първи, осми и девети клас. Работната група по проекта, съставена от педагогически специалисти на училището, разработи нова учебна програма и нови методи на преподаване по немски език в първи клас, нови методи на преподаване по немски език в осми клас и по английски език в девети клас. Проектът е получил одобрението на родителите в лицето на училищния Обществен съвет. Освен Дойче шуле още три училища в Русе са включени в списъка на иновативните школа – основните училища „Любен Каравелов“ и „Иван Вазов“ и Английската гимназия „Гео Милев“.", "date": "2018.08.06", "title": "В иновативните училища: Във Варна възпитават лидери, в Добрич наблягат на изкуството"}
{"url": "https://www.monitor.bg:443/bg/a/view/koloezdachkata-blysnala-dete-njamala-spirachki-140868", "text": "„Момичето караше много бързо и когато я видяхме, тя вече беше върху детето. Баща й беше на разстояние три крачки, но колелото направо връхлетя”. Това разказа пред Нова ТВ Цветелина - майката на 1-годишното момиченце, което беше блъснато от велосипедистка в парк в Монтана.   След инцидента малката Ралица е е със счупен череп и хематон. Момичето, причинило инцидента, е пълнолетно. Тя живее в дом за временно настаняване в Монтана.  Майката споделя, че е било невъзможно да предпази детето си, защото колелото се е движило твърде бързо. Тя допълни, че велосипедистката е гледала назад, когато е блъснала дъщеря й. \"След като удари детето ми, спря и каза: ”Извинявам се, не исках да стане така, аз нямам спирачки”, коментира още майката. И споделя, че часовете в болницата са били най-кошмарните в живота на семейството.  За да не се стига да подобни инциденти в парковете на града, Цветелина е подала подписка за повече велоалеи и санкции за нарушителите. Майката иска част от градската градина да бъде преградена, за да не влизат велосипедисти там, където играят малки деца. „Мястото на велоалеите не е на детските площадки”, коментира още тя. По думите й към момента дъщеричката й е добре, но има опасност от заболявания, които могат да се отключат вследствие на удара.", "date": "2018.08.06", "title": "Колоездачката, блъснала дете, нямала спирачки"}
{"url": "https://www.monitor.bg:443/bg/a/view/haruki-murakami-stana-radiovodesht-140893", "text": "Световноизвестният японски писател Харуки Мураками бе водещ на специално радио шоу, в което пусна някои от любимите си песни и каза, че писането на книги е свързано с ритъм както в музиката и при бягането, предаде АП. Автор на бестселъри и редовен претендент за Нобелова награда за литература, Мураками често участва в маратонски бягания и е известен с любовта си към музиката, която играе ключова роля в описаните от него истории. По време записаното предварително 55-минутно радио шоу писателят разказа свои спомени на фона на 9 песни, които избрал от богатия си музикален архив, складиран в 7 айпада. Шестдесет и девет годишният Мураками започнал да пише книги, докато стопанисвал джаз бар в Токио, след като получил университетска диплома. Неговата книга \"Норвежка гора\", публикувана през 1987 г., го утвърди като талантлив млад писател, близо десетилетие след първия му роман \"Чуй как пее вятърът\". В началото на радио шоуто Мураками пусна песента \"Madison Time\" на Доналд Фейгън, а след това \"Heigh-Ho/Whistle While You Work/Yo Ho (A Pirate's Life for Me)\" на Брайън Уилсън от \"Бийч бойс\" - една от любимите групи на писателя, за която той споменава в дебютната си книга. В рамките на радио предаването прозвучаха също \"Sky Pilot\" на Ерик Бърдън и група \"Енимълс\", \"What a Wonderful World\" в изпълнение на Джоуи Рамоун, \"Between the Devil and the Deep Blue Sea\" на Джордж Харисън, \"Light My Fire\" на \"Доорс\". Романите на Мураками, често критикувани като поп-литература в контекста на японската литература, са наситени с хумор и сюрреалистична атмосфера, и в същото време се отклоняват към теми като алиенацията и самотата.        ", "date": "2018.08.06", "title": "Харуки Мураками стана радиоводещ"}
{"url": "https://www.monitor.bg:443/bg/a/view/karakachanka-naryfa-policaj-dokato-spasjava-jena-ot-lapite-na-sypruga-j-140870", "text": "Каракачанска овчарка наръфа полицай от Кюстендил, който се опита да разтърве двама съпрузи. Нелепият инцидент е регистриран малко след 5 часа сутринта в неделя, когато група униформени служители се отзовават на сигнал за семеен скандал в кюстендилското село Слокощица. Още от вратата служителите на полицейското управление чули неистови викове и решили да влязат, за да разтърват двойката. „Кучето е било пуснато в двора да се разхожда на свобода. При влизането на колегата каракачанката директно го е захапала. Едва не му е откъснала месо“, коментираха колеги на пострадалия. 29-годишният служител на РУ – Кюстендил е с разкъсан подбедрен мускул на крака. Оказана му е медицинска помощ в кюстендилската болница. „По чудо на колегата не му се лучи нещо още по-лошо. То това е огромно куче, сигурно тежи поне 60-70 кг. Може ли собствениците му да не го вържат на синджир. Ако излезе от двора като нищо ще наръфа и други хора“, коментираха още полицаи от областния град. Що се отнася до двамата съпрузи, веднага след инцидента те са задържани в ареста за 24 часа заради не упражнен контрол над животното, което е причинило средна телесна повреда на полицая. По случая е започнато досъдебно производство, уведомен е дежурен прокурор.  ", "date": "2018.08.06", "title": "Каракачанка наръфа полицай, докато спасява жена от съпруга й"}
{"url": "https://www.monitor.bg:443/bg/a/view/bylgarite-shte-pytuvat-poveche-prognozira-kartov-operator-140892", "text": "Българите планират да пътуват дори повече през 2018 г. според данни на проучването на Mastercard. Тази година 58% от картодържателите в България планират да посетят чужбина, което бележи ръст в сравнение с 2017 г. (55%). Данните показват и ръст в доверието при плащания с карта в чужбина, като 66% от картодържателите вярват, че картовите разплащания са безопасни. Поводите за пътуване сред българските картодържатели, като 55% от тях пътуват за почивка, 15% по работа и 10% за посещение на роднини. Най-предпочитаната туристическа дестинация за българите остава Гърция като 49,5% от картодържателите планират да посетят южната ни съседка. Италия се нарежда на второ място с 28%, а Турция заема третата позиция при най-предпочитаните дестинации с 27% от отговорите. ТОП 10 на най-предпочитаните туристически дестинации за българските картодържатели: 1. Гърция (49,5%) 2. Италия (28%) 3. Турция (27%) 4. Германия (20,6%) 5. Испания (20%) 6. Англия (16,8) 7. Румъния (12,8%) 8. Франция (9,6%) 9. Австрия (7,9%) 10. Сърбия (7,3%)", "date": "2018.08.06", "title": "Проучване: Българите ще пътуват повече"}
{"url": "https://www.monitor.bg:443/bg/a/view/promishlenite-porychki-v-germanija-sa-namaleli-s-4-prez-uni-140871", "text": "Промишлените поръчки в Германия са намалели рязко с 4% през юни спрямо предходния месец, сочат официални данни на министерство на икономиката, цитирани от АП. Причина за това е спадът на търсенето от страни извън еврозоната. През май поръчките нараснаха с 2,6%. Министерството обяви, че промишлените поръчки през второто тримесечие са намалели общо с 1,6% спрямо предходното тримесечие до голяма степен заради по-слабото търсене на инвестиционни стоки като фабрични машини. През юни поръчките от Германия са спаднали с 2,8%, а от другите 19 страни членки на еврозоната - с 2,7%. Поръчките от страни извън еврозоната са намалели с 5,9%. Германската икономика, която е най-голямата в Европа, остава силна, с високо ниво на бизнес доверие и ниска безработица въпреки някои разочароващи данни през тази година.", "date": "2018.08.06", "title": "Промишлените поръчки в Германия са намалели с 4% през юни"}
{"url": "https://www.monitor.bg:443/bg/a/view/demi-lovato-progovori-za-narkotichnata-si-zavisimost-140882", "text": "Поп певицата Деми Ловато проговори за първи път, след като бе приета по спешност в болница вследствие на предозиране с хероин. изповяда се изпълнителката на Tell Me You Love Me в социалните мрежи. Тя отбеляза, че се нуждае от още време за възстановяването си, заради което и вероятно няма да се върне на сцената скоро. В края на миналата седмица медиците планираха да я изпишат до дни. Подробности около това дали бившата старлетка на „Дисни“ вече си е вкъщи обаче не са известни. Припомняме, че Ловато бе хоспитализирана преди близо две седмици, като причината за това, според източници на TMZ, било предозиране с хероин. „Част от информацията, която бе разпространена, не е коректна, а семейството й моли да няма спекулации относно здравето й. Сега възстановяването на Деми е най-важното нещо“, каза тогава неин говорител. Само преди месец самата певица призна, че е прекратила 6-годишния си период на трезвеност. Изповедта си тя направи като пусна песента Sober.", "date": "2018.08.06", "title": "Деми Ловато проговори за наркотичната си зависимост"}
{"url": "https://www.monitor.bg:443/bg/a/view/germanci-osydiha-vi-k-shumen-za-nad-1-mln-leva-140864", "text": "Шуменският окръжен съд е осъдил „Водоснабдяване и канализация – Шумен“ да изплати почти 1 милион лева на германската компания „КМГ холдинг“ ГБМХ по частичен иск, заведен от компанията срещу водния оператор по т. н. договори с гарантиран резултат от 2012 и 2013 година. Присъдената сума е 973 976.21 лева, но с разноските по делото парите, присъдени на първа инстанция стават 1.05 милиона. И двете страни имат срок от две седмици, след връчване на решението да го обжалват пред Апелативния съд във Варна. Управителят на „ВиК Шумен“ инж. Красимир Марков беше категоричен, че дружеството ще търси решение в своя полза на втора инстанция. каза за „Агенция Монитор“ инж. Марков. Казусът с договорите с гарантиран резултат получи публичност през май т. г., когато строителният министър Николай Нанков обяви в парламента, че договорите са дадени на прокуратурата. Сагата започна през 2012 година покрай решение за рехабилитация на водопроводи, взето от тогавашния шеф на „ВиК – Шумен“ инж. Мариан Ганчев. Водният оператор сключил два договора с гарантиран резултат и с финансиране от японската банка. Първият е от 8 октомври 2012 г., а вторият – от 8 януари 2013 г. Първоначално е била обявена обществена поръчка с прогнозна стойност 3 млн. лв., за която документация са закупили девет дружества, но процедурата е прекратена поради липса на оферти. Новата е с договаряне без обявление и постъпва само една оферта от обединение „СМ СЕКИСУИ Европа“, което е избрано впоследствие и за изпълнител. Водещ партньор в обединението е била „Строителна механизация“ АД Казанлък. След стартиране на дейността се е стигнало до подписване на втори договор с обща стойност от 5 млн. 57 хил. лв. без ДДС, който заменя първия. Обектът е изпълняван на два етапа. Първият етап за обследване, изработване на проекти и извършване на СМР е бил завършен. Той е включвал и осигуряване на финансирането на цялата дейност от страна на изпълнителя. По този план се предвиждали 84 равни месечни погасителни вноски в размер на 60 хил. лв. без ДДС.  Станало обаче ясно,  че разписаните в договора критерии не са коректно заложени и в процеса на експлоатация разчетената икономия съществено се разминавала от отчетения фактически резултат в дружеството. Заради непостигането на проектните параметри\"ВиК Шумен\" спряло спряло разплащането към \"СМ СЕКИСУИ Европа\". От немската компания участник в обединението \"КМГ Холдинг\" (по онова време под името „Секисуи СПР Европа“) завели частичен съдебен иск срещу „ВиК – Шумен“ за 993 хиляди лева. Сред основните съображения на съда да признае иска въпреки оспорения от „ВиК Шумен“ обем и вид на извършените строителни дейности е фактът, че по договор е заложен положителен ефект  в рамките на 7-годишен период, който още не е изтекъл.", "date": "2018.08.06", "title": " Германци осъдиха ВиК-Шумен за над 1 млн. лева"}
{"url": "https://www.monitor.bg:443/bg/a/view/decata-ot-olimpijskite-ni-otbori-sportisti-poligloti-hudojnici-140849", "text": "Децата от олимпийските ни отбори са завоювали вече стотици медали и са прославили България из целия свят. За тях животът обаче не е само химия, физика, математика, лингвистика и т.н. Всяко талантливо дете успява да намери време, в което да се наслади и на други занимания. Така например златният медалист от Международната олимпиада по лингвистика Виктор Балтин владее четири езика и смята да увеличи тяхната бройка. Ваня Миланова, която завоюва бронз на Международна олимпиада по биология в Иран, обича да рисува, а сребърният медалист от Международната олимпиада по физика в Лисабон Иво Петров пък има страст към футбола. И не само това. Бронзовият медалист от Международната олимпиада по химия Камен Петров обича да спортува и да играе игри. Всички те, разбира се, отделят време на приятелите си и обичат да се разхождат, когато заслужено се отдават на почивка между състезанията. Всички те са задружни, казват, че са приятели и разчитат един на друг в трудните моменти, когато са далеч от семейството. „Не ми се беше случвало да имаме толкова задружен отбор, те са мотивирани да учат в различните области, а и в същото време бяха голям колектив. Много е трудно да се постигне това с деца на различни възрасти, различни училища, характери“, сподели ръководителят на отбора по химия доц. Д-р Донка Ташева. Тя разказа, че учениците се грижат един за друг, когато пътуват, и гледат някой да не изостане от групата и винаги си помагат със задачите, ако някой има затруднения. Виктор Балтин Той е на 17 г., от гр. Бургас, учи в ППМГ „Акад. Н. Обрешков“. Част е от отбора по математическа лингвистика. Интересът му към нея се запалва случайно по време на откриване на състезание по математика, на което остава впечатлен от тениска на участник от олимпиадата по лингвистика, на която името му е бива изписано с Международната фонетична азбука. Впоследствие се заинтересува и проучва и 8-и клас ръководителят му му предлага да взема участие в националната олимпиада по математическа лингвистика. „При нас в лингвистиката основната цел не е да жънем успехи – за нас е най-важно да си изкарваме добре, да се забавляваме, и наистина да се наслаждаваме на това, което правим, защото това е крайно необходимо, ако искаме да постигнем нещо. Всички други състезатели и съотборници ги чувствам като приятели, защото сме прекарали толкова много време по състезания, семинари, лагери, че наистина всички сме станали изключително близки. Заедно се радваме на успехите си, заедно посрещаме провалите и винаги се подкрепяме“, споделя Виктор за съотборниците си. Най-важните състезания за него са Младежката балканиада по математика в Слатина, Румъния (където съм спечелил сребро), и последните две издания на международни олимпиади по лингвистика (2017 в Дъблин, Ирландия, където получих почетна грамота, и 2018 в Прага, Чехия, където спечелих златен медал на индивидуалното състезание и сребърен от отборното). Като спомен от тях му остават невероятни срещи и приятелства с връстници от цял свят. За Виктор няма разлика между хоби и задължения, всичко трябва да се прави с желание и интерес. „Занимавам се с чужди езици, като говоря на английски, френски, руски и немски и смятам тази бройка скоро да я увелича. Музиката винаги е намирала място в моя живот, като преди съм свирил на пиано и китара, в момента се развивам само в пеенето. Обичам да чета, да научавам нови неща за света, запален съм по математиката и географията. И не на последно място, отделям изключително огромно внимание на приятелите ми“, сподели още лингвиста. Ваня Миланова Тя е на 19 г., от Костинброд, завършила НПМГ София, бъдещ студент по молекулярна биология в Биологическия факултет на Софийския университет. Има различни интереси, но при първото си участие на Национална олимпиада се среща с най-добрите биолози в България, като за нея Ваня споделя „Енергията на тези хора беше толкова заразителна, че ми се прииска и аз да стана част от тях“. За младата биоложка, която мечтае да работи в лаборатория и да се занимава със сериозна научна дейност, вижда в отбора си приятели и е него „трябва да има разбирателство и доверие, защото когато си далече от дома и нямаш връзка със семейството си, те са хората, на които разчиташ в трудни моменти“. Последните 5 години Ваня печели сребърен медал на Националната олимпиада през 2015 г., бронзови медали и специална награда от Европейската олимпиада по природни науки в Естония през 2016г., златен медал на Националната олимпиада. „Кулминацията в моята олимпийска кариера е бронзовият медал от Международната олимпиада в Иран“, в която вижда добър завършек на олимпийските ми приключения. Там Ваня успява да впечатли присъстващите, появявайки се с народна носия. Тя обясни, че отборът винаги се стреми да представи и нещо типично българско и смята, че може да се превърне в традиция, с която да представят родната култура. На Ваня й хрумва идеята за това, след като организаторите настояват главите им да са покрити с кърпи. Затова и северняшката носия изглежда много по-подходяща за това. Когато има свободно време, обикновено слуша музика или рисува, но заради олимпиадите все по-рядко практикува и двете. Сега смята да се отдаде на заслужена почивка и срещи с приятели. Иво Петров Иво е на 16, от София, учи в СМГ. Точните науки са страст за него от малък и винаги му е било интересно да решава логически задачи. В лицето на физиката той вижда загадка за света около нас, как той работи и какво означава това за бъдещето ни, именно това може би го мотивира. Участвал е в състезания по математика, химията, физика. Не успява да преброи медалите си, но са над 50, сред тях са бронз на национална олимпиада по химия, злато от Всерусийската олимпиада, „най-близо до сърцето ми е международната олимпиада по физика, от която се прибрах преди няколко дни със сребърен медал“, споделя той. За него съотборниците му са хора, които споделят любовта ми към науката, и разбират какво е да се трудиш неуморно, за да постигнеш целите си в живота. Иво обича да гледа и да играе футбол. Най-голямо удоволствие му доставя да излиза с приятели (при налична възможност), прекарва време пред компютъра, харесва му да прави крос за здраве. След като завърши, смята да се занимава с компютърни науки и се надява да го приемат в университет в САЩ или Англия, но след това иска да се завърне и развива в България. Камен Петров Камен Петров е на 18 години от София, учи в НПМГ, 11-и клас. Първата сериозна стъпка към химията прави 7-и клас, когато влиза в гимназията. „Там попаднах в клас, в който повечето ученици имаха същата цел като мен - да се изявяват на олимпиадата по химия. Това само по себе си е мотивиращо, но също и госпожа Людмила Кирилова (учителката ни по химия) действаше като допълнителен мотиватор за всички ни. По-късно се запознах и с бивши олимпийци от гимназията, които ми донесоха още състезателен дух“, припомни си Камен. От съотборниците си е научил много и рамките на двете международни олимпиади се сближава доста с тях и вече ги нарича приятели. Камен е участвал в три национални кръга по химия, като от тази година има сребърен медал, представил се е и на Менделеевската олимпиада, на която взема бронз, и на международната от тази година, на която също завоюва бронз. Най-ярък спомен му остава Международната олимпиада по химия, за която споделя, че „участниците не отиват там само за да покажат на какво са способни, но и за да се забавляват и да се запознаят с хора от различни краища на света. Когато не се готви за състезания, обича да спортува, да излиза с приятели и да играе игри. След като завърши, желае да продължи да се занимава с химия.", "date": "2018.08.06", "title": "Децата от олимпийските ни отбори - спортисти, полиглоти, художници"}
{"url": "https://www.monitor.bg:443/bg/a/view/vynshno-njama-danni-za-postradali-bylgari-pri-zemetresenieto-v-indonezija-140866", "text": "По информация на посолството в Индонезия няма данни за пострадали български граждани при земетресението с магнитуд от 7-ма степен по скалата на Рихтер, което разтърси вчера индонезийския туристически остров Ломбок. Това съобщиха от пресцентъра на МВнР. Главният град на острова Матарам е силно засегнат в следствие на труса. Земетресението е било усетено и на съседния остров Бали. По информация на посолството на остров Ломбок има трима български граждани, които към момента излежават присъда в местен затвор и не са били засегнати от земетресението. Дипломатическата ни мисия в Индонезия е в постоянен контакт с местните власти и следи развитието на обстановката. Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на посолството : +62 811 932200", "date": "2018.08.06", "title": "Външно: Няма данни за пострадали българи при земетресението в Индонезия "}
{"url": "https://www.monitor.bg:443/bg/a/view/sony-i-vivacom-podarjavat-nagradi-za-vseki-nov-smartfon-xperia-140884", "text": "До края на август Sony и Vivacom дават шанс за свеж (ре)старт на лятото за всички, закупили смартфон Xperia XA2 или Xperia XZ2 с план от телекома. Безжични слушалки, зарядни устройства за кола, мобилни батерии от Sony и удобни плажни раници и кърпи очакват да бъдат спечелени от клиентите на телекома, регистрирали новото си устройство Xperia на специалния уебсайт на  . Тегленето и обявяването на победителите ще се извърши на 5 септември във Facebook страницата на Sony Mobile BG. Xperia XA2 разполага с 5,2-инчов Full HD IPS дисплей, красив дизайн без видими странични рамки и заоблена стъклена повърхност. Оборудван с две високотехнологични камери - мощната 23MP задна камера и предната 8 МР камера със супер широк 120° обхват за перфектни самостоятелни и групови селфита, този смартфон е идеален за всички любители-фотографи. На тяхно разположение са 4К видеозапис, видеозаснемане в 120 кадъра в секунда и чувствителност ISO 12800 за ясни снимки и при слаба светлина. 3300 mAh батерия на Xperia XA2 е сред най-добрите в този клас и осигурява заряд за безпроблемна активна работа с устройството през целия ден. Задвижван от мощен осемядрен процесор и мобилната платформа Qualcomm® Snapdragon™ 630, смартфонът оперира под Android 8.0 Oreo и се предлага от VIVACOM в четири елегантни цвята – класическо черно, сиво, синьо и нежно розово. Xperia XA2 може да се закупи на цена 11.98 лв. на месец с план Smart U от VIVACOM или 259.98 лв. в брой. Стилният Xperia XZ2 е актуалният флагман на японския производител и разполага с уголемен 5,7-инчов HDR Full HD+ 18:9 дисплей, най-новата мобилна платформа Qualcomm Snapdragon 845 и 4GB RAM. Усъвършенстваната MotionEye™ камера предлага за пръв път 4К HDR видеозаснемане в смартфон и заснемане на видео при 960 кадъра в секунда във Full HD качество. Създаден за най-доброто и уникално забавление, Xperia XZ2 предлага и ново изживяване за сетивата: осезаемо усещане на ритъма на музиката или динамиката на действието във видеоиграта благодарение на новата Dynamic Vibration System на Sony. Xperia XZ2 се предлага в изискан черен цвят на цена 44.58 лв. на месец с план Smart U от VIVACOM или 949,98 лв. в брой. Заедно с кампанията „Ре:стартирай лятото с Xperia”, Sony и VIVACOM започват и поредица от забавни летни игри с награди във Facebook страницата на оператора за всички фенове на двата бранда, на хубавото време и доброто настроение.", "date": "2018.08.06", "title": "Sony и Vivacom подаряват награди за всеки нов смартфон Xperia "}
{"url": "https://www.monitor.bg:443/bg/a/view/biser-petkov-proverjava-centrovete-za-deca-s-uvrejdanija-v-plovdiv-140860", "text": "Социалният министър Бисер Петков ще посети Пловдив днес, съобщиха от ведомството му. Министърът ще се срещне със зам.-кмета Георги Титюков, а след това ще посети Дневен център за пълнолетни деца с увреждания -КСУ \"Свети Георги\" и Дневен център за деца и младежи с увреждания \"Св. Петка\". Както \"Монитор\" писа, на последното заседание на кабинета премиерът Бойко Борисов заръча на Бисер Петков, вицепремиера Томислав Дончев и здравния министър Кирил Ананиев да се проверят всички дневни центрове за хора с увреждания. Това стана след срещата му с представителите на хората с увреждания, които поставили въпроса за качеството на тази услуга.", "date": "2018.08.06", "title": "Бисер Петков проверява центровете за деца с увреждания в Пловдив "}
{"url": "https://www.monitor.bg:443/bg/a/view/obektiv-za-makro-fotografija-140873", "text": "Това е един от най-странните и най-удивителни обективи за фотоапарати. 24-милиметровия обектив на Laowa изглежда странно, работи както никой друг обектив, и предлага на потребителите наистина поглъщащ и силно впечатляващ начин да опознаят и документират света на микроскопично ниво. Повечето макро лещи предлагат дълги фокусни разстояния, обикновено 60 мм и повече, както и малка дълбочина на фона. Това им дава чудесната способност да изолират обект и да замъглят фона. Но точно обратното на това е направила Laowa със своя нов странен обектив. Тази магическа пръчка, прави фона част от изображението с широкоъгълна 24 мм перспектива и f / 14 бленда, която позволява по-голяма част от фона да бъде видима. Също така, обектива е водоустойчив, така че може да заснеме същата перспектива и под вода. Тъй като, използването на осветление, при снимането в тесни отвори, с размерите на лещата, би представлявало трудност, обектива разполага със собствена LED светлина в края. Обективът Laowa е с приемливо тегло от 474 гр. и по избор се предлага за фотоапарати Canon EF, Nikon F, Sony FE или монтаж за кино PL и APS-C камери. Разочароващо, че няма възможност за монтаж на микро 4 / 3rds камери със сходно зрително поле, като детайлите и способностите за забавяне на движението на Panasonic GH5, например, би дало възможност за улавянето на наистина впечатляващи кадри. В Kickstarter цената на обектива е $ 1.299 и още $ 200 за кино версията с PL монтаж. Цената на дребно ще бъде $ 1.499, след приключване на кампанията, която вече е постигнал целта си, а остава почти месец. Доставките са планирани да започнат през септември.", "date": "2018.08.06", "title": "Обектив за макро фотография"}
{"url": "https://www.monitor.bg:443/bg/a/view/pravjat-kryvodaritelska-akcija-za-lekarkata-padnala-ot-7-ija-etaj-140861", "text": "Лекари от няколко столични болници помагат на своя колежка в тежко състояние. 35-годишната жена се бори за живота си след падане от 7 етаж. Всеки, който иска да помогне, може да отиде от 17 до 19 часа в \"Пирогов\", съобщи Нова ТВ. Кръводарителите трябва да са здрави, да не са взимали лекарства през деня, както и да не са дарявали кръв през последните 3 месеца. Освен кръводарителски акции, медиците събират средства за скъпоструващото й лечение, тъй като консумативите не се поемат от здравната каса.", "date": "2018.08.06", "title": "Правят кръводарителска акция за лекарката, паднала от 7-ия етаж  "}
{"url": "https://www.monitor.bg:443/bg/a/view/vdigat-pyrvijat-zavod-za-izolacii-ot-parcali-140854", "text": "Първият завод в България за производство на строителни изолации от текстилни отпадъци най-вероятно ще бъде изграден в Югозападна България, научи „Монитор”. В момента се търси финансиране за реализация на проекта. Търси се терен от около 4 дка, близо до шосе. Един от вариантите е парцелът да бъде отстъпен от някое малка община.  В момента се търси финансиране за реализация на проекта. В момента се търси терен от около 4 дка, близо до шосе. Един от вариантите е парцелът да бъде отстъпен от някое малка община. Автоматизираната технологията не предполага откриването на много работни места. Те ще бъдат 5-6 на работна смяна. По-големият брой хора ще бъдат заети в мрежата от центрове за събиране на текстилни отпадъци от населението, които ще бъдат отворени на няколко места в различни части на страната. Там ще са необходими повече работници с ниска квалификация, защото ще се прави първоначално сортиране, чистене от копчета, обезпаразитяване и транспортиране до предприятието. Това ще бъде вторият етап от проекта. Първият ще бъде пускането в експлоатация на завода, като суровината ще се осигурява от текстилни и шивашки предприятия в България. Плановете са реализацията на проекта да започне най-рано от началото на следващата година. Технологията за производство на „Типрот”, каквото е името на ватата от текстилни отпадъци бе представена на едно от строителните изложения у нас още през 2015 г. Тогава бе споменато, че в зависимост от това какво оборудване ще бъде използвано, за завода ще трябват от 3 до 5 млн. евро. Според експертите материалът е подходящ най-вече за вътрешна изолация на дома.За външна може да се използва със системи за окачени фасади. Иновацията е разработена с еврофинансиране по ОП „Конкурентоспособност”, като процесът на одобрението му е продължил 2 години. Заради използването на отпадъци, цената на новия продукт ще бъде по-ниска от останалите изолации и това ще даде възможност на повече домакинства у нас да обновят жилищата си и да намалят разходите си за отопление.", "date": "2018.08.06", "title": "Вдигат първия завод за изолации от парцали"}
{"url": "https://www.monitor.bg:443/bg/a/view/bylgarski-poshti-poema-dostavkite-na-goljam-elektronen-tyrgovec-140867", "text": "Първоначално новата услуга ще се предлага в 19 пощенски станции на територията на град София, като до няколко месеца се предвижда услугата да обхване офисите на дружеството в големите градове, а впоследствие и в по-малките населени места в страната. Списък на пощенските станции, в които се изпълнява услугата, се намира на сайта на „Български пощи“ ЕАД.", "date": "2018.08.06", "title": "\"Български пощи\" поема доставките на голям електронен търговец"}
{"url": "https://www.monitor.bg:443/bg/a/view/evgeni-krusev-tunelyt-pod-ndk-shte-byde-remontiran-dogodina-140831", "text": "През 2019 г. средната възраст на автобусите ще е 6 години, казва в интервю пред \"Монитор\" зам.-кметът по транспорта на София. Според него новите бус ленти ще подредят движението. - Графиците на всички големи обекти са направени максимално стегнато, така че да можем да приключим бързо работа, за да не затрудняваме гражданите. Метеорологичните условия в последния месец ни затрудниха и имаме забавяне от няколко дни по големите обекти, но строителите имат ангажимент да наваксат при наличие на хубаво време. Към момента на бул. „Христофор Колумб“ има няколко дни забавяне. Ремонтът на бул. „Васил Левски“ върви в график. Отсечката от ул. „Граф Игнатиев“ до Ректората вече е готова. Планираме на 10 август да започнем работа и в останалата част от булеварда – от Софийския университет до паметника на Васил Левски. Ще ремонтираме и кръстовището на Ректората, като там строителите имат ангажимент да го направят за две денонощия. Ако не успеят да се справят през деня, предвиждаме да се работи и през нощта, защото наоколо няма жилищни сгради и не би трябва да има съществени притеснения. Целта ни е възможно най-бързо да се обнови кръстовището, защото въпреки почивния сезон, трафикът там е интензивен. От 10 август ще затворим бул. „Арсеналски“, където ще се правят пътни платна и тротоари.  До средата на август трябва да приключи работата по трамвайните релси на бул. „България“. Там времето ни забави много, защото освен релсите се правят и перони. Веднага щом приключим с трамвайното трасе, ще преасфалтираме пътните платна от бул. „Гешов“ до бул. „Гоце Делчев“. Ще започнем с платното в посока „Бояна“ и в зависимост от това как вървят строителните дейности ще вземем решение дали да се прави и другото платно, или да се направи догодина. Наблюденията ни показват, че по бул. „България“ може да се работи само през август. За първия учебен ден трябва да е приключила работата по булевардите „България“, „Христофор Колумб“, „Васил Левски“, „Арсеналски“, „Пенчо Славейков“, Източната тангента, ул. „Боянска“, кръговото на ул. „Папрат“ и „Захари Зограф“, ул. „Гюешево“. По бул. „Константин Величков“ ще е готово обособеното трасе за споделено движение на трамваи и автобуси. След 15 септември ще продължи работата по ул. „Граф Игнатиев“. - Планираме реконструкции на двата големи тунела в София – този при НДК, където ще бъдат изместени трамвайните линии, и този в „Люлин“. Ще се работи по улици и булеварди, където се очаква да минава третата линия на метрото - като бул. „Линкълн“. Имаме желание в инвестиционната програма да бъде включена и ул. „Житница“. Предвиждаме да ремонтираме и трасето на трамвай № 5. Вътрешнокварталните улици също остават приоритет. Инвестиционната програма ще бъде уточнена, след като бъде гласуван бюджетът за 2019 г. и когато разберем с какви средства разполагаме, ще вземем решение за ремонтите. - На бул. „Константин Величков“ е първото трасе, което се прави по такъв модел. Изследвали сме добри практики от други градове. Идеята е трамваите и автобуси да използват платното на релсите в средата на улицата. На всяка спирка се изгражда перон, така че хората да могат да имат безопасна зона при качване и слизане. Избрахме „Константин Величков“, защото там минават много трамваи и автобуси, а булевардът е достатъчно широк, което позволява обособяването на перони, без да се затрудни автомобилният трафик. Ще изградим подобни трасета и по бул. „Възкресение“ от „Константин Великов“ до „Никола Мушанов“, както и по бул. „Мадрид“. При успех на идеята тя може да бъде разширена по всички булеварди, по които има движение на трамваи и автобуси едновременно. - Те са синхронизирани с промяната на Наредба 2 на Министерството на регионалното развитие, с която се позволява завой надясно от бус лентата.  Бус лентата ще бъде до стоп линията на самото кръстовище и всички, завиващи надясно, ще могат да се включат от нея. В случай че автомобилът продължи направо, ще се счита за нарушение, което следва да бъде санкционирано от \"Пътна полиция\". Това се прави, за да може градският транспорт да получи почти пълен приоритет заедно с дясно завиващите. Целта ни е да се намали времето за пътуване. - Напротив, очакваме да се подреди движението, тъй като специално по бул. „Васил Левски“ тази лента на практика до момента беше неизползваема. - Последните разширения на платените зони за паркиране са по искане на гражданите. Те заявяват своите идеи пред районните кметове, а те организират обществени обсъждания. Такива са случаите в „Лозенец“, „Оборище“, „Възраждане“. Например в „Триадица“ е обратният случай, там гражданите казаха, че не искат платено паркиране. Разкриването на нови платени места за паркиране се прави изцяло по искане на гражданите, а крайното решение взима Столичният общински съвет. - В момента нямам подобна информация. - В делнични дни по четирите линии се придвижват около 300-350 души. От петък до неделя достигат до 1000 души, което показва относително неравномерно натоварване. В момента Центърът за градска мобилност извършва анализи и като отминат летните месеци, ще се направи разчет къде има нужда да се оптимизира мрежата и къде трябва да се подобри разписанието. Най-натоварена е линията между „Люлин“ и „Младост“, след това „Обеля“-“Студентски град“. - Целта ни е да се запази нощният градски транспорт, защото проучванията показват, че хората все повече разчитат на него. Дори да се наложи някаква промяна, идеята ни е софиянци да имат нощен превоз. - Всяко обжалване удължава срока за изграждане на системата. В момента има депозирана жалба, предстои да се произнесе КЗК, евентуално след това ще се пристъпи и до ВАС, което 100% ще забави системата. Центърът за градска мобилност като възложител е длъжен да изчака решението на съда и да се съобрази с него, каквото и да е то. - В момента има сключени договори за нови 102 автобуси, от тях 82 са газови, а 20 ще са първите електрически, които да се включват в автопарка до края на годината. През 2019 г. предвиждаме да дойдат още 60 съчленени автобуси, за които Столичният автотранспорт предстои да сключи договор. С всичките тези нови автобуси автопаркът ще бъде обновен в една огромна степен и така средната възраст на превозните средства ще бъде 6 години. Предстои сключване на договор за доставяне на 13 нови трамваи, които да се движат по новите релси на трамвай № 5. Роден е на 2 май 1989 г. Завършил е обществени комуникации в УНСС Магистър по транспортно планиране от университета в Единбург Работил като експерт по транспорта в Столичната община и в Центъра за градска мобилност От юли 2016 г. е заместник-кмет на София по транспорта", "date": "2018.08.06", "title": "Евгени Крусев: Тунелът под НДК ще бъде ремонтиран догодина"}
{"url": "https://www.monitor.bg:443/bg/a/view/20-lv-za-noshtuvka-do-zatvora-belene-140827", "text": "20 лева струва нощувката в хотелските стаи на брега на Дунав близо до администрацията на затвора в Белене, съобщи пред „Монитор“ директорът на Държавно предприятие „Фонд затворно дело“ Иван Иванов. Самият затвор е на остров Персин, до който се стига чрез понтон. Хотелчето е на сушата в Белене. То разполага с 8 стаи, 2 апартамента и конферентна зала с 30 места и е в активите на ДПФЗД. През 2010 г. бил направен ремонт на хотелската част, след реконструкцията тя получила регистрация 1 звезда и оттогава работи като база за провеждането на семинари, учебни програми и занятия. На първия етаж има стол-ресторант, който е подходящ за организирането на мероприятия, заявени от външни лица. „От началото на функционирането му до 2017 г. е имало общо 190 нощувки, 20 от които на служители на ГДИН, които са били командировани в Белене. Останалите нощувки са на външни лица, обикновено след провеждането на сватби в стол-ресторанта на първия етаж, най-вече в съботните и неделни дни. 20 лв. е цената на легло с ДДС“, обясни Иванов. В конферентната зала пък се провеждат обученията на надзорния състав в затвора. Остров Персин е с площ над 40 квадратни километра. В миналото на острова се е намирал концентрационен лагер, създаден през 1944 г. Днес на негово място е затворът, а до него има затворническо общежитие. В източната част на острова е разположен природният резерват „Персински блата“, обявен за защитена територия с над 170 вида птици. На острова ДПФЗД има и вила за отдих „Рибарника“, която е разположена близо до ръкава на река Дунав. Базата е подходяща за отдих, риболов и почивка. Тя разполага с 2 апартамента, 2 двойни стои, кухня и обща зала. Във вилата има външно барбекю и голяма беседка. „Вилата не се ползва за отдих заради особения статут на района – не само заради затвора, но и заради защитената зона в резервата – парка за наблюдение на птици, там орнитолозите имат думата“, каза още Иванов. На острова държавното предприятие стопанисва 12 000 дка, на които се отглеждат царевица и пшеница. Има и животновъдно стопанство с 300 крави, всеки ден 15 затворника работят там. Ежедневно се добиват 2 тона мляко, което се изкупува от частна фирма. Предприятието е спечелило субсидия по проект за изграждането на млекопреработвателно предприятие на острова и то ще започне тази година. „Така цикълът ще бъде затворен – от отглеждането на фураж, през отглеждането на животни до производството на млечни продукти. По проект е заложено производството на 100 тона сирене и 100 тона кисело мляко за година, но сигурно цифрите ще бъдат по-големи“, прогнозира Иванов. Създаването на новото предприятие се очаква с надежда от кмета на Белене, тъй като ще създаде работни места и за цивилни лица.", "date": "2018.08.06", "title": "20 лв. за нощувка до затвора „Белене“"}
{"url": "https://www.monitor.bg:443/bg/a/view/osvobodiha-ot-aresta-bencho-benchev-140869", "text": "Задържаните седем лица, сред които Бенчо Бенчев и Несрин Узун, са освободени поради изтичане на максималния срок за тяхното задържане. Това каза говорителят на главния прокурор Румяна Арнаудова, цитирана от „Фокус“. Бургаският общинар от БСП и бившият депутат бяха задържани в Турция заедно с Митьо Очите и още петима в петък през нощта.  „Към настоящия момент всички седем лица, които бяха предадени от турските власти на органите на МВР са освободени, поради изтичане на максималния срок на тяхното задържане по реда на Закона за МВР, а именно 24 часа. Същевременно Специализираната прокуратура отдели материали от своето разследване за организирана престъпна група за насилствени действия и изпрати материали на Районна прокуратура-Бургас. В рамките на 24 часа по време на задържането на 7-те лица са събрани доказателства, че част от тях са съпричастни към укриването на Димитър Желязков и в Република Турция, и в Република Гърция“, коментира Арнаудова.  ", "date": "2018.08.06", "title": "Освободиха от ареста Бенчо Бенчев (ОБНОВЕНА)"}
{"url": "https://www.monitor.bg:443/bg/a/view/vryshtat-kulturnija-jivot-v-studentskija-dom-140847", "text": "Националното представителство на студентските съвети (НПСС) възнамерява да върне културния живот в опожарените през 2001 г. зали към Националния студентски дом. Студенти от Университета по архитектура, строителство и геодезия са изготвили проект, с който да представят как би изглеждало пространството. Сградата на Националния студентски дом е разположена на площад \"Народно събрание\", като земята за нея е дарена с указ на царя. Институцията е построена преди 85 години с доброволен труд на студенти и преподаватели от единствения тогава университет „Св. Климент Охридски“. Тя е дадена за дом на българските студенти и за тези 85 години тук са се развивали най-различни дейности, включително фолклорни изяви, клубна дейност, обясни председателят на НПСС Яна Вангелова, която е и основен двигател на проекта. На първия етаж в Студентския дом, който е обявен за архитектурен паметник на културата, се е помещавал и „Младежкият театър“. Именно там обаче през 2001 г. пламва пожар, който унищожава цялото пространство. От тогава никой не се е опитал да възстанови тези помещения, в които днес няма няма дори инсталации. След като миналата година Яна попада в опожарените зали, тя си задава въпроса защо са останали в този вид и никой не ги използва. Тогава тя събира екип от студенти от Университета по архитектура, строителство и геодезия (УАСГ) в лицето на четвъртокурсниците Ивайло Стоянов, Марин Маринов, Венцеслав Попов, Кирил Шопов, Стоянка Атанасова, Карина Дикова, Цветелина Пулева, Цветелина Димитрушева, които правят идеен проект за възстановяване им. „Идеята е да се даде възможността на студентите да ходят на различни места. Постоянно ги обвиняват, че Студентският град се е превърнал в чалготека и какво ли не, но алтернативите са малко“, обяснява Яна. Тя иска Студентският дом да се превърне отново в място, където студентите да имат място за своите изяви, да провеждат уъркшопове, срещи с бизнеса. Групата ентусиасти работи в продължение на 3 месеца, за да възстанови чертежите на сградата, тъй като от Националната агенцията за приходите (НАП) не разполагат с такива, защото сградата е стара. Първият етаж разполага с една голяма зала, една по-малка, фоайе и коридор, за чието възстановяване са необходими 2,5 млн. лв. Голямата зала е с капацитет от 500 места. Пространството в нея е подходящо за провеждането на най-различни културни събития не само за студентските съвети, а и от студенти като цяло. „Те могат да бъдат безплатни за ученици. По този начин хем можеш да покажеш млади таланти, хем да възпиташ по-малките да посещават такива мероприятия“, сподели Яна. Залата може да се използва и от висшите училища по изкуства, които не разполагат с достатъчно зали. Така Националната академия за театрално и филмово изкуство „Кръстьо Сарафов“ и Националната музикална академия „Проф. Панчо Владигеров“ ще могат да правят дипломните си спектакли и концерти без да им се налага да дават наем за помещение. По-малката зала в проекта е направена мултифункционална. Това пространство може да се използва за най-различни неща, включително лекции, обучение, офис със споделено пространство, като се правят срещи с бизнеса, уъркшопове. Идеята им е да са последна дума на техниката, да се вършат различни неща в нея и да се използва и като галерия. Яна обясни, че не настояват изпълнението на проекта да е във вида, който са посочили. Той е примерен и с него визуализират мечтата си Студентският дом отново да се превърне в място, където се развива културен живот. Идеята е подкрепена с подписи от над 60 организации, сред които са ректори, студентски съвети, НПО-та, Съюз на артистите в България.", "date": "2018.08.06", "title": "Връщат културния  живот в Студентския дом"}
{"url": "https://www.monitor.bg:443/bg/a/view/diplomaticheski-skandal-mejdu-kanada-i-sauditska-arabija-140863", "text": "Саудитска Арабия съобщи, че експулсира посланика на Канада и е привикала топ дипломата си от северноамериканската държава. Рияд обяви още, че замразява и търговските сделки с Канада, информира АФП. Монархията протестира заради призиви на Отава да се освободят задържани активисти. Кралството е дало на канадския посланик 24 часа да напусне страната, обвинявайки Канада в \"намеса\" във вътрешните работи на Саудитска Арабия. Осведомителната агенция отбелязва, че решението подчертава новата агресивна външна политика на престолонаследника принц Мохамед бин Салман, след като Отава настоя за незабавно освобождаване на правозащитници. \"Канадската позиция е открита и безочлива намеса във вътрешните работи на кралство Саудитска Арабия\", се казва в съобщение на саудитското външно министерство в \"Туитър\". \"Кралството обяви, че е привикало посланика си от Канада за консултации. Ние разглеждаме посланика на Канада в кралството като персона нон грата и му наредихме да напусне в рамките на 24 часа\", допълват от ведомството. Министерството също съобщава, че \"замразява всички нови търговски и инвестиционни сделки с Канада, докато в същото време си запазва правото да предприеме допълнителни действия\". През миналата седмица Канада обяви, че е \"изключително притеснена\" от новата вълна арести на жени и правозащитници в монархията, включително и активистката за борба за равенство на половете Самар Бадави. \"Ние призоваваме саудитските власти незабавно да ги освободят и всички други мирни правозащитници\", пише канадското външно министерство в \"Туитър\" в петък. \"Хюман райтс уоч\" алармира за \"безпрецедентни правителствени репресии срещу движение за правата на жените\". \"Използваната фраза \"незабавно освобождаване\" в съобщението на Канада е много злополучна, осъдителна и неприемлива в отношенията между държавите\", пише още саудитското външно министерство.", "date": "2018.08.06", "title": "Дипломатически скандал между Канада и Саудитска Арабия"}
{"url": "https://www.monitor.bg:443/bg/a/view/orlando-blum-lovi-pajaci-gol-140852", "text": "Орландо Блум, който очакваме съвсем скоро да кацне в София за снимките на новата си лента The Outpost, лови огромни паяци чисто гол в банята. Звездата от „Властелинът на пръстените“ се похвали с улова си на осемкракото същество, затворено в чаша, а доказателството публикува в Инстаграм. Кадърът е придружен и от закачлив текст: „Дали ще ме ухапе? Явно не, защото вече е в чашата“. Блум е тагнал и колегата си Доминик Монахан, като допълва: „Липсваш ми приятелю, сега ще го освободя (б.р. паяка)“. 41-годишният актьор, който излиза с певицата Кейти Пери, има навика да се наслаждава на своето тяло. За шоуто си в Уест Едн „Killer Joe“, което е хит в британската столица това лято, той показа голите си задни части. Но това не е единственият случай, в който Орландо не крие нищо от феновете. През 2016 г. той показа пениса си, след като го изловиха да гребе чисто гол върху сърф, заедно с Кейти. „Бях изключително изненадан от снимките. Не бих се поставил в подобна позиция, ако дори подозирах, че подобно нещо може да се случи. Сниман съм милиони пъти и имам добър радар за папараци. Но в случая бяхме напълно сами за 5 дни, без никой около нас. Затова си позволих да се освободя“, коментира случилото се тогава красавецът на Холивуд.", "date": "2018.08.06", "title": "Орландо Блум лови паяци гол"}
{"url": "https://www.monitor.bg:443/bg/a/view/prokuraturata-reshava-za-arestuvanija-obshtinar-bsp-snema-doverieto-si-ot-nego-140865", "text": "\"Ръководството на БСП - и местното, и националното, снема доверието от Бенчо Бенчев. Към него е отправена покана да подаде оставката си. Това е нормалният политически изход от ситуацията\". Това заяви за Нова ТВ адвокат Евгений Мосинов, зам.-председател на групата общински съветници на БСП в Бургас. Бургаският общинар Бенчев беше арестуван заедно с Митьо Очите в Турция, а днес прокуратурата трябва да реши дали ще го обвини в участие в престъпна група, пране на пари и лично укривателство. \"За нас ситуацията е изключително изненадваща и неприятна от политическа гледна точка и мисля, че ръководството на БСП взе необходимата навременна реакция - тя е ясна, точна и категорична\", заяви Мосинов, като поясни, че ако Бенчев сам не подаде оставката си, той може да бъде изключен от партийната група. Бенчев е заместник-председател на Общинския съвет и е от гражданската квота на БСП. Името  му нашумя, след като лидерът на БСП Корнелия Нинова се ядоса на „Ролс-Ройс\"-а, който той притежава.  Няколко десетки хиляди лева е дарил Бенчо Бенчев на местната структура на БСП в Бургас по време на последната изборна кампания, стана ясно пък от думите на общинския съветник от БСП Чанко Мирчев пред bTV. „Дали са били 20, 30 или 50 не мога да ви кажа, но е помагал, води се отчетност”, изтъкна Мирчев. Според него обаче е мантра, че Бенчев е помагал със „стотици хиляди лева, едва ли не милиони”. „Г-н Бенчев винаги е бил лоялен към БСП, изповядва леви убеждения. Ако имахме някаква информация за неговите нерегламентирани връзки с криминалния контингент, нямаше да бъде издигнат като общински съветник”, отбеляза Мирчев. Междувременно адвокатът на Бенчев заяви, че правата на му са нарушени. \"Не ни допускат до него. Не са му дали разрешение да се обади по телефона. Има задържане, не знаем какво е, в момента нямаме заповед и не можем да обжалваме”, каза защитникът Бойчо Боев. „И аз познавам Димитър Желязков, и аз мога да отида в Истанбул да се видим. Това, че се познават, не значи, че Бенчо е престъпник, а те в момента го изкарват точно такъв”, подчерта Боев.  ", "date": "2018.08.06", "title": "Прокуратурата решава за арестувания общинар, дарил е десетки хиляди на БСП (ОБНОВЕНА)"}
{"url": "https://www.monitor.bg:443/bg/a/view/7-po-rihter-udari-indonezija-brojat-na-jertvite-raste-140862", "text": "Земетресение със магнитуд 6,9 по Рихтер удари индонезийския остров Ломбок и отне живота на най-малко 142 души, а над 200 бяха ранени, съобщи представител на местните власти, цитиран от ДПА. Около 900 индонезийски и чуждестранни туристи, които летуват на островчетата Гили, започнаха на напускат опасния район – островите се намират в непосредствена близост до Ломбок, предаде АФП. Към 200 туристи успяха бързо да се евакуират от трите островчета, а останалите 700 трябваше да чакат, докато има възможност да бъдат транспортирани, съобщи говорител на националната агенция за справяне с природни бедствия Сутопо Пурво Нугрохо. Хотелите на Гили пострадаха от силния трус, последван от обявяване на тревога за опасност от цунами, предизвикала паника. Много туристи поискаха да отпътуват за Ломбок, за да стигнат до летището в главния град Матарам. Трусът, който стана в неделя вечерта беше плитък - на дълбочина 10 км - и беше усетен също на съседния остров Бали, най-голямата туристическа атракция в разположения в Югоизточна Азия архипелаг Индонезия. Няколко вторични труса предизвикаха нови страхове. Повечето жертви на труса са се намирали в планински район в северната част на Ломбок, далеч от основните туристически обекти в южната и западната част на острова, много популярни с плажовете си и пътеките за пешеходен туризъм. Правителствена делегация на Сингапур начело с министъра на вътрешните работи и правосъдието К. Шанмугам се оказа в епицентъра на силното земетресение на Ломбок, разказа лично министърът във Фейсбук. Сингапурската делегация пристигнала в град Матарам на конференция по сигурността. Министърът бил настанен на 10 етаж в хотел. Той почувствал силния трус и видял, че стените на стаята му започват да се рушат. \"Взех само най-необходимото, включително компютъра със служебната ми кореспонденция. Бяхме навън, а след това ни настаниха в малък триетажен хотел\", написа министърът. Той публикува във Фейсбук и свои снимки на последиците от стихията. Сингапурският министър разказа също за хаоса на летището в Ломбок. Властите съобщиха за леки щети, които не са се отразили на работата на аерогарата. Иначе като цяло щетите от труса се оценяват от местните власти ката мащабни, разрушени са хиляди сгради. На безопасни места са били евакуирани хиляди местни жители. За загинали и пострадали туристи не бе съобщено. Няма информация за пострадали българи, съобщиха от МВнР.", "date": "2018.08.06", "title": "7 по Рихтер удари Индонезия, броят на жертвите расте (обновена)"}
{"url": "https://www.monitor.bg:443/bg/a/view/samo-dve-jeni-narichat-leni-kravic-s-pylnoto-mu-ime-140850", "text": "Само две жени в живота на Лени Кравиц са получили правото да го наричат с пълното му име – Леонард. Това са бившото му гадже Мадона и актрисата Гуинет Полтроу. Като дете единствено майка му – известната актриса от бахамски произход Рокси Рокър, която почина от рак на гърдата през 1995 г., го наричала с рожденото му име и то само когато му се карала. Попитан за тази своя странност изпълнителят на „Are You Gonna Go My Way“ обяснява: Лени перизна, че от години не се е качвал на градски транспорт с изключение на ферибота, който го води до родния му остров на Бахамите. 54-годишният музикант, който има 29-годишна дъщеря Зоуи от бившата си съпруга Лиса Бонет, разказва как последният път, когато се качил на свръзката между Насау и родното си място се возил с хора, пренасящи всякакви неща – „пакети, кокошки, всичко“.", "date": "2018.08.06", "title": "Само две жени наричат Лени Кравиц с пълното му име"}
{"url": "https://www.monitor.bg:443/bg/a/view/jivakyt-stiga-35-gradusa-dnes-140859", "text": "Днес отново ще бъде слънчево в следобедните часове с временно увеличение на облачността. Ще бъде горещо с максимални температури между 30 и 35 градуса, в района на София- около 30 градуса. Такава е прогнозата на времето на Националния институт по метеорология и хидрология, съобщи пред Евгения Егова пред \"Фокус\". Над Черноморието също ще бъде слънчево. Максималните температури ще са между 29 и 31 градуса, а температурата на водата - 26-27 градуса. Над планините ще се слънчево с временни увеличения на облачността след обяд, но валеж е малко вероятен. Засега не очакваме серизоно понижение на температурите у нас, съобщи Нова ТВ. Във вторник обаче в Североизточна България и планинските райони ще има краткотратрайни валежи, придружуни от гръмотевици. В сряда в Източна България и планинските райони отново очакваме валежи. Понижение на температурите очакваме през последното деседневие на август. ", "date": "2018.08.06", "title": "Живакът стига 35 градуса днес, пада в края на август"}
{"url": "https://www.monitor.bg:443/bg/a/view/turcija-bojkotira-evrovizija-zaradi-bradati-primadoni-140845", "text": "Генералният директор на обществената турска телевизия ТРТ Ибрахим Ерен посочи \"някой, като брадатия австриец, който носи пола\", като една от основните причини за продължаващия бойкот от страна на Анкара на конкурса Евровизия. Той явно визира Кончита Вурст, която спечели международния конкурс през 2014 г., съобщава вестник \"Хюриет дейли нюз\". Ерен допълни, че Турция не планира да се върне в конкурса. „Имаме си причини, като например системата за гласуване. Като обществена телевизия, ние не можем да излъчваме на живо в 9 часа вечерта, когато децата са все още будни, някой, като брадатия австриец, който носи пола, не вярва в половете и казва, че е както мъж, така и жена“, обясни генералният директор по време на дискусия в университета \"Ибн Халдун\" в Истанбул.  Турция не участва в Евровизия от 2012 г. в знак на протест срещу промените в системата за гласуване, отбелязва.", "date": "2018.08.06", "title": "Турция бойкотира Евровизия заради \"брадати примадони\""}
