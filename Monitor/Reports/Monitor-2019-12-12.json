{"url": "https://www.monitor.bg/bg/a/view/obmisljame-da-kupim-podvodnica-ot-norvegija-obzor-183268", "text": "България обмисля покупката на подводница втора ръка от Норвегия. Това стана ясно от думите на премиера Бойко Борисов в изявлението му след среща в Брюксел с генералния секретар на НАТО Йенс Столтенберг, която двамата проведоха преди заседанието на Европейския съвет. Борисов припомни, че само преди няколко дни НС е разрешило покупката на два миночистача от Холандия на изгодни цени. Сега той даде да се разбере, че ще се използва същата схема и се надявал да постигнем подобна цена, като напомни, че единствената наша подводница вече е в музея. От изказването му стана ясно, че темата била обсъждана както с Столтенберг, така и с командващия самолетоносача „Хари Труман“, на който преди няколко дни самият Борисов се повози заедно с американската посланичка у нас Херо Мустафа и македонския си колега Зоран Заев. Премиерът не пропусна да изтъкне, че родната икономика работи в пъти по-добре, имало и повишаването на БВП, което на свой ред ни позволило за армията. Така освен да вдигнем с 10% парите на военните, да ремонтираме казармите и да възстановим Военното училище в Долна Митрополия, сме успели да купим „най-добрите“ самолети F-16 block 70 в цяла Централна и Югоизточна Европа и да отговорим на всички стандарти на НАТО. „Ако така върви в икономиката, ако бюджетът продължава да е на излишък, ние ще продължим да модернизираме българската армия и то не само във ВВС, където отидоха над 90% от парите“, каза Борисов и припомни, че имаме „Кугар“-и, „Спартан“-и и „Пантери“. Именно затова сега трябвало да се насочим към военноморския флот. Борисов припомни, че имаме още два проекта за модернизация на армията-за корабите и за сухопътните войски. В тази връзка той похвали нашите спецчасти, които били едни от най-добрите и именно това допринасяло България да бъде надежден съюзник. Премиерът коментира и възможността за индустриално сътрудничество, като припомни, че преди няколко дни военни компании от САЩ са били у нас и са посетили военните ни заводи „Терем“ и „Авионамс“. По думите на Борисов огромни са възможностите на България в сферата на индустриалното производство по лицензи, а в нашите институти се произвеждало съвременно въоръжение. Борисов уверил Столтенберг, че освен за образование, здравеопазване и инфраструктура, ще заделим допълнителни средства и по тези три пера. Премиерът изтъкна, че в нашия регион НАТО е единствен гарант за сигурността. Основният принцип, който защитавал пък бил „отбрана и възпиране“. „Затова се въоръжаваме, за да сме силни и да възпираме всеки мерак към нашата територия или съюз\", добави той. В началото на срещата премиерът заявил пред Столтенберг, че България е като отбелязал, че отделяме над 3% от БВП за отбрана. Това пък ни нареждало на второ място в НАТО след САЩ. „НАТО е основата на колективната отбрана в Европа. Засилването на отбранителния потенциал на Европа не може да става в конкуренция с НАТО“, добавил още Борисов. Той не пропусна да отбележи, че страната ни се треми да води балансирана политика и това й давало възможност да играе ключова роля в региона и в Черно море. В тази връзка сме настоявали и за координационен център на НАТО във Варна, чиято роля да бъдела възпираща. По думите на Борисов мирът и дипломацията трябва да бъдат нашата цел независимо, че се намираме в най-силната отбранителна централа в света-НАТО. Той отбеляза, че Турция спазва на 100% споразумението си с нас и затова имаме нула нелегални мигранти. Това била и причината да не подкрепим исканията за военни санкции срещу нея. Договорът за приятелство с Македония пък дал възможност страната да стане член на НАТО, подчерта Борисов, като по думите му на същото мнение бил и Столтенберг. „Докато има НАТО ще съм сигурен в защото ние сме губили суверенитет в историята си“, завърши Борисов. Столтенберг на свой ред ни похвали, че отделяме 3% от БВП за отбрана.", "date": "2019.12.12", "title": "Обмисляме да купим подводница от Норвегия (ОБЗОР)"}
{"url": "https://www.monitor.bg/bg/a/view/na-bolen-gryb-i-sto-tojagi-sa-malko-183296", "text": "Изненадващо предложение на Националната здравноосигурителна каса за ограничаване броя на изписваните и плащани от нея лекарства за едно заболяване в новия рамков договор с лекарския съюз е на път да отключи обществено недоволство. Недоволни ще са не само пациентите, но и общопрактикуващите лекари, защото това би спънало лечението на хронично болните. В същото време парите, които са предвидени в бюджета за 2020 г., не са малко – 677 млн. лв. А нуждаещите се от частично или пълно заплащане са близо 1,5 млн. души. Последната цифра също е обезпокоителна – тя означава, че 25% от българите са болни. И само тази цифра би следвало да предизвиква далеч по-сериозно отношение от бюрократичното и нека го кажем направо – бездушно “пестене” на средства на гърба на болните. Не е случайно, че веднага след като стана известно това намерение, първо лекарският съюз би отбой и декларира, че няма да допусне такъв текст, а след това и от касата заявиха, че предложението не е одобрено от надзорния съвет на институцията. Факт е, че само за няколко години в касата се наляха още близо 1 млрд. лева, а нуждите й продължават да се увеличават. И тя, както образно се изрази един бивш министър на здравеопазването, се е превърнала в каца без дъно. Никак не е случайно, че само през последните месеци бяха разкрити многобройни престъпни афери за нейното източване – чрез фалшиви рецепти за “мъртви души”, поставяне на стентове на здрави хора, препродаване на лекарства, неизгодни договори, фалшиви болнични и мними направления. Но вместо да се заемат с това, чиновниците решиха да оправят бакиите с ощетяване на болните. Тоест – кражбите ще продължат, а хронично болните ще трябва да се бръкнат в собствените си джобове и да си платят, ако искат да останат живи. Е, този номер няма как да мине. Някой си е направил криво сметката. А може би кукловодите на криминалния преход целят обществени брожения в търсене на политически реванш. Както и отклоняване на вниманието от техните подсъдни афери. Очевидно е и друго - има нужда от строг контрол на изразходваните пари от касата. И тя трябва да работи в сътрудничество с други институции, като МВР, прокуратура, НАП. Кражбата на пари за здраве, както и злоупотребата с живота на пациентите, е тежко престъпление. В конкретния случай орязването на лекарствата за хронично болните също е престъпно деяние. На фона на окаяната ни здравна система е недопустимо да се появяват подобни предложения. Нелепо е. И е направо учудващо, че въпреки това хиляди лекари дават мило и драго, за да помогнат на своите пациенти. Но тяхното търпение също не е безкрайно. И това трябва да имат предвид всички, които гледат на здравеопазването като на зелник, който някой луд им дава, за да си крадат на воля.", "date": "2019.12.12", "title": "На болен гръб и сто тояги са малко "}
{"url": "https://www.monitor.bg/bg/a/view/hameleonyt-kutev-trupa-aktiv-na-gyrba-na-deljan-peevski-183304", "text": "Политическият хамелеон Антон Кутев, депутат от левицата, спази традицията и за пореден път опита да натрупа политически актив на гърба на депутата от ДПС и издател на „Телеграф медиа“ Делян Пеевски. Разбира се, също по традиция, Кутев беше обслужен от мейнстрийма на подсъдимия олигарх Иво Прокопиев – в лицето на бТВ. И пак в духа на традицията – не даде нито едно доказателство за думите си.   Водещият Антон Хекимян на няколко пъти услужливо го подкани да каже защо всъщност е дошъл в студиото и най-накрая политическият хамелеон успя да изплюе камъчето. Уж поканен да обсъжда избора на Сотир Цацаров за шеф на КПКОНПИ и разцеплението в БСП при гласуването, той набързо преля към депутата Пеевски, ръсейки поредната доза абсурди от екрана. Най-куриозното обаче беше, че Кутев, който би трябвало да е наясно с тезите на марксизма-ленинизма заради червените корени на партията си влезе в диалектическо противоречие. Хем Пеевски не бил най-голямото зло на държавата, хем бил заплаха за демокрацията. За да замаже гафа, червеният депутат поясни, че „Делян по някакъв начин най-много се е набил в очите“ и след това се опитвал да овладее властите. Кои точно, не стана ясно! Разбира се, Пеевски е врагът в очите на олигархичния кръг около „Капитал“ и най-вече заради разкритията на „Телеграф медия“ за задкулисието и грабежа на държавата. Кутев обаче мълчи като риба и услужливо пропуска този факт. Вместо това той опита да обясни как чрез медиите си Пеевски въздействал върху парламента при избора на Цацаров. Явно на Кутев твърде често му се привижда вестник „Работническо дело“. По всичко личи, че в опозиция има полезни и безполезни хора. Кутев не е от първите. Приписва си ролята на реформатор и на вътрешен опозиционер, но в същото време се умилква около ръководството на БСП. Нападките на Кутев са втората атака, която той предприема срещу Пеевски само в рамките на два месеца. В началото на октомври Кутев се изяви като жонгльор с фейкове и се опита да припише на депутата от ДПС някакви въображаеми зависимости в съдебната система, но отново без факти и доказателства. Тогава червеният хамелеон беше обслужен от друга медия от мейнстрийма - бутиковото вестниче “Сега“ на Газовия барон Сашо Дончев. Във вчерашния случай първи го отрази сайтът “Дневник“ на олигарха Прокопиев, след което го тиражира с комунистически плам цялата мрежа от присъдружни медии на задкулисието. Кутев явно е забравил фразата на зам.-шефа на ПГ на ДПС Йордан Цонев, който преди време буквално го срази с едно изречение: „Да обвинявате г-н Пеевски - разбирам, че това ви е краставицата на Мирча Кришан\". Кришан е румънски комик от далечното минало, известен с това, че героят му в скечовете винаги намира начин да спомене, че краставицата е 98% вода. Съпартийците на Кутев вече започнаха да наричат бисерите му „кутевизми“, тъй като той обича да наобикаля най-вече медиите, които гарантират пълно обслужване по мейнстрийма на Прокопиев. Именно подобни приказки на вересия доведоха до отстраняването на депутата от ръководството на собствената му партия. Да не забравяме и издънката му от август 2012 г., когато произнесе скандалната фраза, че социализмът бил като СПИН – предавал се или по наследство, или по полов път. Явно това важи и за фалшивите новини, с които той е заразен неизлечимо.", "date": "2019.12.12", "title": "Хамелеонът Кутев трупа актив на гърба на Делян Пеевски"}
{"url": "https://www.monitor.bg/bg/a/view/goranov-obrazovanite-hora-moje-da-usetjat-podobrenija-krediten-rejting-na-bylgarija-183303", "text": "Много хора го усещат, само че го усещат тези, които са по-образовани, активни и които не разчитат само на солидарността на държавата. Това каза министърът на финансите Владислав Горанов в предаването „Лице в лице“ на bTV тази вечер във връзка с подобрения кредитен рейтинг на страната. По думите му фактор за това са и усилията в посока средно образование. „Хората се раждат различни по материален статус, но държавата е тази, която трябва да им даде шанс да придобият уменията да се включат в обществото и икономиката на подходящото си място, така че те да имат удовлетвореност от живота си“, каза Горанов. Той напомни, че един от акцентите, заложени в изборите през 2017 г. е бил именно повече инвестиции в средното образование като предпоставка за подобряването на качеството на човешките ресурси. По време на второ четене на проектобюджета за 2020 г. Между депутатите се разрасна спор за размера на субсидиите на партиите. Накрая на заседанието бе дадена почивка, докато страстите не се успокоят. Горанов поясни, че темата за субсидиите е била повдигана няколко пъти по време на заседания, а от Обединени патриоти (ОП) са питали дали е възможно ГЕРБ да подкрепи такъв размер. „Нашата позиция остана непроменена до края - днес можеше да си говорим за това, че България няма бюджет и коалицията е в сериозна криза, но позицията на ГЕРБ остана непроменена“, завърши Горанов като обясни, че почивката в заседанието е била наложена от това, че няколко десетки членове от проектозакона за държавния бюджет не са били подкрепени от ОП. Анализ по време на почивката показа, че е възможно парите за субсидии да дойдат от лихвите. Подобреният кредитен рейтинг ще намали значително като разход техният размер спрямо разчетения по-рано и това ще даде възможност да се поеме сумата. Вчера президентът Радев изведе и статистика, че при поемането на управлението от Бойко Борисов, държавният ни дълг е бил по-малко от 10 млрд. лв. През 2016 г. Обаче той нараства тройно и стига около 28 млрд. лв. „За такива милиарди не можем да говорим – говорим за проценти от БВП“, отвърна Горанов. „Президентът пропусна да спомене, че Борисов пое управлението през 2009 г. след всички неблагополучия – това, че вече сме се върнали като кредитен рейтинг и дългови равнища на нива преди световната криза и след огромната банкова криза, която преживяхме с фалита на КТБ, за която не чухме достатъчно оценки в кой период и защо се е случила, не е обективно – поднасянето на факти, извадени от контекст, не прави чест на онова ниво, което трябва да има ролята на коректив – това разрушава доверието между институциите и не допринася за работата им“, изтъкна финансовият министър. Той за пореден път коментира, че за Радев ролята му според Конституцията е тясна. \"Първанов беше лидер на БСП – той от тази си позиция с дългогодишен политически опит тръгна към Президентството - ако Радев иска да постигне оновам което постигаше Първанов, първо, времената са други и второ, неговият политически опит е далеч по-малък“ изтъкна Горанов. каза още финансист №1. Относно промените за прокурор, който да следи работата на главния прокурор, Горанов отвърна, че няма да се избира надзорник на Гешев. „Предложили сме законопроект, който следва логиката на Конституцията, че наказателна отговорност в България може да се повдига и поддържа само от прокурор – затова никой друг, освен прокурор, не може да повдига и поддържа в съдебна фаза обвинение на български граждани“, отвърна Горанов като каза, че тепърва ще се дебатира законопроектът и според юристите това е възможно в рамките на действащата Конституция. Горанов нарече бившия социален министър Бисер Петков „изключително добър експерт“, но каза, че дори тогава е възможно той да не е политическо животно или управленец. Относно пакта „Мобилност“ Горанов каза, че е имал очаквания голямата коалиция, направена в подкрепа на системата, да се окаже по-силна от българската позиция по темата. „Лично аз не намирам логика в една подобна промяна - в мига, в който говорим за зелена икономика и зелен дневен ред, ние да караме превозвачите да минават огромни разстояния на Стария континент, това ми се вижда нелогично, искаш да няма замърсявания, а ще разхождаш напред празни камиони“, каза още финансист №1. Той изтъкна, че имаме право да дадем на съд подобно решение и очаква България да се подготви с добри аргументи. „Тук трябва да се отбележи, че има пропуск от страна на някои български евродепутати да блокират този пакет с различни, а някои от тях и наивни обяснения“, завърши Горанов.", "date": "2019.12.12", "title": "Горанов: Образованите хора може да усетят подобрения кредитен рейтинг на България"}
{"url": "https://www.monitor.bg/bg/a/view/shefyt-na-mvr-njama-informacija-koj-e-poluchateljat-na-bokluka-ot-italija-183305", "text": "Няма официална информация за коя държава са предназначени над 800-те тона нелегален боклук, заловени край Милано, заявиха министърът на вътрешните работи Младен Маринов и министърът на околната среда и водите Нено Димов. Вчера се появи информация в медиите, че голямото количество отпадъци са предназначени за страната ни. Все още обаче няма потвърждение за това от италианските власти. Министър Маринов заяви, че в Италия все още се води разследване. \"Има изрична забрана на прокурора, водещ разследването в Италия, за подаване на повече информация”, допълни той. Освен крайната дестинация на отпадъка, не е ясно и какво точно е неговото количество. Министърът на околната среда и водите твърди, че от наша страна не е искано ратификация за внос на какъвто и да е отпадък. \" По данните, които успяха да видят и медиите, може да се счита, че този отпадък е смесен. Към този момент нямаме информация от италианските власти. Това, което мога да кажа, е, че предстои среща с Министерство на вътрешните работи, за да имаме контрол над вноса на отпадъци\", допълни Димов. Министър Маринов съобщи, че разследването в Италия продължава, а МВР ще поддържа контакт с властите там и ще съдейства при необходимост.", "date": "2019.12.12", "title": "Шефът на МВР: Няма информация кой е получателят на боклука от Италия"}
{"url": "https://www.monitor.bg/bg/a/view/pyrvi-rezultati-ot-britanskija-vot-183307", "text": "Консерваторите на Борис Джонсън печелят вчерашните парламентарни избори във Великобритания, сочат първите предварителни резултати.   Консервативната партия - 368 места (За мнозинство са необходими 326) Лейбъристката партия - 191 места (сериозно губи позиции) Шотландската национална партия - 55 Либералните демократи - 13 Зелените - 1", "date": "2019.12.12", "title": "Първи резултати от британския вот - мнозинство за Борис Джонсън и консерваторите"}
{"url": "https://www.monitor.bg/bg/a/view/ludogorec-shte-igrae-v-evropa-i-naprolet-183308", "text": "\"Лудогорец\" се класира за четвърти път в своята история в елиминационната фаза на Лига Европа. “Орлите” продължават към 1/16-финалите на тазгодишното издание на надпреварата като втори в Група “Н”. В последния си мач от тази фаза българите завършиха 1:1 с унгарския \"Ференцварош\" и така финишират с 8 точки. Джоди Лукоки откри в средата на първата част, а в самия край на мача гостите стигнаха до изравняване чрез Николай Сигневич. Като цяло срещата бе равностойна, като разградчани показаха, че са тимът с по-голям опит на европейската сцена, но в същото време трябва да бъдат доволни от развитието на двубоя, защото при резултат 0:0 съдията не отсъди дузпа за игра с ръка на Сисиньо в наказателното поле. По-късно пък унгарците удариха и греда. Жребият за елиминационната фаза е в понеделник от 14 часа.", "date": "2019.12.12", "title": "\"Лудогорец\" ще играе в Европа и напролет"}
{"url": "https://www.monitor.bg/bg/a/view/sami-si-izvouva-mjasto-na-finala-na-fermata-183239", "text": "Последният четвърти финалист във „Фермата“ вече е ясен - това е фитнес треньорът Сами Хоссни. Заедно с Красимир, Веселка и Маргарита той ще се бори за голямата награда от 100 000 лева в решаващата битка на сезона, която ще се състои на 14 декември. Сами стигна до финалната права, след като разгроми във вътрешен елиминационен дуел военния Станислав. Двамата най-здрави мъже в шоуто влязоха в схватка с тежки, почти непосилни изпитания, които буквално ги оставиха без дъх. Докато се бореше всеотдайно, Станислав се почувства зле, помоли да бъде прегледан от лекар и получи допълнителен час почивка преди началото на четвъртата игра, за да се възстанови. Въпреки трудностите, съперниците развиха бързина и показаха ловкост. Сами обаче се оказа по-подготвен и спечели, а Станислав си тръгна с високо вдигната глава, подкрепян от останалите финалисти, които го нарекоха „гордост за България“, „смело сърце“ и „истински воин“.", "date": "2019.12.12", "title": "Сами си извоюва място на финала на „Фермата“"}
{"url": "https://www.monitor.bg/bg/a/view/29-000-deca-s-uvrejdanija-samo-1000-s-lichna-pomosht-temata-183298", "text": "29 021 са децата у нас, получаващи помощи заради степен на увреждане. Това показват данните за първите 9 месеца на 2019 година на Агенцията за социално подпомагане, предоставени на „Монитор“. Само 999 обаче са децата, които ползват услуги в домашна среда „личен асистент“, „социален асистент“ и „домашен помощник“. За месец октомври общият брой хора, които ползват тези услуги, е 19 670. Личните асистенти могат да бъдат от семейството или външни хора. Не всички деца с увреждания обаче имат право да ползват механизма лична помощ, тъй като до края на 2020 г. ползвателите са децата с право на чужда помощ с определени 50 и над 50 на сто вид и степен на увреждане, както и децата без право на чужда помощ с определени 90 и над 90 на сто вид и степен на увреждане, уточняват експертите от АСП. Около половината от посочените 29 021 деца с помощи - 15 520, не попадат в обхвата на Закона за личната помощ. Те са без право на чужда помощ Хората и децата с увреждане 90 и над 90% имат право на лична помощ по Закона за личната помощ, а останалите хора с увреждания могат да ползват такава по програми на социалното министерство, разясни председателят на социалната комисия в парламента Хасан Адемов пред „Монитор“. „Основната промяна от тази година е, че чрез новия закон за личната помощ има устойчиво финансиране – то е гарантирано със закона, докато другите социални услуги са програмни – програмно финансиране, т.е. има програма – има лични асистенти, всяка година се кандидатства, а чрез закона се гарантира наличието на асистенти за определена група инвалиди“, обясни Адемов. Лична помощ се полага дори и да се ползват други социални услуги в общността, с изключение на тези от резидентен тип и от специализирани институции. За дете с инвалидност от 90 на сто и нагоре помощта е в размер на 930 лв. На малчуганите, определени от 70 до 90 на сто увреждане, се полагат 450 лв., а за дете с определени от 50 до 70 процента на увреждане - 350 лв. Помощта се отпуска при условие че детето не е настанено за отглеждане извън семейството и живее постоянно в страната. С 200 повече са семействата с деца в неравностойно положение, които са получили отоплителна помощ. За отоплителен сезон 2019/2020 г. – помощта е отпусната на семейства, в които има 2246 деца с трайни увреждания, а за предходния сезон такава помощ са получили семействата на 2009 деца с трайни увреждания, показват данните на АСП. При определяне покриването на доходния критерий за отпускане на помощта за отопление помощите за дете с трайно увреждане не се приемат за доход. При изявено желание семействата, които отглеждат деца с увреждания, се подпомагат и по реда на Закона за социалното подпомагане. В тези случаи са предвидени облекчения в критериите за достъп до исканата помощ – децата ползват по-високи индивидуални коефициенти. Според данните на АСП към края на ноември ползват механизма лична помощ. Право на всеки човек с увреждане е сам да вземе решение дали ще се включи в този механизъм или ще ползва други дейности. Помощта за инвалидите с процент от 50 до 70,99 вземат 7 на сто от линията на бедност, или 24,36 лв. за 2019 г. Хората с от 71 до 90 на сто степен на увреждане получават помощ в размер 15 на сто от линията на бедност, или 52,20 лв., а за над 90% степен на увреждане – в размер 25 на сто от линията на бедност, или 87,00 лв.  ", "date": "2019.12.12", "title": "29 000 деца с увреждания, само 1000 с лична помощ (ТЕМАТА)"}
{"url": "https://www.monitor.bg:443/bg/a/view/proekti-za-17-mln-leva-se-izpylnjavat-v-hitrino-183292", "text": "“13 проекта на обща стойност 17 милиона лева се изпълняват в момента в пострадалото преди три години село Хитрино“, съобщи зам.-кметът Ахмед Ахмедов. Три години след трагичния инцидент гледката в селото е стряскаща.  При влизане откъм Шумен там, където през 2016 г. полицаи и жандармерия спираха движението, пътят към центъра е отново затворен, а знак пренасочва автомобилното движение през страничните улички. Като през 2016-а. Този път обаче е за добро. Цялото Хитрино е строителна площадка. По всички улици е прекарана канализация, пред къщите са стоварени плочки и бордюри. Майстори правят тротоарите, а след тях ще минат машините с асфалта. Загинали 7, ранени 29, десетки извадени изпод руините на срутени сгради. Такава беше тъжната равносметка в първите часове след дерайлирането на влакова композиция на частния жп превозвач „Булмаркет“, което довежда до взрив на цистерна с пропан на гара Хитрино в 5.40 часа на 10 декември 2016 г. В радиус от 300 метра по южната страна на жп линията не е останала нито една къща, ударната вълна е помела всичко, каквото е останало е довършил огънят. А мъртвите така и не можаха да се завърнат в родното си село заради блокадата и опасността от нови взривове и ги погребваха в съседни села. След аварията българи от всички краища на страната изпращаха пари за хората от Хитрино. Средства отпусна и държавата, а на общината беше дадена възможност да кандидатства по еврофондове за възстановяване на общинския център. През първата зима строителството се ограничи до събаряне на къщи, които са негодни за обитаване, смяна на дограма и керемиди. После започна строителството на къщи на най-пострадалите. Камарата на строителите подари 10 къщи, една построи ПП ГЕРБ, а общо 24 домове бяха възстановени. 13 от тях са по фонд „Социална защита“ в рамките на започналия още през 2017 г. проект „Социално подпомагане на населението на с. Хитрино за преодоляване на последствията от железопътния инцидент на 10 декември 2016 г.”. Проектът беше на обща стойност 5 млн. лева. Освен 13-те къщи в него влизаха и средства за подпомагане на нуждаещите се от лечение или от плащане на сметки, както и за наследници на загинали. Частичен ремонт беше извършен в 200 къщи, а на собствениците на други 35 бяха дадени строителни материали сами да възстановят имотите си. „В момента в Хитрино се изпълняват 13 проекта на обща стойност 17 милиона лева”, обясни зам.-кметът на Хитрино Ахмед Ахмедов. Сред тях е на улици и тротоари. Скоро се очаква да започне санирането на детска градина „1 юни“, изграждането на спортна площадка в местното СУ „Д-р Петър Берон“, както и подмяната на уличното осветление. „Да ви кажа честно времето лекува. Има неща, които не се забравят и такива, които избледняват. Но тази голяма трагедия не може да се забрави лесно”, коментира Сечки Метин, жителка на Хитрино. Според Стефан Стефанов, който беше един от цивилните спасители, притекъл се първи на помощ заедно с огнеборците, животът в гарата се дели на две – преди и след декември 2016. „Три години след катастрофата Хитрино е една голяма строителна площадка, която живот и здраве в рамките на следващата година ще придобие нов облик и селото ще се превърне в кукличката, която всички чакаме да видим”, коментира Ахмедов, с отправка към обещанието на общинския кмет Нуридин Исмаил от декември 2016 г., че ще възстанови Хитрино и то ще стане „малка кукличка“. Делото срещу машинистите Димитър Михнев и Радослав Петков, подсъдими за железопътната катастрофа в Хитрино, тръгна с разпоредително заседание на 15 януари 2018 г., а по същество започна на 7 март същата година. Те са обвинени за причиняването на влаковата авария, довела до смъртта на 7 души, телесни повреди на други 40 и значителни материални щети. Още в началото на съдебния процес адвокатите на подсъдимите изразиха съгласие делото да се гледа в условията на съкратено съдебно следствие. Машинистите обаче не признават вина и по всичко личи, че целта на техните адвокати ще бъде оправдателна присъда. Въпреки че се прилага съкратено съдебно следствие, делото продължава и към момента и не е ясно кога ще приключи. Често се назначават нови вещи лица и се правят нови експертизи. Поредното заседание по делото трябваше да бъде на 5 декември, но беше отложено заради заболяване на един от подсъдимите.", "date": "2019.12.12", "title": "Проекти за 17 млн. лева се изпълняват в Хитрино"}
{"url": "https://www.monitor.bg:443/bg/a/view/taksa-smet-183293", "text": "", "date": "2019.12.12", "title": "Такса смет"}
{"url": "https://www.monitor.bg:443/bg/a/view/venci-stefanov-se-otteglja-ot-izpylkoma-183287", "text": "Президентът на „Славия“ Венцеслав Стефанов обяви, че се отказва от мястото си в Изпълкома. Той обаче изрази готовност при нужда да помага на следващите ръководители на футбола ни. Въпреки че напуска поста си, настощият член на Изпълкома е готов да даде предложения за следващ президент на БФС. „За много неща е стани, Тоше - седни, Гоше, което не е добре за българския футбол, сподели Стефанов. - Аз ще помагам отстрани на хора, които имат желание да се учат, стар съм вече. Каква работа имам в новия Изпълком, ако новите хора не работят правилно. Само да лая... Новото ръководство трябва да работи с държавата. Аз имам двама мои кандидати за БФС, но ако ги кажа, до юни ще им разгоните фамилиите. Ще почнете - къде се напикали на 6 години, на 14 с кого са се сбили. Дали са футболни хора?! Не, от фигурното пързаляне са\", заяви в типичния си стил Стефанов. Също така собственикът на „белите“ бе помолен да коментира поведението на вицепрезидента на БФС Йордан Лечков. „Лечков налива масло в огъня, което не е необходимо нито за хората във футболния съюз, нито на самото първенство. Касабов е доста по-уравновесен човек. Той е основната причина Ивелин Попов да се откаже“, категоричен бе Венци Стефанов. Колоритният бос се изказа и твърдо против въвеждането на системата ВАР и защити Георги Кабаков, който беше остро атакуван от „Лудогорец“ след противоречивите му решения в двубоя с „Черно море“. Собственикът на „Славия“ определи Кабаков за „страшен“ съдия и подчерта, че пловдивчанинът е получил изключително високи оценки за представянето си в международните срещи, които ръководи напоследък. Стефанов също така взе отношение относно проблемите в школите и беше категоричен, че трябва да бъдат взети внезапни мерки. За него драстичното намаляване на броя чужденци в Първа лига е задължително. Той се върна с години назад и даде за пример легендите Георги Аспарухов-Гунди и Атанас Михайов-Начко като хора, започали от училищните първенства и стигнали до футболните върхове.", "date": "2019.12.12", "title": "Венци Стефанов се оттегля от Изпълкома"}
{"url": "https://www.monitor.bg:443/bg/a/view/trima-ot-chetirima-u-nas-podkrepjat-tola-183294", "text": "Трима от четирима българи или 77% от сънародниците ни смятат, че е справедливо тежкотоварните камиони и автобусите да плащат по-високи такси от леките автомобили. Едва 9% пък са на противоположно мнение. Това показват резултатите от социологическо проучване, съобщиха от Агенция „Пътна инфраструктура” (АПИ). От анкетираните 72% са чули за планираното въвеждане на тол системата, като 64% смятат, че практиката таксите да са на база изминато разстояние от превозните средства, тегло и екологична категория е добра. Едва 12% пък не смятат така. Според повече от половината българи събраните средства от такси трябва да отиват за изграждането на нови пътища и магистрали, и за поддържането на вече съществуващите. 26% пък смятат, че те трябва да се влагат по-скоро за поддържането на вече съществуващите пътища и магистрали, а 10% са на мнение, че трябва да са за изграждането на нови пътища и магистрали. Две трети от българите считат, че новата електронна система а 18% са на противоположното мнение. Едва 31% обаче са на мнение, че цените на стоките не би следвало да се увеличат, защото тол таксите са много малък разход в себестойността им. Други 21% пък мислят, че ако цените се повишат драстично, това ще е спекула, а не заради тол системата. Освен това, тол системата ще може да се използва за установяване на нерегламентирани пътнически превози, обяви проф. Олег Асенов, член на УС Агенция „Пътна инфраструктура“, пред участниците в заключителната конференция по транспортна политика, организирана от Конфедерацията на автобусните превозвачи (КАП). Информацията за трафика по платената пътна мрежа, която постъпва в електронната система, може да се споделя с партньорските служби на АПИ като „Пътна полиция“ в МВР, Национална агенция по приходите, Изпълнителната агенция „Автомобилна администрация“ и др. „АПИ не е оправомощен орган да правоприлага в тази част, но може да предостави данни, за да се реагира“, посочи проф. Асенов. Нелицензираният транспорт е един от проблемите, които тревожат представителите на автобусния бранш, каза председателят на Управителния съвет на КАП Магдалена Милтенова. Пред участниците във форума проф. Олег Асенов представи същността и възможностите на тол системата. „Основната цел е да се промени моделът на пътното таксуване – този, каза той. Проф. Асенов посочи, че понастоящем две трети от приходите от такси за ползване на платени пътища постъпват от леките автомобили, а останалите – от пътните превозни средства с обща технически допустима максимална маса над 3,5 тона. Европейският модел предполага това съотношение да се обърне. „Всички споделяме, че тол системата трябва да бъде въведена, но да има плавен преход от винетни към тол такси“, каза Милтенова и отбеляза, че браншът има добър диалог с МРРБ и АПИ. Тарифата за таксите, които се събират за преминаване и ползване на републиканската пътна мрежа е в процедура за обществено обсъждане. по проекта. В него тол таксите за автобусите са диференцирани според общата технически допустима максимална маса до и над 12 т, екологичния им клас, както и според категорията на платената пътна мрежа – автомагистрали, първи и частично втори клас пътища. Според предложените за обществено обсъждане ставки автобусите до 12 т, в зависимост от екологичния си клас, ще плащат от 4 ст. до 8 ст. на километър за ползване автомагистрали, от 3 ст. до 7 ст. за километър на първи клас пътища и от 2 ст. до 5 ст. – за километър второкласни пътища. За автобусите над 12 т цените са с една по-високи с една стотинка на километър. Първоначалният обхват на платената пътна мрежа с тол е 6 050 км от общо близо 20 000 км републиканска пътна мрежа, за която всички ползватели понастоящем плащат. Автобусните превозвачи настояват Анализ на Световната банка, консултант по въвеждането на тол системата, показва, че отражението на тол таксите върху цените на автобусните билети би трябвало да е в рамките между 5 ст. и 96 ст. Разликите идват от дължината на маршрутите и от това каква част от тях е по платената мрежа, както и от натоварването и емисионния клас на автобуса. Билетът от София до Перник, например, би следвало да поевтинее с 2,2%, тъй като делът на таксуваната мрежа по този маршрут ще стане само 30%. „В хода на общественото обсъждане постъпиха становища, които ние, като съвносители, сме длъжни да анализираме, да видим аргументите „за“ и „против“, за да излезем с финално предложение. Ние също имаме нашите аргументи. Окончателният вариант на тарифата ще бъде приет с решение на Министерския съвет“, обясни проф. Асенов. „Прекаленото намаляване на таксите може да доведе до обратния ефект - при изключително ниски ставки да се обезсмисли въвеждането на тол таксите“, допълни той.", "date": "2019.12.12", "title": "Трима от четирима у нас подкрепят тола"}
{"url": "https://www.monitor.bg:443/bg/a/view/zashto-nikoj-ne-vjarva-v-sydebnata-reforma-183299", "text": "Никой у нас не вярва, че съдебната реформа се случва. При гражданите това се дължи на факта, че вярват във фалшивите новини доста по-често, отколкото трябва, или пък доста по-рядко, отколкото заслужават, срещат справедливост. Как да си мислиш, че има съдебна реформа, когато твой близък е прегазен от пиян или дрогиран шофьор, а после съдилищата един след друг се надцакват кой да му намали присъдата. Причината - законът бил такъв, а тя била несъразмерно тежка за конкретното деяние. Както се казва, има починал човек, но не е бил убит нарочно – грозната цена на живота с думи. Не вярва и защото депутатите не си мърдат пръста да осъвременят закона, да индивидуализират наказанията. Пръста не си мърдат и институциите – освен да отричат със становища някакви радикални предложения, родили се в същата тази крайно несправедлива среда. Примерът е произволен, но се отнася за всяко престъпление, наказание и идея за закон в тази област. Никой не вярва в реформата и защото от сутрин до вечер се обяснява как прокуратурата е лоша, зависима и неграмотна, а съдиите, които от години се изявяват с политическо говорене, които пускат предсрочно убийци или с някое тълкувателно решение се опитват да докажат колко глупава е антикорупционната комисия, са много умни и красиви, докато се къпят в разкоша на апартаментите си и на фондациите, които ги подкрепят. Не си вярват и тези, които я провеждат. Треперят и се радват от доклад на доклад и от препоръка на препоръка. И няма как да е по друг начин – от няколко години това, което се случва в сектора като напредък и похвали от ЕК, е инерция на свършеното през периода 2015-2016 г. след промените в конституцията и след промените в Закона за съдебната власт. И сега тези, които трябва да дадат нови решения, са същите (помните, заспивахме с електронно, дистанционно и машинно гласуване, събуждахме се без тях), субсидиите и в други „бъркотии“ впрочем. Не вярват в съдебната реформа и тези, които не са участвали в нея – опозицията, президент и други. И няма как да е различно – те не са участвали, не са я направили по свой образ и подобие. За някои от тях реформата е това – да поставиш на важните места в съдебната система твои важни хора (по спомените на премиера за конкретен министър). Или да разделиш съдебната власт и да я владееш. Това последното е по повод идеите за изваждането на прокуратурата от съдебната власт. Положението с дискусията за мястото и контрола над прокуратурата е като в онази притча - напънала се планината и родила мишка. Отнася се и за двете политически инициативи в сектор правосъдие – и на президента, и на правителството. Наблюдаваме поредното политическо заиграване с тази тема и не виждаме здрав държавнически и конституционен разговор, който да даде дългосрочно решение. С идеята си за конституционен дебат президентът показва, че има нерешени от правителството и мнозинството в парламента проблеми, хвърля ръкавицата, така да се каже. Той е в бяло, другите изцапани – но трябва да внимава, докато хвърля непрекъснато бумеранга, да не му се върне, в смисъл, че създава твърде много очаквания, а дава твърде малко решения. Сега инициира дискусия за мястото на прокуратурата, дискусия за Велико народно събрание. Има право – прави го. Но я инициира с ясната представа, че той и БСП нямат никакво мнозинство в парламента, никакво съгласие по негови идеи до момента, какво остава за високо мнозинство по приемане на негови конституционни промени, мнозинство за Велико народно събрание и за такъв сериозен и мащабен разговор за посоката на държавата. Ако е наблюдателен, президентът трябва да знае, че и през 2015 г. беше така – уж щеше да се изменя Законът за съдебната власт, набързо се тръгна към промени в конституцията, търсеше се консенсус в движение и на парче, в името на някакво общо коалиционно съществуване и накрая се стигна до проект и промени, които бяха единствените възможни, но от които 4 г. по-късно се вижда, че някой не е бил доволен. Порочен кръг – промени, заради които е на път да отпадне мониторингът, но и промени, които не успяха Премиерът и правителството пък показват на европейските партньори, че не се притесняват от темата и че са готови на всичко, да следват всякакви препоръки, за да търсят и дадат някакви решения. Някакви, защото никой не е убеден в ефективността им. Решението, което предлагат, е незадоволително и повърхностно, защото то ще бъде оспорено и отречено именно от тези, с които се съобразяват, за да го предложат. Съмнявам се, че Венецианската комисия, да не говорим пък за общността на Христо Иванов и Лозан Панов, ще кажат браво на тази „грандиозна“ идея за контрол на главния прокурор от прокурор, който е избиран от прокурорската колегия и главния прокурор. Те искат съдии да се месят в прокуратурата, но прокуратурата да няма реципрочни права в съдебната власт. Като гледам и редица други експерти, които не бленуват прокуратурата да бъде извеждана от съдебната власт, а са представители на така да се каже по-балансираното мнение, не са във възторг от това законодателно предложение. Тоест никой не е доволен. Решението е неплодотворно, защото продължава порочния кръг на разделението и на отрицанието, който и до сега наблюдаваме. За протестърите ще е неприемливо прокурорската колегия да избира контролиращия, за други ще е неясно кой ще контролира този, който контролира главния прокурор. И това ако не е от онези ситуации, в които някой сам се вкарва, здраве му кажи – вкарва се, за да покаже, че е лоялен партньор, готов за реформи, забравяйки сам какво е свършил до момента и какво не е. Връзвайки се на номера, че всички български институции и експерти са гнили и, ползвайки знанието непременно на външните гласове, от външните институции и НПО-тата. Не е ли странно, че някой се впечатлява от Венецианската комисия, чиито членове са били например проф. Пламен Киров и проф. Евгени Танчев, а не ги питат директно по тези теми. И директно да каже – ето, нашите конституционалисти считат това и това по тези въпроси. Има много проблеми в такива дискусии, когато се водят без анализ и без аргументи. На първо място – ние като граждани и избиратели нямаме национално съгласие по най-банални теми от ежедневието, какво остава да излъчим депутати за Велико народно събрание, които да приемат промени в прокуратурата и да я подчиняват на изпълнителната власт, примерно. Че и да сме доволни след това – това просто няма как да се случи, да бъдем единни и доволни от подобна тема и решение. Звучи много повърхностно, но не е ли така – как се приемат такива сериозни решения без национално съгласие по никакви теми и по конкретната, какви депутати ще се излъчат в това ВНС и от кои партии, за да им вярват хората – тези, които не се интересуват от битките в съдебната власт, и тези, за които са важни? Второ – за контрола и отговорността на главния прокурор се говори от десетилетия, все едно пред очите ни те са били престъпници, но видиш ли, законът не е бил ясен как да ги преследваме и накажем. И все едно в конституцията не пише какво се случва, ако някой от тримата големи наруши закона. Имаме странната особеност да се фиксираме в подобни хипотези, да измислим позиция за конкретен човек и срещу конкретна личност, за да го дебнем и да го хванем в крачка. И някой да ни ръкопляска. И правителството знае, че чрез депутатите на подкрепящите партии също като президента няма мнозинство за промени в конституцията и предлага промени на ръба в закона. Така ли ще впечатляваме чужденците? И за отчетността. Решението на този въпрос е според очакванията. Имам чувството, че някой си представя как лично на него му се отчита главният прокурор и докато това не се случи, няма да е доволен. През 2015 г. се твърдеше, че главният прокурор не е достатъчно отчетен пред Народното събрание, а самите депутати не го бяха викали няколко пъти да представи годишния си отчет. Прие се промяна да могат да го изслушват многократно по редица въпроси. И това не е достатъчно сега, защото в конституцията пишело „изслушват“, а не „отчита се“, примерно. Кажете най-накрая – кой искате да е главният прокурор, кой да властва в съдебната система и да се приключи с тази агония. Не отричам необходимостта от дебат, щом се е стигнало до тук – пред президента да коленичи градската либерална общност, а премиерът да следва препоръки. И двамата да вървят в различни посоки по една и съща важна тема. Проведете го като държавници този дебат обаче, той не се води нито с искания от улицата и от една малка партийна общност, нито с напразни надежди от президентството, нито от позицията на силата на управлението. Стига с това подхвърляне на прокуратурата като кокал, престъпниците ви гледат сеира и пируват.", "date": "2019.12.12", "title": "Защо никой не вярва в съдебната реформа?"}
{"url": "https://www.monitor.bg:443/bg/a/view/kevin-hart-sled-katastrofata-veche-gledam-razlichno-na-jivota-183235", "text": "Три месеца, след като претърпя тежка катастрофа и получи травма на гърба, заради която бе и опериран, актьорът Кевин Харт отново се завръща под светлините на прожекторите. Комикът е в процес на промоция на новия си филм „Джуманджи: Следващо ниво“, който може да бъде гледан и у нас. „В момента съм възвърнал на 65-75% предишната си физическа форма. Тренировките ми не са пълни, пазя от вдигането на налудничави тежести, но все пак тренирам“, обясни Харт пред Елън Дедженеръс. В ретроспекция, актьорът е категоричен, че вече гледа различно на живота и знае, че любовта на семейството и близките му приятели е най-важна. каза той, като не пропусна да отбележи, че в трудния период е разчитал най-много на съпругата си, децата си и брат си. Първата му цел по време на възстановяването пък била да се обслужва сам в тоалетната. Най-големият си триумф пък празнувал, когато успял сам да си обуе чорапите. „Чувствах се безпомощен. Не осъзнавах колко е свързан гърбът с всичко останало“, обясни още Харт.", "date": "2019.12.12", "title": "Кевин Харт след катастрофата: Вече гледам различно на живота"}
{"url": "https://www.monitor.bg:443/bg/a/view/26-miliona-domakinstva-gledaha-irlandecyt-183243", "text": "Малко над 26 милиона домакинства са гледали „Ирландецът“. Новината съобщи програмният директор на Netflix Тед Сарандос, според чиито прогнози, филмът на Мартин Скорсезе ще бъде пуснат на от 40 милиона акаунта до края на месеца. Компанията съобщава броя на зрителите изключително рядко, като обща статистика за гледанията в стрийминга не съществува. Споделянето на профили пък прави почти невъзможно към момента отчитането на реалния брой зрители на който и да е филм. Затова измерванията стават на базата на домакинства, като едно заглавие се счита за „изгледано“, ако притежателят на акаунта е проследил поне 70 процента от съдържанието му. Въпреки впечатляващите цифри за „Ирландецът“, те са почти двойно по-малко от интереса, който миналата година предизвика „Кутия за птици“. Според информацията, която тогава изведе Netflix, лентата с участието на Сандра Бълок, бе изгледано от 45 милиона зрители само в първата си седмица на платформата. В първите си пет дни от краткото разпространение на голям екран, \"Ирландецът\" е привлякъл интереса на 13,2 милиона киномани.", "date": "2019.12.12", "title": "26 милиона домакинства гледаха „Ирландецът“"}
{"url": "https://www.monitor.bg:443/bg/a/view/nov-memorandum-za-vertikalnija-gazov-koridor-183302", "text": "В Брюксел днес бе подписан нов меморандум за разбирателство за реализация на Вертикалния газов коридор, съобщиха от “Булгартрансгаз”. Страни по документа, освен българския, са и операторите на газопреносни мрежи от Гърция, Румъния и Унгария, съответно - DESFA S.A., \"TRANSGAZ\"S.A., FGSZ Ltd, както и проектната компания ICGB, която реализира проекта за междусистемна връзка между Гърция и България (IGB). На церемонията присъства г-н Клаус-Дитер Борхард, зам.-генерален директор на Генерална дирекция „Енергетика“ на ЕК. Концепцията за вертикален газов коридор има за цел развитие на възможностите за двупосочен пренос на природен газ между Гърция, България, Румъния и Унгария. Страните по меморандума се ангажират да развиват и насърчават както ключовите трансгранични проекти за междусистемно свързване, идентифицирани от Европейската комисия като такива от “общ интерес” , така и всички други проекти, спомагащи за реализацията на коридора. Осъществяването на проекти в контекста на вертикалния газов коридор изцяло кореспондира с целите на „Булгартрансгаз“ ЕАД за създаване на либерализиран, конкурентен и прозрачен пазар на природен газ в България, както и диверсифициране на източниците и маршрутите. Това ще спомогне значително за повишаване на енергийната независимост и сигурност на страната. За постигането на тези цели дружеството работи както в посока изграждане на необходимата инфраструктура, така и за създаване на всички необходими условия за функционирането на газов пазар в страната. . В контекста на целите на предходния меморандум за разбирателство за осъществяване на Вертикалния газов коридор, „Булгартрансгаз“ ЕАД успя да реализира няколко ключови проекти и инициативи, които значително повишиха възможностите за двупосочен пренос . Освен първата фаза на проекта от “общ интерес” за Рехабилитация, модернизация и разширение на българската газопреносна система (ПОИ 6.8.2), „Булгартрансгаз“ ЕАД работи и в сътрудничество с операторите на газопреносните мрежи на Румъния и Гърция за оптимално използване на съществуващите междусистемни връзки. Посредством съвместните усилия на „Булгартрансгаз“ ЕАД и DESFA S.A. беше значително повишен капацитетът на точка Кулата/ Сидерокастро до 4,1 млн.куб. м/ден твърд входен капацитет и допълнителни 0,5 млн. куб. м/ден прекъсваем капацитет. Също така, считано от 01.01.2020 г. на точка Негру вода 1/ Кардам, ще се предлага твърд капацитет в размер на над 10 млн.куб. м/ден, в резултат на доброто сътрудничество между „Булгартрансгаз“ ЕАД и \"TRANSGAZ\"S.A.. Подписаният нов меморандум за разбирателство ще спомогне както за продължаване на доброто сътрудничество и координация между операторите, така и за завършването на текущи и реализирането на нови проекти. Такива са проектът за терминал за втечнен природен газ в близост до гр. Александруполис и междусистемната връзка Гърция - България (IGB). Двата проекта са ключови за постигане на диверсификация на източниците и маршрутите, тъй като ще осигурят достъп на Централна и Югоизточна Европа до природен газ от Азербайджан чрез вече изградените в Гърция и Турция Трансадриатически (ТАП) и Трансанадолски газопроводи (ТАНАП), както и на втечнен природен газ от различни източници. Концепцията за вертикален газов коридор ще спомогне за постигането на ключови за европейската енергийна политика цели, а именно, енергийна сигурност и пазарна интеграция чрез диверсификация на маршрутите и източниците, както и чрез повишена конкуренция.", "date": "2019.12.12", "title": "Нов меморандум за вертикалния газов коридор"}
{"url": "https://www.monitor.bg:443/bg/a/view/poveche-ot-130-hil-dushi-v-stranata-na-voden-rejim-183290", "text": "133 хил. жители на 6 града и 116 села в страната имат проблеми с водоснабдяването. В тях влизат, освен Перник и Омуртаг, Симеоновград и Върбица. Това съобщи министърът на регионалното развитие и благоустройството Петя Аврамова по време на заседание на регионалната парламентарна комисия относно водната криза в Перник. Тя добави, че още 3 големи язовира, освен „Студена“ са с под 50% от максималния си обем - Асеновец, Ястребино и Дяково. На въпрос на депутат от ГЕРБ Младен Шишков, ресорният министър поясни кои са трите основни предложения, дадени от експерти, за прекратяване на водния режим в града. Сред тях са тестови сондажи, чрез които Следващото включва премахване на бента при помпена станция „Крапец“ и цялото водно количество на бъде насочено към яз. „Студена“. Добивът на вода от близки пещери също е вариант. Като последна идея е да се използва от водоизточникът в с. Друган. Предполагаемият му дебит е от 100 л/сек. Селото се намира на пътя на водопровода към Радомир, и би могло с помпена станция да се върне обратно вода към язовира, уточни министърът. Като жител на Перник опозиционният депутат Манол Генов от БСП, се поинтересува защо МРРБ прехвърля топката към МОСВ. След тях Искрен Веселинов постави въпросът за непотвърдени информация, че докато повечето жители на община Перник са на режим, в богаташкия квартал „Делта Хил“ имат вода. В отговор на всички нападки Аврамова обясни, че повереното й министерство много късно е разбрало за проблема, а Министърът напомни за проблемите с амортизираната водопроводна мрежа и изтъкна, че за обновяването й ще са нужни 11 млрд. лв., като само по оперативна програма \"Околна среда\" са предвидени близо 2 млрд. лева, а чрез цената на ВиК услугите този проблем не може да се реши, защото тя би прехвърлила прага на социална поносимост. За модернизацията на ВиК инфраструктурата от бюджета на МРРБ през последните пет години са вложени 111 млн. лева, от държавни инвестиционни заеми - 91,5 млн. лв. и 330 млн. лв. са инвестициите от ВиК операторите по инвестиционните им програми. Със средства от Световната банка и с държавно съфинансиране е приключило изграждането на язовира за питейни нужди \"Пловдивци\". Ще се изграждат и нови язовири, каза министърът и уточни, че са намерени предишни планове за изграждане на такива съоръжения - язовирите \"Черни осъм\" и \"Бяла\". Към момента в Бюджетната прогноза 2020 - 2022 г. са залегнали 73,364 млн. лева за финансиране на по-малки обекти от ВиК инфраструктурата, приоритетно за осигуряване на достатъчно количество и качество на питейна вода към населените места, имащи нужда от това. На заседанието стана ясно още, че за прокурист на ВиК-Перник е назначен Камен Каменов.", "date": "2019.12.12", "title": "Повече от 130 хил. души в страната на воден режим"}
{"url": "https://www.monitor.bg:443/bg/a/view/odobri-li-ep-paketa-mobilnost-bylgarija-go-dava-na-syd-183297", "text": "България и още няколко страни-членки на Европейския съюз ще подадат съдебен иск пред Съда на Европа, ако Европарламентът приеме пакета \"Мобилност\" в този вид, в който е гласуван в рамките на триалога между Европейската комисия , ЕП и Съвета на ЕС. Това съобщи вчера министърът на транспорта Росен Желязков. Имаме намерение да оспорим 3 от общо 4-те съгласувани точки. Това са връщането на камионите на всеки 8 седмици в държавата по регистрация, връщането на водача на всеки 4 седмици и т.нар. хибриден модел за командировките. Няма да оспорим единствено забраната за ползване на 45-часовата седмична почивка на водача в кабината, тъй като това не е непропорционална и дискриминационна мярка, както другите 3, каза Желязков. Той добави, че и ако има квалифицирано мнозинство от поне 16 държави, ще отиде в Европарламента. \"Лично за мен е много интересно каква ще е в Европарламента позицията на зелените\", коментира министърът на транспорта. Шест държави се противопоставят на промените – България, Румъния, Полша, Унгария, Латвия и Литва. Те поддържат позицията, че задължението за връщане на празните камиони ще е незаконна протекционистка мярка, която засяга сериозно компаниите от техните държави, води до загуба на работни места, по-голяма икономическа емиграция и противоречи на правото на ЕС. 14 000 шофьори, които са ангажирани в сектора на международния автомобилен транспорт у нас, могат да останат без работа, ако пакет „Мобилност“ влезе в сила. Това показва проучване на консултантската компания KPMG, поръчано от българските браншови транспортни асоциации. Анализът сочи още, че а 500 млн. евро от тази сума ще се дължат на пропуснати ползи, а останалите на фалити и релокация на компании. Водачите на тежкотоварни камиони да могат да спят не повече от 45 часа в кабините, а през останалото време в хотел, който трябва да се плаща от работодателя,. се предвижда в предварителното споразумение между Европарламента и Съвета на Европа, чийто домакин на ротационното председателство е Финландия. Споразумението касае ревизирани правила за командироване на водачите, периоди за почивка и прилагане на правилата за каботаж, съобщиха от пресцентъра на Европейския парламент. Освен това се предвижда шофьорът на тир да бъде задължен да се връща в страната, в която е регистрирано превозното средство независимо къде се намира. Камионите пък ще трябва да се връщат в държавата, в която е регистрирана фирмата, поне веднъж на 8 седмици. Предвижда се още камионите и микробусите да бъдат оборудвани с т.нар. „умни тахографи“, които да отчитат международните операции, първите - до 2025 г., а вторите - до 2026 г. Потвърдено е обаче изключването на командироването на транспортните работници от общата директива за командироването. Според председателката на транспортната комисия в Европарламента - Карима Дели, така се слага край на фирмите „пощенски кутии“. „Въпреки натиска на много страни членки и техните представители в Европейския парламент ние никога не сме се отказвали от каботажа и спечелихме тази битка“, казва Дели.", "date": "2019.12.12", "title": "Одобри ли ЕП пакета „Мобилност“, България го дава на съд"}
{"url": "https://www.monitor.bg:443/bg/a/view/myj-katastrofira-i-zagina-na-grobishten-park-vyv-varna-183281", "text": "57-годишен мъж загина при катастрофа в района на Гробищен парк на село Тополи, община Варна. Инцидентът е станал около 12:45 часа днес. Мъжът е управлявал лек автомобил „Ситроен“, когато е бил блъснат от микробус „Фолксваген“ с 61-годишен шофьор, загубил контрол над моторното превозно средство и излязъл извън пътното платно. Вследствие на инцидента 57-годишният водач на лекия автомобил е пострадал сериозно, като по-късно е починал в болничното заведение. Изясняват се причините и обстоятелствата около инцидента. При направените на място проверки е установено, че 61-годишният водач на \"Фолксваген\"-а е управлявал МПС след употреба на алкохол над 1,2 промила в издишания въздух. По случая е образувано досъдебно производство.", "date": "2019.12.12", "title": "Мъж катастрофира и загина на гробищен парк във Варна"}
{"url": "https://www.monitor.bg:443/bg/a/view/borisov-uchastva-v-sreshta-na-liderite-na-enp-183278", "text": "Премиерът Бойко Борисов участва в среща на върха на лидерите на Европейската народна партия. Това стана ясно от публикация в профила му във Фейсбук. Той отбелязва, че това е било първото заседание на на лидерите на ЕНП водено от новия президент Доналд Туск. Като основни теми на разговора били предстоящото заседание на Европейския съвет, като в неговия фокус ще бъдат обсъдени изменението на климата, дългосрочният бюджет на ЕС и Брекзит. Малко по- късно Борисов публикува, че е започнала срещата на върха на ЕС, която ще бъде ръководена от Шарл Мишел. Това е първата водена среща на Мишел след избирането му за председател на Европейския съвет, пояснява Борисов. Премиерът пише, че сред темите, коиото ще обсъждат ще бъде и идеята за провеждане на Конференция за бъдещето на Европа, партньорството между ЕС и Африка, както и реформата на Световната търговска организация. България се застъпва за целта за постигане на климатична неутралност до 2050 г., съобщават от пресцентъра на кабинета. Същевременно в борбата с климатичните промени, приоритетни за България продължават да бъдат отчитането на националните особености, разходо- ефективността, правото на държавите членки да определят своя енергиен микс, спазването на принципите за технологична неутралност и солидарност и осигуряването на справедлив социален и икономически преход, включително чрез финансиране на европейско ниво. По отношение на бъдещия многогодишен бюджет на ЕС, за България от водещо значение в преговорите продължава да бъде осигуряването на достатъчно средства за Кохезионната и Общата селскостопанска политика и тяхното справедливо разпределение, както и на адекватно финансиране за посрещане на новите предизвикателства пред ЕС. На 13 декември пък лидерите от ЕС-27 ще обсъдят Брекзит и подготовката за преговорите по бъдещите отношения между ЕС и Обединеното кралство след оттеглянето му.", "date": "2019.12.12", "title": "Борисов участва в среща на лидерите на ЕНП и на върха на ЕС (ОБНОВЕНА)"}
{"url": "https://www.monitor.bg:443/bg/a/view/samo-otbori-ot-top-5-se-klasiraha-za-eliminaciite-v-shampionskata-liga-183283", "text": "За първи път в историята на Шампионската лига осминафиналистите ще бъдат само от големите 5 първенства на континента - Англия, Испания, Италия, Германия и Франция. До тази фаза достигнаха по 4 тима от Англия и Испания, по 3 от Италия и Германия, както и два от Франция. Грандовете на Стария континент отново са тук, но до осминафиналите се добраха и двама дебютанти - “Лайпциг” и “Аталанта”. Всички вече очакват жребия, който ще се проведе в понеделник от 13:00 българско време. Той ще определи двойките за мачовете, които ще се изиграят в края на февруари. Вариантите всъщност не са толкова много, защото на този етап отбори от една и съща страна не могат да играят един срещу друг, както и такива, които са били в една и съща група. Това ограничава възможните сблъсъци за всеки от осминафиналистите. Победителите в осемте групи ще бъдат в първа урна и са домакини на реваншите, а завършилите на второ място - във втора, и са домакини в първите мачове. Наличието на тимове като мадридските “Реал” и “Атлетико”, миналогодишния финалист “Тотнъм”, както и “Челси” във втората урна гарантира няколко страхотни сблъсъка още в тази фаза. Урна 1 ПСЖ, Байерн (Мюнхен), Манчестър Сити, Ювентус, Ливърпул, Барселона, Лайпциг и Валенсия. Урна 2 Реал (Мадрид), Тотнъм, Аталанта, Атлетико Мадрид, Наполи, Борусия (Дортмунд), Лион и Челси.", "date": "2019.12.12", "title": "Само отбори от Топ 5 се класираха за елиминациите в Шампионската лига  (ОБОБЩЕНИЕ)"}
{"url": "https://www.monitor.bg:443/bg/a/view/osydiha-toplofikacija-ruse-da-plati-80-000-lv-na-jena-propadnala-v-dupka-s-vrjala-voda-183284", "text": "„Топлофикация Русе“ бе осъдена да заплати 80 000 лева обезщетение за неимуществени вреди на жена, пропаднала в дупка с вряла вода. Дружеството трябва да възстанови на пострадалата и 846,74 лева за имуществените щети, които тя претърпяла след инцидента. Случаят е от 1 декември миналата година. 44-годишната тогава Нергиз Ю. вървяла със съпруга си и негов приятел по асфалтирана алея в междублоково пространство в квартал „Здравец Изток“ в Русе. Изведнъж почвата под нея пропаднала и тя се озовала в яма с вряла вода. Само бързата намеса на съпруга й и приятелят му предотвратили по-тежки последици. Жената бе настанена в болницата с тежки изгаряния и претърпя седем операции. Понякога се налагало да й слагат морфин заради силните болки. Възстановявала се дълго време и ограничила социалните си контакти. Лекувала с антидепресанти и друга терапия психичната травма, получена в резултат на инцидента. Още тогава близките на Нергиз казаха, че ще съдят Топлофикация. Искът на пострадалата бе за 80 000 лева обезщетение и съдът го уважи изцяло. Решението на Окръжния съд не е окончателно и може да се обжалва в двуседмичен срок.", "date": "2019.12.12", "title": "Осъдиха „Топлофикация Русе“ да плати 80 000 лв. на жена, пропаднала в дупка с вряла вода"}
{"url": "https://www.monitor.bg:443/bg/a/view/iskali-da-paljat-dara-vyv-videoto-kym-ella-ella-183252", "text": "Горящ костюм в две части искала да ползва Дара във видеото към актуалния си хит Ella Ella, научи „Монитор“. Режисьорът Виктор Антонов-Рик се навил с уговорката, че на метър и половина от нея ще стои човек с пожарогасител на терен. Музикалният продуцент Саня Армутлиева обаче дръпнала спирачка на идеята Дара да се превърне в изпепеляваща изкусителка. „Тя ни е като майка на нас, артистите във „Вирджиния рекърдс“. Грижи се. Не искаше косата ми да пламне и после да пълним криминалните хроники с новини“, споделя с намигване изпълнителката. Снимките на Ella Ella я връщат към спорт, който мечтаела да тренира като тийнейждър – бокса. Искала да сложи ръкавиците, за да успее да надвие брат си, с който се биели непрекъснато. „Под „биехме“ имам предвид хард кор положение, случвало се да си извадим по два зъба. Разликата ни е само две години и бяхме като куче и котка. Сега се обичаме безрезервно“, споделя Дара с усмивка. Крошетата върху бонбонено розовата круша й костват маникюра, а водопада от текстилна боя в същия цвят едва не съсипва дрехите й. Дара неочаквано започва да нанася боята върху косата и гърдите си, а режисьорът я поощрява да го прави заради дискретната еротика в жеста. „После се измих без проблем, но целия ми стайлинг отиде. Включително кимоното, което ми беше любимо и бях взела назаем от мама“, признава певицата. Хореографията на Ella Ella е дело на Реми Тоин, който впечатли журито на „България търси талант“ като танцьор и се класира за финалите на шоуто. Новият сингъл на певицата се вряза в радио ефира и всички дигитални платформи още с премиерата си. Песента директно дебютира на четвърто място в класацията Bulgaria Top 50 на Spotify, както и в плейлистата на Tidal Rising: Global. Дара е съавтор на песента заедно с норвежеца Матс Корай и англичанина Крис Янг. Събират се в последния ден на лагера за песни Sofia Songwriting Camp, който се проведе през май на Боровец.", "date": "2019.12.12", "title": "Искали да палят Дара във видеото към Ella Ella "}
{"url": "https://www.monitor.bg:443/bg/a/view/ekzotichni-ostrovitjani-na-ryba-na-senzacija-na-svetovnoto-klubno-pyrvenstvo-183282", "text": "Световното клубно първенство в Катар стартира, а докато всички очакват изявите на “Ливърпул” и “Фламенго”, откриващият двубой бе доста по-екзотичен. Катарският шампион “Ал-Сад”, където треньор е легендата на “Барселона” Шави, победи драматично с 3:1 „Хиенген Спорт” от Нова Каледония, който участва на първенството като шампион на зона Океания. В редовното време резултатът бе 1:1, а до 100-тната минута екзотичните островитяни удържаха резултата. Играчите на “Хиенген” не са професионалисти, а повече от тях се определят като специалисти по плажен футбол. В следващия кръг “Ал-Сад” ще срещне шампиона на Северна Америка “Монтерей”. Победителят от този сблъсък пък ще има честта да премери сили с “Ливърпул”.", "date": "2019.12.12", "title": "Екзотични островитяни на ръба на сензация на световното клубно първенство "}
{"url": "https://www.monitor.bg:443/bg/a/view/vzemat-probi-ot-vsjaka-pratka-s-ptiche-meso-ot-polsha-183288", "text": "Българската агенция по безопасност на храните (БАБХ) ще взема проби за лабораторно изпитване на всяка пратка с птиче месо и субпродукти с произход Полша, предназначени за България. Предприетите действия са във връзка със зачестилите нотификации в Системата за бързо съобщаване на храни и фуражи (RASFF) за наличие на салмонела в птиче месо с произход Полша, съобщиха от пресцентъра на санитарното ведомство. Птичето месо и субпродуктите ще бъдат поставени под забрана до получаване на резултата. От БАБХ припомнят, че миналата седмица агенцията е взела проби на пристигащите в страната ни пратки с птиче месо от един и същи полски производител, след получени няколко нотификации за заразено със салмонела охладено птиче месо. Към момента БАБХ проверява пратка замразено пилешко месо, замърсено със салмонела, след получен сигнал късно снощи по нотификация в RASFF, създадена от Италия, за птиче месо с произход Полша. Предприети са незабавни действия за установяване на проследяемостта на месото.", "date": "2019.12.12", "title": "Вземат проби от всяка пратка с птиче месо от Полша"}
{"url": "https://www.monitor.bg:443/bg/a/view/angel-djambazki-zasechan-da-shofira-s-1-5-promila-alkohol-v-kryvta-183280", "text": "Евродепутатът от ВМРО Ангел Джамбазки е бил хванат да шофира пиян. Случаят е от 7 декември, но за него стана ясно вчера. Джамбазки е спрян за полицейска проверка в Самоков. Според информация на bTV дрегерът на място е отчел 1,5 промила алкохол, но Джамбазки настоял за кръвна проба. \"Не е постъпка, от която да не се срамувам. Бе безотговорно от моя страна\", коментира пред bTV евродепутатът. Наказанието за шофиране с под 1,2 на 1000 промила алкохол в кръвта е глоба, но ако се докаже, че стойността е по-висока, се води наказателно дело с общ характер, което предвижда от 1 до 3 години лишаване от свобода. Случаят е докладван на Районната прокуратура, но не е образувано наказателно дело, тъй като евродепутатът Ангел Джамбазки има имунитет. По-късно вечерта в четвъртък главният секретар на МВР Ивайло Иванов съобщи, че е излязъл резултатът от кръвната проба на Джамбазки, като той показва, че наличието на алкохол в кръвта на евродепутата е било под 1,2 промила. Иванов уточни също, че той не е злоупотребявал със служебното си положение, като по време на проверката не е уточнявал, че е евродепутат. Полицаите разбрали кой е той, чак когато му взели документите.", "date": "2019.12.12", "title": "Ангел Джамбазки засечен да шофира пил (ОБНОВЕНА)"}
{"url": "https://www.monitor.bg:443/bg/a/view/chastnite-zdravni-fondove-prehvyrljat-topkata-na-bolnicite-za-da-otkajat-plashtane-na-svoite-klienti-183279", "text": "Как да се конкурира ефективно НЗОК с частните застрахователни фондове и това да доведе до намаляване на доплащането за пациентите, след като частните дружества прехвърлят топката за финансирането на лечението на болниците. Частните здравни фондове прехвърлят топката за финансирането на лечението на болниците, за да откажат плащане на пациентите. Това се твърди в анализ на специализирания сайт zdrave.net. Поводът за анализа е пресконференцията в началото на седмицата, на която Асоциацията на дружествата за здравно застраховане обяви, че лечебни заведения нерегламентирано изискват плащания от пациенти, които имат доброволно здравно осигуряване. „Според дефиницията „нерегламентираните плащания“ са липса на издаден документ за плащане. В тях не влизат плащания за лекарства, помощни средства и консумативи извън системата на медицинските услуги, както и стоматологичната помощ. На практика обаче всяко лечебно заведение с договор с частен фонд издава фактура на всеки клиент на този фонд, в който подробно и детайлно е описано всичко от извършените дейности. В този смисъл е невъзможно да се говори за изискване за „нерегламентирано плащане“, коментира сайтът. Оттам припомнят, че пакетните услуги, предлагани от застрахователите, не са обвързани с услуги, а с конкретни суми, както и че в условията по застраховката е написано, че при изчерпване на лимита по нея за ползване на здравни услуги, дружеството трябва да уведоми писмено застрахования и отказва следващи плащания на разходи за здравни услуги. При превишаване на договорен лимит за ползване на здравни услуги в лечебно заведение от списъка на застрахователя, застрахованият възстановява сумата, с която е превишил лимита, заплатена от застрахователя на лечебното заведение. „От това излиза, че проблемите на оплакващите се застрахователи идват от това, че трябва да плащат за услуги, за които са се договорили със застрахованите и тези суми не ги устройват. В противен случай те могат просто да уточнят, че част от услугите и дейностите не се покриват от застрахователната полица. Някои фондове обаче връщат пациенти към болниците под предлог, че са им взели нерегламентирано пари“, обобщава сайтът.", "date": "2019.12.12", "title": "Частните фондове прехвърляли топката, за да не плащат"}
{"url": "https://www.monitor.bg:443/bg/a/view/merkel-otnovo-e-naj-vlijatelnata-jena-za-godinata-183286", "text": "Германският канцлер Ангела Меркел за девета поредна година бе обявена за най-влиятелната жена в света от сп.\"Форбс\". Изданието я отличава заради \"стоманеното й хладнокръвие - от опълчването срещу Доналд Тръмп до приемането на повече от милион сирийски бежанци в Германия\". Втора в класацията на 100-те най-влиятелни жени в света за 2019 г. е Кристин Лагард - председател на Европейската централна банка, трета е председателят на Камарата на представителите на САЩ Нанси Пелоси, а четвърта - новият председател на Европейската комисия Урсула фон дер Лайен Управляващият директор на МВФ, българката Кристалина Георгиева, заема 15-то място. Британската кралица Елизабет е на 40-о, а шведската екоактивистка Грета Тунберг на последното 100-о място.", "date": "2019.12.12", "title": "Меркел отново е най-влиятелната жена за годината"}
{"url": "https://www.monitor.bg:443/bg/a/view/ostaviha-v-aresta-pijan-shofior-na-cisterna-183275", "text": "Постоянна мярка за неотклонение „задържане под стража“ постанови състав на старозагорския районен съд спрямо задържан за шофиране  в нетрезво състояние водач на тежкотонажен влекач с прикачена към него цистерна. 49-годишният софиянец Росен Д. е бил прихванат от пътните полицаи на 6 декември в района на км 206  след сигнал на телефон 112 за странно поведение на автомобила „Скания“, който буквално „танцувал“ по трасето на автомагистрала Тракия. При проверката с дрегера станало ясно, че водачът е с 2,42 промила алкохолно съдържание в издишания въздух, алкохолът е бил употребен от Росен в Ямбол, докато чакал да бъде натоварена стоката. Истинско чудо било , че влекачът с пияния си шофьор не са станали причина за тежка катастрофа при интензивното движение по аутобана в тези часове на денонощието . Росен Д. е вече веднъж осъждан за аналогично престъпление, задържането му е станало в рамките на изпитателния срок.  Взетата спрямо софиянеца – рецидивист мярка за неотклонение може да се обжалва и протестира пред Окръжен съд – Стара Загора.", "date": "2019.12.12", "title": "Оставиха в ареста пиян шофьор на цистерна"}
{"url": "https://www.monitor.bg:443/bg/a/view/haker-govori-prez-videofon-s-dete-v-detskata-mu-staja-183269", "text": "Майка публикува видео, показващо как хакер се включва и говори с малката ѝ дъщеричка през видеофон в детската стая. Ситуацията се развива в Мисисипи, САЩ, пише Daily Mail. Ашли ЛеMeй инсталирала камера “Ring“, за да може да следи момичето си през нощта, когато е на смяна като медицинска сестра в болницата. Тя направила внимателно проучване преди да купи продукта по време на разпродажбата на „Черния петък“ и този вид камера ѝ бил препоръчан от друга майка. Малко след като монтирали устройството, осемгодишната ѝ дъщеря Алиса споделила, че започнала да чува странни звуци в детската стая, включително гласове и музика. Майката проверила записите и установила, че се чували детски песнички и момичето попитало: „Кой е там?“, но се чуло мъжди глас, който казал : „Аз съм най-добрият ти приятел. Аз съм Дядо Коледа!“. Детето се уплашило и извикало майка си, когато гласът от устройството отново казал: „Аз съм Дядо Коледа! Не искаш ли да бъдеш моят най-добър приятел?“ Шокираните родители веднага изключили камерата и решили да публикува кадрите, за да предупредят другите родители за опасността. Пред медиите майката на Алиса коментирала, че можело да са гледали как се спят или преобличат. „Стомахът ми се обръща, когато си помисля, че някой е нахлул в нашия живот и е наблюдавал децата ми отблизо!“, добави тя. Родителите предприели мерки, като сменили настройките на WiFi и сложили допълнителна защита на мрежата. От компанията производител на видеофоните „Ring“ заявиха, че доверието на клиентите е много важно за тях и, че ще разследват проблема, свързан със сигурността на устройствата им от хакерски атаки.", "date": "2019.12.12", "title": "Непознат хакна видеофона на дете в САЩ и се представи за Дядо Коледа"}
{"url": "https://www.monitor.bg:443/bg/a/view/treniorite-na-levski-i-cska-stavat-syotbornici-183271", "text": "Треньорите на “Левски” и ЦСКА - Петър Хубчев и Милош Крушчич, както и на останалите отбори в Първа лига ще излязат рамо до рамо срещу водещи съдии, журналисти и звезди в благотворителен футболен турнир. Организатори са dsport и „Дарик“, а събраните средства от търга ще бъдат дарени на Фондация \"Нашите недоносени деца\" и Сдружение \"Аутизъм днес\". Всички клубове в Първа лига ще дарят оригинални фланелки на своите отбори, подписани от актуалните футболисти и треньори. Турнирът ще се проведе ден след края на официалните мачове в Първа лига - на 16 декември от 12 часа в залата на комплекс \"Царско село\". Освен Хубчев и Крушчич, в отбора на треньорите личат имената на Станислав Генчев (Лудогорец), Илиан Илиев (Черно море), Александър Тунчев (Локомотив Пд), Георги Чиликов (Берое), Стамен Белчев (Арда) и Златомир Загорчич (Славия). В тима на съдиите капитан е най-добрият рефер към този момент Георги Кабаков, а в този на феновете личат множество популярни имена като Георги Иванов-Гонзо, Велизар Димитров, Станимир Стоилов, Любослав Пенев, Цанко Цветанов, Ваня Джаферович, Благой Георгиев, Христо Янев, Христо Йовов, Стойко Сакалиев, както и шоумените Иван и Андрей. Последният четвърти отбор ще бъде съставен от спортни журналисти.", "date": "2019.12.12", "title": "Треньорите на „Левски“ и ЦСКА стават съотборници"}
{"url": "https://www.monitor.bg:443/bg/a/view/zadyrjaha-francuzin-hvanat-s-patroni-na-granicata-183276", "text": "Постоянна мярка за неотклонение „задържане под стража“ постанови съдът в Ямбол спрямо контрабандист на боеприпаси, който е бил задържан след обстойна митническа проверка на автомобила му при идване от Турция през ГКПП-Лесово. При щателния оглед на лекия автомобил „Мерцедес“, с който пътувал Жулиен Сейринкен митничарите открили 150 бойни патрона калибър 9 мм, които били укрити на различни места в купето и багажника.Мъжът е с двойно, френско и турско гражданство, пътувал е за Румъния и не е декларирал джепането.Съдът се е съобразил с довода на наблюдаващия прокурор, който е категоричен, че при по-лека мярка чужденецът може да се укрие или да извърши друго престъпление.Определението на Окръжен съд – Ямбол може да бъде обжалвано пред Апелативен съд – Бургас.  ", "date": "2019.12.12", "title": "Задържаха французин, хванат с патрони на границата"}
{"url": "https://www.monitor.bg:443/bg/a/view/obgorelijat-ot-voltova-dyga-asencho-e-s-opasnost-za-jivota-183272", "text": "Второ денонощие обгорялото от волтова дъга 10-годишно момченце от квартал „Кармен“ в Казанлък е с опасност за живота, съобщиха от клиниката по изгаряния при пловдивската УМБАЛ „Свети Георги“. Детето е с поразени  две ръце като изгарянето е около 20 процента , но трета степен. Детето е в термичен шок с пряка опасност за живота му.Пострадал е и десният му крак.Лекарският екип е решил първата оперативна намеса да бъде сутринта в петък, но най-вероятно ще се наложат още няколко интервенции. Третокласникът от основното училище „Антон Страшимир“ е пострадал при катеренето на железобетонен стълб в квартал, на който е монтирано съоръжение за трансформирането на 20 киловолтов ток в 220 волта. Инцидентът с малкия Асен стана около 15,30 часа в сряда след като малчуганът пропуснал да отиде на училище. През голямото междучасие той бил видян да се катери по стълба , който в очертанията на квартала, но извън школския двор.Хлапето си било хванало на бас с приятелчета че може да стигне до жиците, до белята се стигнало след като на два пъти правил опит да пипне жиците, дъгата пламнала при третия опит и буквално бил „изстрелян“ на земята в подножието на стълба. Пострадалото дело е транспортирано с линейка до специализираната клиника по изгаряния в пловдивската УМБАЛ „Свети Георги“ веднага след първоначалния преглед в казанлъшкия ЦСМП“. За малкия се грижат родителите на таткото, който работи в чужбина. Образувано е досъдебно производство. Сходен инцидент имаше в началото на годината в Стара Загора, когато волтова дъга  обгори 14-годишнен ученик от НУМСИ „Христина Морфова“. Тийнейджърът тогава се покатерил на покрива на вагон-цистерна в района на жп гара Калитиново, той беше откаран с 53 – процентови изгаряния по тялото в специализираната пловдивска клиника. Заедно с него  са били две по-малки от него деца, които дошли на коловозите от крайния старозагорски квартал „Зора“. Най-вероятно целта им е била да си направят селфита, предполагаха участвали при спасяването на Божидар. Грижи за него полагала баба му, тъй като таткото работел в Чехия, а майката от години си имала свой живот. Малкият почина от раните си няколко дни по-късно въпреки усилията на лекарите.  ", "date": "2019.12.12", "title": "Обгорелият от волтова дъга Асенчо е с опасност за живота"}
{"url": "https://www.monitor.bg:443/bg/a/view/objaviha-lizo-za-artist-na-godinata-183234", "text": "Певицата Лизо, която се готви да посрещне 2020-а с осем номинации за наградите \"Грами\", беше обявена от сп. \"Тайм\" за Артист на годината. Изпълнителката на хита Truth Hurts беше отличена в една от четирите подкатегории, придружаващи избора на младата екоактивистка Грета Тунберг за Личност на годината. Тази година изданието реши да открои личности, доминиращи в сферите си на изява, вместо да спази обичайната си практика да оповести победител и негови подгласници. \"Не се ли забавлявате?!?\", написа Лизо в социалните мрежи, използвайки гневната реплика на Ръсел Кроу във филма \"Гладиатор\", придружена в случая от усмихната емотикона. Имаше доста неща, които не бяха популярни, но съществуваха, например позитивното отношение към тялото. Първоначално това беше форма на протест на жени с пищни тела и черна кожа, която впоследствие се превърна в нещо модно и комерсиално. Внезапно станах мейнстрийм\", написа още Лизо.", "date": "2019.12.12", "title": "Обявиха Лизо за Артист на годината "}
{"url": "https://www.monitor.bg:443/bg/a/view/mosv-razsrochva-uvelichenite-plashtanija-za-otpadyci-183274", "text": "За срок от 3 години ще бъдат разсрочени увеличените плащания на общините за сметосъбирането, съобщи кметът на Стара Загора Живко Тодоров  след разговор с екоминистър Нено Димов. Разсрочването е в резултат на създалото  се напрежение в различни региони, след предложенията на общинските администрации да предложат увеличения за такса „смет“. Старозагорският градоначалник припомни, че тази такса и останалите местни данъци не увеличавани от 2012 година, междувременно минималната работна заплата е нараснала 6 пъти от 290 лв на 610 лв, колкото ще стане от 1 януари догодина. Живко Тодоров преди две седмици предложи на общинските съветници таксата за битовите потребители да стане 1,8 промила, а за бизнеса-4,2 промила, което да осигури необходимите за следващата 2020 нужната сума от малко над 13,8 млн лв. След решението на МОСВ за разсрочване на сумите, които постъпват в специализирана сметка за разработване на алтернативни инсталации за унищожаването на отпадъците и поетапно затваряне на регионалните депа разходите на общината по това перо намалят с около 500 000 лв. В тази връзка администрацията ще предложи таксата за гражданите да стане 1,7 промила, а за бизнеса 4 промила. Община Стара Загора генерира годишно  55 000 т битови отпадъци, около 40 на сто от тях се сепарират и оползотворяват, останалите биват „загробвани“ на лицензирано депо в землището на село Ракитница. Там се карат отпадъците на общо 11 общини от Старозагорска и Сливенска области.Към момента в региона няма изградена мощност за унищожаването на неопасните отпадъци.  „ По разчетите на МОСВ през 2020 г. таксата ще се повиши от 57 на 69 лв./тон, през 2021 г. ще има увеличение от 13 лв. и още 13 лв. през 2022. Пред ръководството на националното сдружение на общините екоминистърът припомни, че отчисленията не се събират, „за да стоят в една сметка, а за да се предприемат мерки за по-малко депониране и повторно използване и рециклиране на отпадъци“. Според него голяма част от общините вече изпълняват целите и отчисленията за тях ще бъдат намалени с 50%. Решението за новия размер на таксата в Стара Загора предстои да бъде взето на 19 декември, засега няма яснота дали то ще бъде прието, тъй като ГЕРБ няма мнозинство в местния парламент.Предварителните сметки показват, че увеличението за жителите на града, собственици на апартамент от 80 кв м е в рамките на 20 лв годишно.", "date": "2019.12.12", "title": "МОСВ разсрочва увеличените плащания за отпадъци на общините"}
{"url": "https://www.monitor.bg:443/bg/a/view/dancho-lazarov-objavi-che-se-otteglja-ot-volejbola-183267", "text": "Управителният съвет на Българската федерация по волейбол свика извънредно Общо събрание на 16 януари 2020 г. в София. ешението бе гласувано с 12 на 11 гласа, като предстои обсъждане и избиране на нов председател на УС на сдружението. Настоящият президент Данчо Лазаров, който е начело на централата от 18 години, съобщи, че няма да се кандидатира, а за мястото му ще спорят досегашният вицепрезидент Любомир Ганев и члена на УС Борислав Кьосев. \"Не, че нямам енергия да водя битки, но не виждам особен смисъл в това. Няма да приема поста почетен председател\", коментира Лазаров пред БТВ. Кандидатурата на Борислав Кьосев бе издигната от \"Сливнишки герой\" и подкрепена още от \"Белоградчик\" и \"Етрополе\". Кьосев обяви идеите си редом до бившите национали Мартин Стоев и Пламен Христов, които в момента са селекционери на държавните отбори на България съответно до 17 и 19 години. \"Мога да допринеса за развитието на малките клубове. Трябва да има промени, трябва да се подменят някои от старото ръководство. Не може да отричаме това, което е станало във волейбола. Моите отношения с Любо Ганев няма да се променят. Разговарял съм с над 30 клуба. На заседанието на Управителния съвет не ми хареса, че толкова хора, които години наред бяха дясна и лява ръка на Данчо Лазаров, сега искат промени. Къде бяха те до момента?\", попита Борислав Кьосев. Мартин Стоев пък призова за обединение на волейболната общественост. \"Волейболните хора не трябва да бъдат разделени на групи. Реших да подкрепя Кьосев, защото стигнах до една стара максима, че при конкуренция, продуктът винаги е по-добър\", добави Стоев.", "date": "2019.12.12", "title": "Данчо Лазаров обяви, че се оттегля от волейбола"}
{"url": "https://www.monitor.bg:443/bg/a/view/skandal-za-monitoringa-na-it-sistemata-na-sydebnata-vlast-183270", "text": "Със скандал и опити за шиканиране бе съпроводено възлагането на одит на информационната сигурност на системата за случайното разпределение на делата по време на Пленума на Висшия съдебен съвет. На заседанието на кадровиците на Темида миналата седмица председателят на Върховния касационен съд Лозан Панов и неизменната му поддръжничка Атанаска Дишева подгряха скандала. Тогава те заявиха, че не са съгласни представляващият ВСС Боян Магдалинчев да бъде упълномощен да подпише договор за извършване на одит на информационната сигурност на Централизираната система за случайно разпределение на делата с оглед ограничаване на вътрешни и външни уязвимости на системата, без да са прочели самия договор. Колегите им от ВСС им обясниха, че проектодоговорът е изготвен въз основа на параметрите в зададената обществена поръчка и че няма практика да се прилагат самите договори, но Панов и Дишева останаха непреклонни. Правосъдният министър Данаил Кирилов, който председателстваше ВСС, няколко пъти отбеляза, че Панов и Дишева нямат доверие в представляващия съвета, а самият той отсъстваше от заседанието. Така разглеждането на точката остана за тази седмица. По време на пленума в четвъртък стана ясно, че проектодоговорът вече е приложен към точката и би трябвало всеки кадровик да се е запознал с него. Дишева този път поиска да разбере защо не вижда описани техническите параметри и предложи допълнение към договора. Наложи се да й бъде обяснявано, че в договорите по обществена поръчка се правят препратки към зададените параметри, за да не бъдат описвани. „На мен договорът ми е ясен. Ако на някого не му е ясен, можеше досега да пита администрацията“, каза Огнян Дамянов. „Договорът е минал през IT специалистите във ВСС. Не можем сега на коляно да го дописваме. Дори един съюз може да го промени. От 6 месеца не можем да направим договора. Нещо се опитваме да скрием ли? Ние не искаме да направим одит на системата ли?“, попита Даниела Марчева. В крайна сметка със 17 гласа „за“ кадровиците гласуваха Магдалинчев да сключи изготвения договор с фирма, която ще провери за слабости информационната система.", "date": "2019.12.12", "title": "Скандал за мониторинга на  IT системата на съдебната власт "}
{"url": "https://www.monitor.bg:443/bg/a/view/ot-fermerskite-pazari-iskat-otnovo-da-prodavat-svinsko-183273", "text": "Да отпадне забраната за продажба на свинско месо и колбаси на фермерските пазари в страната, поискаха в писмо до Българската агенция по безопасност на храните (БАБХ) техните организатори. Ограниченията бяха наложени през лятото, за да се ограничи разпространението на болестта Африканска чума по свинете.„Предприемането на мерки за превенция от разпространение на болестта Африканска чума по свинете е необходимо, за да се спре незаконната и неконтролирана продажба на свинско месо от нерегистрираните животински обекти. Провежданите от нашите организации фермерски пазари в цялата страна са надлежно регистрирани в компетентните областни дирекции на БАБХ, провежда се непрекъснат контрол по отношение подбора на производители и всеки един участник е регистриран оператор в системата на БАБХ. Всички производители и преработватели на свинско месо, членуващи в нашите фермерски пазари, разполагат с пълната документация, системи и мерки за самоконтрол“, изтъкват в писмото си до БАБХ организаторите на фермерските пазари. От Фермерски пазар „Натурално“ настояват забраната за продажба на свинско месо и колбаси да се промени така, че да се разграничат легалните от нелегалните свиневъди, производители и разпространители на месо. Целта е да се даде възможност на регистрираните фермери „да осъществяват своята основна дейност, която за семействата им осигурява поминък, а за българските граждани - достъп до чисто, екологично и нетретирано с химикали месо.", "date": "2019.12.12", "title": "От фермерските пазари искат отново да продават свинско"}
{"url": "https://www.monitor.bg:443/bg/a/view/otkriha-nad-35-kg-heroin-na-gkpp-dunav-most-183260", "text": "Митнически служители откриха над 35 кг хероин при проверка на лек автомобил на ГКПП „Дунав мост“. По случая е образувано досъдебно производство за опит за контрабанда на наркотично вещество през границата, съобщи на брифинг окръжният прокурор на Русе Георги Георгиев. Хероинът е открит и иззет вчера. Към 14,00 часа на граничния пункт бил отклонен за проверка лек автомобил „Фолксваген“, управляван от 35-годишния български гражданин от Търговище О.Л.Ш. Във фабрични кухини под седалките служители открили 71 пакета с вещество, което реагирало на хероин. Към кухините имало пригодени оловни капаци със заключващи устройства. Автомобилът е бил собственост на водача, който обяснил, че е тръгнал от България и крайната точка на пътуването му е град в Австрия. О.Л.Ш. е задържан с прокурорско постановление за 72 часа. В колата е пътувало и друго лице, което е разпитано, но не са събрани достатъчно доказателства, за да бъде задържано. Окръжният прокурор обясни, че общата стойност на иззетото наркотично вещество по цени на съдебната система възлиза на 1 435 000 лева. За това престъпление законът предвижда наказание лишаване от свобода от 15 до 20 години и глоба в размер от 200 000 до 300 000 лева, като има възможност и за конфискация на част или на цялото имущество на виновното лице. Н брифинга присъстваха и директорът на Териториалната дирекция „Дунавска“ към Агенция „Митници“ Володя Петров и наблюдаващия прокурор Пламен Петков. Прокурор Петков обясни, че водачът е привлечен в качеството на обвиняем за извършено престъпление по чл. 242, ал.4 от НК за контрабанда на високорискови наркотични вещества в особено големи размери, като случаят е особено тежък. Това е вторият случай в рамките на месец на откриване на хероин на ГКПП „Дунав мост“. На 17 ноември при проверка на лекотоварен камион бяха намерени в тайник под пода над 93 кг хероин, разпределен в 184 пакета.", "date": "2019.12.12", "title": "Откриха над 35 кг хероин  на ГКПП „Дунав мост“"}
{"url": "https://www.monitor.bg:443/bg/a/view/vyzstanoveni-njakoga-stenopisi-sa-unishtojeni-varvarski-183265", "text": "Възстановени със средства на държавата преди 4 десетилетия стенописи и тавани в старозагорска къща – паметник на културата са похабени почти безвъзвратно, установи репортерска проверка. Стенописите са дома на някогашния трикратен кмет на Стара Загора Стефан Салабашев /1847-1913/, те са излезли изпод четката на непознат за изследователите  майстор, но в голяма степен са се родеели с най-добрите образци в къщите на Стария Пловдив . Реставрацията е била осъществена през 1980-1981 година от  доц. Стоян Николов, преподавател и до днес във великотърновския университет, който си спомня, че на финала на близо двугодишната работа е предал цялостната документация в  тогавашния държавен Комитет за култура.Той няма спомен за точната сума, инвестирана тогава за спасяването на фреските, но не била никак малка. Сградата е строена през 1890  година, допреди 3 години вторият етаж , където са безценните зографии е била собственост на държавата , която го е предоставяла за ползване на различни институции, включително и на местния клон на Съюза на учените. Никой обаче не е направил и минимално усилие да запази красотите. След прехвърлянето имота на община Стара Загора обектът е бил предоставен под наем на синдикалистите от държавната ТЕЦ „Марица изток 2“, които възнамеряват да го ползват като Дом на енергетика.  От  края на ноември т.г. е започнат ремонт /на покрива и помещенията/, но никой от изпълнителите /частна фирма/ не успя да каже каква ще бъде съдбата на фреските по стените и прогнилия от дълголетната влага каратаван. По думите на члена на директорския съвет при държавната ТЕЦ Диан Димитров проектът за ремонта бил съгласуван с НИНК при МК, но не знаел подробности.", "date": "2019.12.12", "title": "Унищожиха варварски възстановени стенописи в Стара Загора"}
{"url": "https://www.monitor.bg:443/bg/a/view/kmetyt-na-nesebyr-plashta-40-bona-i-izliza-183259", "text": "След близо два месеца в ареста, кметът на Несебър Николай Димитров излиза на свобода срещу парична гаранция от 40 000 лева. Това определи днес Специализирания наказателен съд, който освободи и задържания общински съветник от Несебър Петър Тодоров срещу гаранция от 20 000 лева. Определението на спецсъда обаче не е окончателно и от прокуратурата обявиха, че ще го протестират пред апелативния спецсъд. Заседанието е насрочено за 19 декември, когато ще стане окончателно ясно дали Димитров ще бъде освободен. Димитров, Тодоров и общинският съветник Георги Георгиев бяха задържани в края на октомври и обвинени за купуване на гласове. Въпреки това, Николай Димитров спечели още на първи тур изборите за кмет на Несебър, след което беше откаран от „Съдебна охрана“, за да се закълне като кмет на тържествена церемония в общината, а след това се върна отново в ареста. В последните два месеца адвокатът му Ина Лулчева многократно обясни, че той е незаконно задържан, защото е обвинен, че е ръководил престъпна група за купуване на гласове, а това престъпление не е подсъдно на специализираните съдилища.", "date": "2019.12.12", "title": "Кметът на Несебър излиза от ареста срещу 40 бона"}
{"url": "https://www.monitor.bg:443/bg/a/view/myj-zagina-na-bul-slivnica-dokato-goni-tramvaja-183258", "text": "Кола помете възрастен мъж на бул. “Сливница” в София в нощта на вторник срещу сряда, съобщи “24 часа”. Човекът е починал на място, потвърдиха от МВР. Жертвата пресичала големия булевард неправилно. На мястото няма пешеходна пътека. От другата страна е спирката към кв. “Люлин”. Мъжът бил от страната на Западен парк. Видял, че се задава последният тролей, и побързал да го хване. Успешно стигнал до мантинелата, която разделя платната. Прескочил я и побегнал към спирката. В този момент обаче е пометен от шофьор, който пътувал в същата посока. Предполага се, че не го е видял заради гъстата мъгла и не е успял да спре, защото настилката е хлъзгава. След удара е извикана линейка, но когато медиците пристигнали, той вече бил мъртъв.", "date": "2019.12.12", "title": "Мъж загина на бул. \"Сливница\" докато гони трамвая"}
{"url": "https://www.monitor.bg:443/bg/a/view/svetofar-padna-na-centralno-krystovishte-v-sofija-183262", "text": "Светофар падна на кръстовището на булевардите \"Витоша\" и \"Патриарх Евтимий\", съобщи БНР. Пострадали няма. За инцидента потвърдиха от Столичната община. Паднала е една от секциите на светофарната уредба, но причините тепърва се изясняват. Работи се по отстраняването на пораженията, движението е нормално.", "date": "2019.12.12", "title": "Светофар падна на централно кръстовище в София"}
{"url": "https://www.monitor.bg:443/bg/a/view/polskijat-prezident-udostoi-sys-zlaten-kryst-rejisiora-nikolaj-georgiev-183247", "text": "С указ на президента на Република Полша от 18 септември режисьорът Николай Георгиев е удостоен с високото държавно отличие Златен кръст за своя принос към развитието на полско - българското сътрудничество в областта на културата. Високото отличие ще бъде връчено на 17 декември в посолството на Полската Република в България. Големият български режисьор Николай Георгиев посвещава творческия си път на изследването, проучването и осъществяването на тази “жива”, “автентична” среща между актьори и зрители, и така създава нов сценичен език - езикът на синтеза. Режисьор и сценарист е на над 150 постановки в България и чужбина, донесли множество награди и рецензии на международната театрална критика. За своята дейност получава признание на три континента. Сред многобройните му награди се откроява отличието за нов театрален език от международния фестивал за експериментален театър в Кайро през 1999г. “За мен, а може би не само за мен, но специално за мен, Тук истински открих и усетих себе си като артист, като творец, а може би и като човек. Имах невероятния шанс да се докосна до хората, които промениха лицето на съвременния театър, да вдъхна от въздуха, който дишаха, да тръгна по стъпките, по които те бяха ходили, за да намеря своя собствен творчески път», казва режисьорът. „Тук, в България донесох всичко, което можах да събера от там. Това беше Не можех да си представя, че този животворен за мен извор може да секне или да ми бъде отнет. Затова, когато дейността на Полския Институт в София беше пред угрозата да бъде преустановена, категорично се възпротивих, написвайки своето протестно писмо. Полският институт, за мен и за българската интелигенция и днес е прозорец към света и световната култура”, допълва още Николай Георгиев. Като студент във Варшавската театрална академия, Николай Георгиев стажува като асистент - режисьор на Кажимеж Деймек, чийто постановки са събития в театралния живот на Полша. Това го довежда до огромното по значение събитие – „Задушница“ от ноември 1967 г. В историческата драма на Адам Мицкевич, Деймек буквално сблъсква културата и политиката и предизвиква социална революция с ярък антисъветски дух. Тогава полският народ му гласува доверие и го издига до поста министър на културата. Срещата с Йежи Гротовски е подарък за младия Георгиев от неговия професор в Академията - Богдан Коженевски, който му дава препоръка. Общуването с Гротовски за Георгиев е приключение, едно пътешествие в бъдещето на театъра. Когато Георгиев се завръща в родината си, наученото в Полша се оказва, че не отговаря на тогавашния театрален светоглед в България и той се принуждава да създава поредица от частни и неформални трупи, сред които университетския театър „Бим Бом“ (1968) , Първи недържавен, неформален театър “4 + 4” (1970), ’’Първи женски театър’’ (1972), експерименталните класове “4хС” (1996). Класовете завършват: Петя Йосифова - Хънкинс, Иво Димчев, Орлин Павлов, Анна Пападополу, Елена Петрова, Ива Свещарова, Вили Прагер, Ралица Кашова, Стефан Щерев, Йоана Захариева, Антоанета Добрева, Таня Кожухарова и др. Георгиев не спира до тук и поставя началото на специалността “Синтетично сценично изкуство” и магистърската програма “Мениджмънт и продуцентство в областта на изкуството и културата” в Пловдивския университет “Паисий Хилендарски”. През 2000 година по молба на група студенти от Софийски университет и тогавашния ректор проф. Боян Биолчев, Николай Георгиев е поканен да води театъра на Университета. Така се ражда театър-лаборатория “Алма Алтер” - живият театър и няколко години по-късно двугодишната професионална квалификация “Авторски театър”. Тук Георгиев поставя началото на три фундаментални за неговата кариера цикъла: “Шекспир, съвременен и жесток”, включващ спектаклите: “Аз, лейди Макбет” (2010), “Ричард, кой Ричард” (2012), “Хамлет или три момчета и едно момиче” (2013), “Бурята” (2016) “Време е за Лир”(2014) и “Ромео и Жулиета, сонет за безсмъртната любов” (2015); “Българската литература за българското усещане” и спектаклите “Албена” по Йордан Йовков (2012), “Последна радост” по Йордан Йовков (2019), “Септември” по Гео Милев (2017), “Що е отечество, въпросът, който уби Гео Милев (2018), “Дядо Йоцо гледа” по Иван Вазов (2017), “Стефан Стамболов, часът на моето убийство” по Христо Даскалов (2018), “По-добре да бъдеш недоволен човек, отколкото доволна свиня по Алеко Константинов (2013) и цикъла “Театър - полски”- ”Задушница, една възможна импровизация” по Адам Мицкевич (2010), “Реквием, за най-прекрасното приключение в историята на човечеството” (2011) за живота и делото на Мария Склодовска Кюри, “Когато отново ще бъда малък” (2012) за големия полски педагог Януш Корчак, “Актьорът-принц” (2014) по Адам Мицкевич и Адам Георгиев и “Окото на Кантор” (2015) по творчеството на Тадеуш Кантор. Театъра към Софийския университет, Алма Алтер и днес не спира активно да работи, има стотици възпитаници е носител на много престижни награди по света.", "date": "2019.12.12", "title": "Полският президент удостои със Златен кръст режисьора Николай Георгиев"}
{"url": "https://www.monitor.bg:443/bg/a/view/nikolaj-mihajlov-ne-iska-da-se-maha-ot-levski-183261", "text": "Вратарят на „Левски“ Николай Михайлов бе категоричен, че иска да изпълни договора си и не мисли за напускане през зимната пауза. Стражът има контракт до лятото на 2021 година, но в последните седмици се заговори, че ще бъде освободен още около Нова година. Синът на бившия президент на БФС обаче заяви, че в плановете му не влиза напускане на „Герена“, а и към момента никой не го е уведомил за подобно нещо. „Не съм тръгнал никъде, нито съм говорил на този етап с ръководството, сподели нароченият за гонене Михайлов. - Сега мисля изцяло за „Левски“, въпреки че във футбола нищо не е изключено. Последните седмици се възобнови моя стара травма от Кипър в глезена, която ми пречи да трениран пълноценно и да бъда част от състава. Факт е, че не играя толкова, колкото ми се иска през този сезон. Но нямам проблем с това“, сподели стражът, според когото „Левски“ има шанс за дубъл този сезон. Следващото изпитание пред тима е гостуване на „Локо“ (Пд). Мачът на „Лаута“ е в неделя от 14.15 часа и ще бъде ръководен от съдията Станислав Тодоров.", "date": "2019.12.12", "title": "Николай Михайлов не иска да се маха от „Левски“"}
{"url": "https://www.monitor.bg:443/bg/a/view/mon-obvini-nha-za-harchene-na-pari-ot-stipendii-za-remonti-183263", "text": "Преподаватели, служители и студенти в Националната художествена академия (НХА) проведоха мълчалив протест срещу \"информационното затъмнение и неправилното разходване на средствата\" в Академията. Това съобщи БНР.  „В НХА е правен одит от 2017 до юни 2019 година. Има открити нарушения, за които е информирана Агенцията за държавна финансова инспекция. Нарушенията са предимно административни – начислявани процент прослужено време не върху основната заплата, а върху допълнителните възнаграждения; нецелесъобразно разходвани средства за стипендии, които са използвани за изплащане на граждански договори и за външни услуги“, заяви Соня Кръстанова, директор на дирекция „Финанси“ в Министерството на образованието и науката (МОН)“: Втори месец работещите там не са получавали заплати, бавят се стипендиите на студентите, не стигат парите за издръжка, консумативи и за хонорари на моделите. В основата на проблемите в НХА стоят парите и по-точно техният недостиг, който се усеща все по-сериозно в края на годината. Освен това липсва диалог и прозрачност в действията на ръководството, твърдят преподаватели. Според студентите условията в Академията не отговарят на техните очаквания. Въпросите са поставяни многократно пред ръководството на Академията, но диалог няма, няма и промени, твърди синдикалният лидер доц. Цветан Стоянов. В момента Инспекцията по труда извършва проверка във връзка със забавените заплати. От синдиката подозират ръководството във финансови злоупотреби и питат с какви пари се плаща за изграждането и функционирането на филиала на Академията в Бургас. Дефицитът ни не е 800 000 лева, както се твърди, а много по-малко, твърди проф. Драчев. Той обаче признава, че има недостиг на средства и се надява на подкрепа от просветното министерство. „Министерството беше уведомено едва вчера с писмо на синдикалната организация на МОН. Сега е късно да се помогне на Академията. Според Закона за висшето образование е дадена автономия на висшите училища. Ректорът е разпоредител с бюджета на висшето училище и би следвало да направи така, че бюджетът да бъде разходван по възможно най-публичния и най-целесъобразния начин“, заяви Кръстанова.", "date": "2019.12.12", "title": "МОН обвини НХА за харчене на пари от стипендии за ремонти"}
{"url": "https://www.monitor.bg:443/bg/a/view/liceto-na-vss-geshev-zastypva-kato-glaven-prokuror-na-18-dekemvri-183266", "text": "Иван Гешев е много вероятно да встъпи като главен прокурор още на 18 декември. Това прогнозира представляващият Висшия съдебен съвет Боян Магдалинчев. Лицето на съдебните кадровици обясни в четвъртък след заседанието на съвета, че вече е подписал писмо до държавния глава, с което се предлага издаване на указ за предсрочно прекратяване на мандата на настоящия главен прокурор. Малко по-рано Пленумът на ВСС прие оставката на главния прокурор Сотир Цацаров единодушно с 20 гласа \"за\". От гласуването отсъства председателят на Върховния касационен съд (ВКС) Лозан Панов. Самият Цацаров също не присъства на заседанието. До оставката на Цацаров се стигна, след като в сряда Народното събрание го избра с внушителните 165 гласа \"за\" за председател на Комисията за противодействие на корупцията и за отнемане на незаконно придобитото имущество (КПКОНПИ). Точката относно оставката на досегашния главен прокурор бе включена като допълнителна в дневния ред на кадровиците за четвъртък, но бе разгледана с преимущество като първа. Изказвания и коментари по нея нямаше. След като президентът Румен Радев издаде указ за освобождаването на Цацаров и след публикуването му в \"Държавен вестник\", избраният двукратно от ВСС за следващ \"обвинител №1\" Иван Гешев официално ще встъпи в длъжност. Представляващият ВСС посочи още, че вече е подписал предложението за освобождаването на главния прокурор Сотир Цацаров от поста и се очаква до края на деня документът да е в кабинета на президента Румен Радев, който трябва да подпише указ. Очакванията на Магдалинчев са, че държавният глава ще подпише указа до понеделник, за да бъде обнародван той в \"Държавен вестник\", а встъпването на Гешев да може да се реализира в сряда. На въпрос относно очакванията, които има от Иван Гешев, Магдалинчев припомни напрежението, което бе създадено около и при самия избор на нов главен прокурор и отново подчерта, че зад атаките към процедурата стоят чисто политически интереси. \"Участвал съм в няколко избора на някои от \"тримата големи\" - такова напрежение никога не е било. Аз нямам логично обяснение защо точно толкова напрежение се създаде, освен ако някой не се разрови малко по-назад и не каже – май има и други цели – политически амбиции\", каза Магдалинчев и попита реторично: \"Кой организираше всички тези мероприятия? Дали беше плод на цялото гражданство, което излезе, или някой отзад стоеше? \"Да, България\" къде беше – присъстваше постоянно на тези митинги? Говорим за оформени политически интереси\".", "date": "2019.12.12", "title": "Лицето на ВСС: Гешев застъпва като главен прокурор на 18 декември "}
{"url": "https://www.monitor.bg:443/bg/a/view/6-pyti-poskypva-medyt-ot-koshera-do-magazina-183264", "text": "6 пъти скача цената на меда от кошера до магазина и крайни потребител, алармираха пчелари. Изкупната цена на пчелния еликсир при продажба на едро у нас достига едва 3,00-3,20 лв. за килограм, докато на дребно в магазините се продава и по 20 лв., в зависимост от вида. Това каза зооинженер Михаил Михайлов по време на прескоференция на българските пчелари. За сравнение цените в Румъния, Гърция и Турция на меда варират от 10.00 до 12.00 и нагоре лв/кг., посочи той. Една от причините за това е и Търговско споразумение между Европейската комисия и търговския блок Меркосур. В него влизат Аржентина, Бразилия, Уругвай и Парагвай. Това споразумение предвижда безмитен внос на 45 хиляди тона от сладката храна от Меркосур в ЕС. Това според специалиста понеже цените, на които ще влезе меда от Латинска Америка, ще бъдат изключително ниски. Освен това тези нови вносни количества мед ще свалят допълнително цените. „Заради ниските изкупни цени много пчелари се отказват, много разпродават своите пчели, защото не виждат изход.“, коментира още Михайлов. От произведените в България 10-15 хил. тона, три четвърти продават основно в другите страни от ЕС, като главен пазар е Германия. Износът ни обаче е в големи разфасовки и потребителите зад граница рядко разбират, че ядат български мед. Търговците в чужбина го представят като произведен в Общността. Проблемите пред пчеларите не приключват с ниската изкупна цена. Михайлов обяви, че е внесъл в МЗХГ искане за подпомагане на всички пчелари с регистрирани пчели. По думите му, тъй като чрез новата програма на Общата селскостопанска политика (ОСП) сме \"натикани\" в една „зелена архитектура“, която не позволява директно подпомагане и то трябва да дойде от самата държава. Освен това, заради високата крайна цена, медът не се радва на голям интерес от страна на българските потребители. Средното консумирано количество на глава от населението у нас е около 250 гр. В най-добрите години за пчеларството е стигало до 450 гр. Производството в Германия е близо 2 пъти повече от нашето. Там се добиват по 20 хил. т на година, а вносът достига 125 000 -135 000 тона. Цифрите са показателни за средната консумация на човек, тя достига до 2,5 - 3 кг, което е с 10 пъти повече от количеството у нас.", "date": "2019.12.12", "title": "6 пъти поскъпва медът от кошера до магазина"}
{"url": "https://www.monitor.bg:443/bg/a/view/otpisani-debutanti-hvanaha-poslednija-vlak-v-shampionskata-liga-183256", "text": "Италианският “Аталанта” продължава да пише със златни букви своята европейска история. Клубът от Бергамо успя да преодолее групите на Шампионска лига при дебютното си участие в най-силния клубен турнир в света. Това се случи след победа с 3:0 при гостуването на украинския шампион “Шахтьор” (Донецк). А този развой изглеждаше немислим в края на октомври, когато италианците заемаха последното място в групата с три загуби от три мача. За класирането на „Аталанта“ помогна и „Манчестър Сити“. Англичаните играха за честта си и победиха с 4:1 „Динамо“ в Загреб. Хеттрик за „гражданите“ отбеляза Габриел Жезус, който записа името си в историята на Шампионската лига. Той стана най-младият бразилец с 10 гола в този турнир - на 22 години и 252 дни. По този начин Жезус подобри постижението на Неймар, който имаше същия актив, когато бе на 23 години и 75 дни. Младият бразилец има вече има 101 гола в професионалната си кариера. “Шахтьор” (Донецк) завърши на трето място и продължава в Лига Европа, а „Динамо“ отпада от евротурнирите. „Атлетико“ (Мадрид) е последният осминафиналист в Шампионска лига. Воденият от Чоло Симеоне тим подсигури мястото си в следващата фаза след успех с 2:0 над московския “Локомотив”. Головете за “дюшекчиите“ вкараха Жоао Феликс от дузпа и Фелипе. За мястото на “Атлетико” се бореше “Леверкузен”, който по същото време загуби с 0:2 от класиралия се “Ювентус”. Попаденията за италианците реализираха звездите на тима Кристиано Роналдо и Гонсало Игуаин. “Байерн“ (Мюнхен) спечели с 3:1 срещу миналогодишния вицешампион “Тотнъм” и завърши на първото място в групата, докато \"шпорите\" са втори. Така баварците завършиха група “B” в Шампионска лига с 6 победи от 6 мача, а головата разлика на немския гранд също е доста впечатляваща - 24 вкарани, срещу 5 допуснати гола. В другия мач от групата гръцкият “Олимпиакос” победи “Цървена Звезда” с 1:0. Победата бе жизненоважна за гърците, защото им помогна да изпреварят сръбския си съперник в борбата за място в Лига Европа. В група “А“ ПСЖ постигна разгромна победа с 5:0 срещу “Галатасарай”, а „Реал” (Мадрид) се наложи с 3:1 при гостуването на белгийския “Брюж”.", "date": "2019.12.12", "title": "Отписани дебютанти хванаха последния влак в Шампионската лига"}
{"url": "https://www.monitor.bg:443/bg/a/view/vseki-vtori-shte-dade-do-200-lv-za-koledni-podaryci-183251", "text": "Всеки втори ще даде изхарчи за коледни и новогодишни подаръци до 200 лв. Това сочи вътрешно проучване на един от най-големите сайтове за безплатни обяви у нас. Между 200 и 300 лв. биха дали 15% от запитаните, само 9 на сто пък ще си позволят подаръци за над три стотака. Много по-голям - цели 80% е делът на хората, които ще вземат подаръци за празниците само най-близките членове на семейството си. Около 5 на сто са заявили невъзможност да отделят пари за подаръци, а около 18% пък ще зарадват всичките си роднини и близки. за Коледа. През миналата година акцентът бяха модните артикули. Данните на платформата сочат още, че търсенето в категория „Eлектроника“ през ноември 2019 г. нараства с 41%, в сравнение с октомври, на модни артикули с 58%, а с 46% се е повишил интересът към предлаганите стоки за дома. Продаващите също са били по-активни и са публикували с 34% повече обяви за телефони, таблети и други устройства, с 32% повече са офертите за дрехи и аксесоари, както и с 28% повече обяви за декорации на дома. Очакваме през декември 2019 г. да регистрираме ръст в категориите „Мода“, „Почивки“, „Електроника“, „Дом и градина“, прогнозира Нора Кальонска, мениджър в онлайн платформата. Според проучването относно нагласите на потребителите за празничното пазаруване, 49% ще отделят средства за да зарадват до 5 човека от близкото си обкръжение. От всички запитани 61% са посочили, че планират да комбинират онлайн пазаруване с ходене по магазините. Само от моловете ще пазаруват около една десета от анкетираните. Сега срещу 53 на сто през миналата година. Българите, решилите все пак ще посрещнат празниците далеч от дома, предпочитат да наемат къщи на село или планина. Последните 3 месеца се отбелязва ръст от 137% в търсенето на селски къщи и 112% в търсенето на варианти за почивки в планината.", "date": "2019.12.12", "title": "Всеки втори ще даде до 200 лв. за коледни подаръци"}
{"url": "https://www.monitor.bg:443/bg/a/view/zlatnite-momicheta-pomagat-na-jivotni-s-unikalen-kalendar-snimki-183250", "text": "Златните момичета на България заснеха най-забавната си и благородна фотосесия, с която ще помогнат на бездомните животни. Талантливите гимнастички от националните ни отбори във всички възрасти позираха пред обектива на Петър Пешев за традиционния благотворителен календар на Fibank, чиято тема тази година е „Къде е моят приятел?“. Цената му е 10 лева, а в края на акцията през февруари банката ще удвои събраната сума и средствата ще отидат за приюта Animal Rescue в София. Именно с животните от него се снимаха гимнастичките. „В приюта животните са прекрасно обгрижвани, но аз толкова си харесах котето Зори, че бях на косъм да го взема. Рискувах обаче да ме изгонят от вкъщи – призна през смях Невяна Владинова. - С приятеля ми отглеждаме куче, игуана и рибки, във вилата му край София имаме още едно куче, а родителите ми в Плевен се грижат за хъски и отскоро за едно спасено от улицата коте.“ Председателят на федерацията Илиана Раева разказа, че самата тя има пет кучета, а треньорката на ансамбъла Весела Димитрова не тръгвала никъде без кученцето си в чантата. „Така че няма по-подходящи лица от моите момичета за календара, който се получи като истинско произведение на изкуството. Тъй като познавам много добре всяка от състезателките, мога да ви уверя, че фотографиите са успели да уловят същността и душата на всяка от тях“, каза Раева.", "date": "2019.12.12", "title": "Златните момичета помагат на животни с уникален календар (СНИМКИ)"}
{"url": "https://www.monitor.bg:443/bg/a/view/mvr-i-praktiker-razdavat-podaryci-na-decata-na-zaginali-i-postradali-policai-183253", "text": "Министерството на вътрешните работи и Видеолукс холдинг – собственик на веригите от магазини \"Практикер\" и \"Технополис\", раздадоха подаръци на децата на загинали и пострадали полицаи и пожарникари на уютна церемония днес. 94 деца, подкрепяни тази година от Благотворителната кампания на МВР, получиха за Коледа по 900 лева, както и ваучери на обща стойност 1000 лева от дългогодишните поддръжници на инициативата „Технополис“ и „Билла България“ „Подкрепата помежду ни прави всички ни по силни пред предизвикателствата на живота. Общата ни каузата е да се чувствате сигурни и да знаете, че сте и винаги ще бъдете част от голямото семейство на МВР“. С тези думи министърът на вътрешните работи Младен Маринов посрещна на предколедно тържество повече от 50 деца от цялата страна. Събитието бе организирано в рамките на Националната благотворителна кампания за подпомагане децата на загиналите и пострадалите при изпълнение на служебните задължения служители от системата на МВР. Пред своите гости министър Маринов представи клипа на Коледната кампания за 2019 г., изработен от Пресцентъра на МВР. Той отправи и специална благодарност към своите служители, участващи в Комисията, ангажирана с реализиране на благотворителната инициатива в името на по-успешното и уверено бъдеще на децата на колегите, които загубихме, но които ни завещаха пример за професионална чест и достойнство. Министър Маринов заедно с верния приятел и поддръжник на благотворителната кампания от самото й начало Тодор Белчев - председател на Съвета на директорите на „Видеолукс холдинг“, раздаде на децата подаръците, подготвени тази година за тях. Ваучери на стойност 850 лева и други изненади осигуриха Технополис и Практикер. За поредна година кампанията на МВР получи подкрепата и на „БИЛА - България“, които дариха ваучери на стойност 150 лева. На предколедното събиране, организирано съвместно от МВР и Технополис, присъстваха заместник-министър Милко Бернер, главният секретар на МВР главен комисар Ивайло Иванов, заместникът му главен комисар Георги Арабаджиев, директорите на главните дирекции „Национална полиция“ и „Пожарна безопасност и защита на населението“ главните комисари Христо Терзийски и Николай Николов, административният секретар на МВР Бойко Славчев, директори на административни дирекции в МВР. В 16-ата за благотворителната кампания година участват 94 деца от цялата страна (София и областите Благоевград, Бургас, Варна, Велико Търново, Враца, Видин, Добрич, Кърджали, Кюстендил, Монтана, Пазарджик, Перник, Плевен, Пловдив, Разград, Русе, Сливен, Смолян, София-област, Стара Загора, Търговище, Хасково, Шумен). През 2019 г., с помощта на всички дарители и на служителите на МВР, които ежемесечно даряват средства от заплатите си, министерството оказа финансова подкрепа на 11 зрелостници, които получиха по 700 лева за абитуриентските си балове, а по 700 лева бяха преведени на всички 94 деца за началото на учебната и на академичната година. За семействата МВР организира и седемдневни безплатни ваканции МВР в базите на ведомството в Несебър, Созопол и Долна баня. В навечерието на Коледа, по сметките, открити в ДСК, на подпомаганите 94 деца, бяха преведени по 900 лева. Средствата се набират целогодишно чрез изпращане на sms на номер 1866 за абонатите на А1, Telenor и Vivacom или чрез гласово обаждане на 090051866 за абонатите на Vivacom. Цената на краткото съобщение е 1 лв. (без ДДС), а на гласовото обаждане - 0.99 лв. (без ДДС). Средства могат да се прeвеждат и по единната банкова сметка с IBAN: BG71 BNBG 9661 3000 1462 01, BIC: BNBG BGSD, Българска Народна Банка, Централно управление. Натрупаните суми се разпределят между семействата на пострадали и загинали по време на изпълнение на служебните задължения служители от системата на МВР.", "date": "2019.12.12", "title": "МВР и \"Практикер\" раздават подаръци на децата на загинали и пострадали полицаи (ОБНОВЕНА)"}
{"url": "https://www.monitor.bg:443/bg/a/view/within-temptation-sa-tretijat-hedlajner-na-midalidare-rock-183242", "text": "Третият хедлайнер на фестивала Midalidare Rock е една от най-актуалните рок и метъл групи, които пристигат непосредствено след като бяха хедлайнери на легендарния Wacken Open Air - Within Temptation. Предвождани от Шарън ден Адел, която два пъти е била избирана за „Рок богиня на годината” на наградите на Loudwire, холандците ще се качат на сцената на 18 юли. Група е създадена през 1996 г., а стилът им в началото е определян като симфоничен или готик метъл, за да достигне до сегашното си рок звучене с най-новия им албум Resist, издаден на 1 февруари тази година. Бандата има продадени над 3.5 милиона копия в целия свят. Добиват световната си слава със сингъла Ice Queen, а парчето им All I need беше част от саундтрака на сериала „Дневниците на вампира“, в който участва актрисата с български корени, Нина Добрев. Един от последните хитове на бандата е парчето с вокала на Papa Roach, Джейкъби Шадикс (който пък ще забие с бандата си в София на 2 март). От днес в продажба са и еднодневни билети за фестивала. За 17 юли, когато хедлайнер ще са Running Wild, цената е 60 лева. Същата е и за следващия фестивален ден, когато хедлайнер ще са Within Temptation. За закриващата вечер, когато на сцената на Midalidare Rock ще излязат легендите Judas Priest, билетите са по 80 лева. Тридневните билети от днес са на цена от 120 лева. Деца до 12 години влизат безплатно!", "date": "2019.12.12", "title": "Within Temptation са третият хедлайнер на  Midalidare Rock"}
{"url": "https://www.monitor.bg:443/bg/a/view/zadyrjaha-chetirima-s-kolekcii-ot-detsko-porno-183246", "text": "Четирима мъже са задържани при спецоперация на отдел „Киберпрестъпност“ в ГДБОП. На компютърните им системи са открити колекции от огромно количество видео файлове и изображения, съдържащи сексуални извращения с деца. Специализираната операция по противодействието на онлайн сексуалната експлоатация на деца е проведена през изминалата седмица. Действията по разследването са осъществени от служители на отдел „Киберпрестъпност“ при ГДБОП. В хода на акцията са установени и задържани четирима мъже, които споделяли в мрежата материали, съдържащи брутални сцени на сексуално насилие на деца. При претърсванията на обитаваните от тях жилища, антимафиотите открили на компютърните им системи колекции от огромно количество видео файлове и изображения, съдържащи сексуални извращения с деца – от новородени до 12 години. Задържаните са на възраст от 28 до 56 години. Работата по документирането на престъпната им дейност продължава в рамките на образуваните досъдебни производства.", "date": "2019.12.12", "title": "Задържаха четирима пускали детско порно в нета"}
{"url": "https://www.monitor.bg:443/bg/a/view/rajna-kabaivanska-i-ivajlo-zahariev-s-priz-bg-modna-ikona-2019-vijte-vsi-ch-ki-nagradeni-183248", "text": "Академията за мода за поредна година награди най-стилните популярни българи. Оперната прима Райна Кабаиванска, поп певицата Поли Генова, Васил Петров и актьорът Ивайло Захариев са носителите на приза в категория „Изкуство“. Лекоатлетката Ивет Лалова е отличена в категория „Спорт“, телевизионната водеща Цветанка Ризова в \"Медии\", а Бояна Шарлопова - в „Бизнес“. Отличията връчиха предишни носители на приза „БГ модна икона“ - Ива Екимова, Юлияна Дончева, Мая Антова, Валерия Велева, Йоана Буковска-Давидова и Капка Амзина. както и за осмислянето на единството между вътрешната и външната красота, между професионалния успех и стила на обличане. Вярвам, че победителите за 2019 година ще се присъединят към трите главни социални каузи на Академията за мода – подкрепата на младите дизайнери и студентите по мода, отстояването на ценностите на етичната и устойчива мода, и безмилостната борба с фалшивите знаменитости, кича и безвкусицата. Вярвам, че заедно ще дадем своя принос за един по-човечен, по-морален и по-красив свят!”, изтъкна в началото на церемонията проф. Любомир Стойков. В ревю-спектакъла на Академията за мода преди официалната церемония новите си колекции представиха дизайнерите Радослава Лазарова, Христо Чучев и Поля Кинова, Диляна Матеева и други. Сред гостите, които присъстваха на събитието, са Мария Гроздева, Есил Дюран, Венета Райкова, Цвети Радойчева и други.", "date": "2019.12.12", "title": "Райна Кабаиванска и Ивайло Захариев с приз „БГ модна икона 2019“ (ВИЖТЕ ВСИЧКИ НАГРАДЕНИ) "}
{"url": "https://www.monitor.bg:443/bg/a/view/otkriha-barelef-na-legenda-vyv-fotojurnalistikata-v-haskovo-183249", "text": "Паметна плоча на доайена на фотожурналистиката Карекин Карекинян откриха в Хасково. Идеята да бъде поставен възпоменателен знак на бай Каро, както всички наричаха известния хасковски фоторепортер, обедини журналистите от Хасково. Каузата беше подкрепена от общината и много роднини, близки и приятели на твореца. Средствата за изработването и поставянето на барелефа са 6000 лева, като половината от тях осигури община Хасково. Останалите бяха събрани от дарения. Председателят на СБЖ Николай Грудев благодари на колегите си за съпричастността, на община Хасково за съдействието и на всички дарители за подкрепата. Паметната плоча е дело на известния местен творец  Господин Тенев-Гуспата. Импровизираната церемония уважиха кметът на Хасково Станислав Дечев, зам.кметът Мария Вълчева, областният управител на Хасково д-р Стефка Здравкова, колеги, приятели, представители на културни институции, както и роднини на Карекинян. Бай Каро почина през 2015 година, след повече от 60 години служба зад обектива. През 2014-а още ходеше на събития, въпреки достолепната си възраст. Той е почетен гражданин на Хасково. Последната му месторабота беше във в. „Хасковска Марица“. Паметната плоча е поставена на сградата, където е сегашната редакцията на изданието. Карекин Карекинян е носител на титлата фотограф-художник на АФИАП. Негови кадри са били публикувани в много от световните агенции. Една от паметните случки на бай Каро е свързана с Тодор Живков. При посещение на бившия Първи в овцеферма в Хасково, той позирал на Карекинян цели 10 минути с агне в ръце. „Хайде бе, момче, снимай че вече ми омаляха ръцете и ще изпусна агнето“, възкликнал премалелия Тато.         ", "date": "2019.12.12", "title": "Откриха барелеф на легенда във фотожурналистиката в Хасково"}
{"url": "https://www.monitor.bg:443/bg/a/view/robyrt-dauni-djuniyr-zapisa-specialno-obryshtenie-kym-bg-zritelite-video-183254", "text": "Холивудската звезда Робърт Дауни Джуниър изпрати специални видео обръщение към феновете си в България. Екранният Тони Старк приветства зрителите у нас, като ги призова да гледат новият му филм „Доктор Дулитъл“, в който той играе прочутия ветеринар, който говори с животните. намигва Дауни Джуниър в 35-секундния клип. „Доктор Дулитъл“ ще направи премиерата си у нас на 17 януари. Сюжетът ще се фокусира около мисията на д-р Дулитъл в джунглата, в рамките на която той ще търси лек за болната кралица. Освен с лъв, в заглавието Дауни Джуниър ще си говори още с папагал, горила, жираф, полярна мечка, гъска, куче и много други. Сред актьорите, които дават гласовете си назаем за филма, са Том Холанд, Селена Гомес, Марион Котияр, Реми Малек, Ема Томпсън, Октавия Спенсър, Джон Сина и др.", "date": "2019.12.12", "title": "Робърт Дауни Джуниър записа специално обръщение към БГ зрителите (ВИДЕО)"}
{"url": "https://www.monitor.bg:443/bg/a/view/razsledvat-salvini-za-zloupotrebi-sys-slujebni-samoleti-i-vertoleti-183255", "text": "Прократурата в Рим е разследвала бившия експремиер, министър на вътрешните работи и лидер на партията „Лига“ Матео Салвини за злоупотреба с държавни въздухоплавателни транспортни средства. Става дума за общо 35 полета със самолети и вертолети на Министерството на вътрешните работи, извършени от юни 2018 г. до септември 2019 г. докато Салвини е бил титуляр на ведомството. Интересното е, че въпросните пътувания вече са били проверени от Сметната палата, която не е открила данъчни или финансови нарушения. Защото за държавните счетоводители ако министърът и сътрудниците му били пътували с обществен въздушен транспорт, то те щели да похарчат за билети същите пари. Магистратите от Рим, които започват разследването си след компроматна дописка срещу Салвини във влиятелния всекидневник „Република“, твърдят, че той бил използвал самолетите най-вече за участия в митинги и сбирки на „Лига“ с цел предизборна пропаганда за произведен в няколко области частичен местен вот. Освен това според прокурорите в мнозинството от случаите министърът прикривал тази чиста проба партийна дейност чрез вписване в документите като причини за полетите на различни събития от живота на вътрешното ведомство - откриване на нови казарми, работни срещи по въпросите на сигурността, награждаване на проявили се в службата полицаи и др.. Но според закона дори и за тези, така да се каже институционални събития, той би трябвало да иска специално разрешение от Парламента за ползване на държавни въздухоплавателни средства– нещо, което не бил сторил нито веднъж. Крайните отговори на въпросите дали Салвини е съгрешил и дали трябва да бъде наказан ще даде нарочният Съд на министрите, който би трябвало да получи тези дни резултатите от разследването на римската прокуратура.", "date": "2019.12.12", "title": "Разследват Салвини за злоупотреби със служебни самолети и вертолети"}
{"url": "https://www.monitor.bg:443/bg/a/view/izpisaha-bebeto-na-naum-shopov-ot-bolnicata-183229", "text": "Най-добрият актьор сред лекарите у нас Наум Шопов-младши прибра приятелката си Теа Минкова и бебето им от родилното. Звездата от „Откраднат живот“ съобщи сам радостната вест, като публикува кадър в социалните мрежи. Младите родители не забравиха да благодарят на д-р Коновалова и целия екип за „отношението, вниманието и цялото спокойствие“. написа гордата майка преди дни. Припомняме, че първородната дъщеричка на Шопов-младши и Минкова се роди на 5 декември. Момиченцето носи името Амая.", "date": "2019.12.12", "title": "Изписаха бебето на Наум Шопов от болницата"}
{"url": "https://www.monitor.bg:443/bg/a/view/obshtina-dava-hrana-za-praznicite-na-socialno-slabi-183233", "text": "Пакети с продукти от първа необходимост ще получат за коледните и новогодишните празници 1069 жители на Пещера, Радилово и Капитан Димитриево. Хранителните помощи са закупени от бюджета на община Пещера за 2019 година и са предназначени за нуждаещите се. Пакетите са раздадени в клуба на пенсионера, Сдружение \"Диабет - Пещера\", Съюза на инвалидите в града и Сдружение \"Вяра\". \"За първи път членуващите в тези клубове ще получат подобен вид подкрепа за наближаващите празници\", заявяват от общината.", "date": "2019.12.12", "title": "Пещера раздава храна на 1069 социално слаби за празниците"}
{"url": "https://www.monitor.bg:443/bg/a/view/sled-insulta-katrin-deniov-se-pribra-vkyshti-183238", "text": "Актрисата Катрин Деньов се е прибрала в дома си в Париж след прекарания инсулт и си почива, преди да продължи снимките за новия си филм. След престоя си в болницата Деньов е постъпила в рехабилитационен център. Оттам са я изписали миналата седмица. Няколко души са съобщили, че са я видели в квартала Сен-Жермен-де-Пре във френската столица, където живее. Един от актьорите във филма \"Приживе\" на Еманюел Берко, в който 76-годишната Катрин се снимаше, когато получи инсулт в началото на ноември, е казал, че работата по него по план трябва да приключи до края на годината. Когато стана известно, че звездата е получила исхемичен инсулт, беше обявено, че последиците от него са \"доста ограничени\" и не засягат двигателните функции.", "date": "2019.12.12", "title": "След инсулта: Катрин Деньов се прибра вкъщи"}
{"url": "https://www.monitor.bg:443/bg/a/view/britanski-medii-ruski-samoletonosach-gori-183237", "text": "На борда на единствения руски самолетоносач „Адмирал Кузнецов” избухна пожар по време на ремонтни дейности на пристанище в Мурманск, писаха  . По първоначални данни са ранени 6 души, а трима са изчезнали. Според аварийните служби пожарът е възникнал по време на ремонтните дейности на борда на самолетоносача. Гасенето се извършва с помощта на пожарогасители с пяна. Запалило се е дизеловото гориво в резервовар на кораба. В овладяването на огъня участват и моряци от руските военноморски сили.    ", "date": "2019.12.12", "title": "Британски медии: Руски самолетоносач гори (ВИДЕО)"}
{"url": "https://www.monitor.bg:443/bg/a/view/izbraha-bad-guy-na-bili-ajlish-za-pesen-na-godinata-ch-ujte-ja-tuk-183232", "text": "Младата сензация Били Айлиш оглави класацията за песен на годината на сп. \"Билборд\" с Bad Guy. Най-добрите парчета за вече отминаващата 2019-а бяха избрани с помощта на анкета. На второ място в класацията се нарежда е Truth Hurts\"на Лизо, а бронзовият медал е за Sucker на братята Джонас. Топ 5 се допълва от Old Town Road на Lil Nas X и Били Рей Сайръс и Con Altura на Росалия и Джей Балвин. В челната десетка влизат A Lot на рапъра 21 Savage, \"Circles\" на Пост Малоун, Harmony Hall на Vampire Weekend, Break Up With Your Girlfriend, I'm Bored на Ариана Гранде и Cruel Summer на Тейлър Суифт. В началото на седмицата Thank U, Next на Гранде оглави класацията за най-добрите албуми на годината на сп. \"Билборд\".", "date": "2019.12.12", "title": "Избраха Bad Guy на Били Айлиш за песен на годината (ЧУЙТЕ Я ТУК)"}
{"url": "https://www.monitor.bg:443/bg/a/view/rabotodatelite-otnovo-protiv-uvelichenieto-na-minimalnata-zaplata-183236", "text": "Съюзът на стопанската инициатива е против увеличението на минималната работна заплата. Четири от работодателските организации пък не присъстваха на Националният съвет по тристранно сътрудничество. Не се постигна единодушна подкрепа за увеличаване на минималната заплата. Това съобщи вицепремиерът Марияна Николова, която е и председател на съвета. Синдикатите са подкрепили увеличението на минималната работна заплата от 560 лв. на 610 лв. от 1 януари. Тези мерки бяха заложени в Закона за държавния бюджет за 2020 г., който миналата седмица бе окончателно приет от Народното събрание.Проектът предвижда минималното възнаграждение да стане 610 лева от 1 януари 2020 година. Предлага се минималната часова работна заплата да стане 3,66 лв. при нормална продължителност на работното време 8 часа и при 5-дневна работна седмица. Правителството предлага увеличаване на минималната работна заплата с 8,9 на сто - от 560 лв. на 610 лв., като считаме, че това отговаря на устойчивия ръст на икономиката и на условията на високо търсене на труд и повишаването на доходите, каза социалният министър Деница Сачева. Тя допълни, че предложението ще помогне за това да се стимулира активността на пазара на работната сила, ще допринесе за нарастване на доходите на най-нискодоходните групи на заетите и ще намали неравенството в доходите и бедността, ще се повиши покупателната способност и жизненото равнището на населението. Според Ваня Григорова е необходимо да се предприемат допълнителни мерки за обединяване на работниците, така че те да имат възможност да извоюват на работните си места по-високи заплати.По думите й това, което КТ \"Подкрепа\" направи през последния месец с протестите на социалните работници и на работещите в БАБХ, е било илюстрация на това, което трябва да правят работниците по работните си места. Мариана Николова пък,заяви че е изпратила писма до социалното министерство, касата и НОИ с въпроси, какво ще се предприеме за да се разреши проблемът с болничните. Социалния министър Деница Сачева пък разясни, че тепърва ще се правят анализи и ще се предложат мерки до един месец след обнародването на закона, както е записано в него.", "date": "2019.12.12", "title": "Работодателите отново против увеличението на минималната заплата"}
{"url": "https://www.monitor.bg:443/bg/a/view/sydyt-potvyrdi-globa-za-nelegalen-magazin-za-meso-v-maze-183245", "text": "Пазарджишкият Административен съд е потвърдил глоба в размер на 1500 лв. на търговец от Велинград, който продавал свинско месо в мръсно мазе на местна къща. Нелегалният продавач бил спипан от инспектори от Областната дирекция по храните в Пазарджик. За да докажат нерегламентираната търговия един от контрольорите се представил за купувач и си взел свински мръвки от мазето, а последвалата проверка установила в избата над 420 кг трупно месо и части и вътрешности. Инспекторите намерили и ченгели, на които се окачвали заколените животни, два фризера и маркучи. Хигиената е била на много ниско ниво. Избеното помещение било с неизмазани стени и таван (във вид на груб строеж), мръсно (с натрупване на нагар от мръсотия по пода, стените и тавана), канализационните отвори на пода били без капаци, налични били много ненужни вещи (бидони, кашони и др.) Пред магистратите собственикът на нелегалния магазин твърди, че въпросното месо било дарено, а не продадено и не е вземал никакви пари, но въпреки оправданията му административните съдии потвърдиха паричната санкция, наложена от инспекторите по храните.", "date": "2019.12.12", "title": "Съдът потвърди глоба за нелегален магазин за месо в мазе"}
{"url": "https://www.monitor.bg:443/bg/a/view/razsledvat-bolnicata-v-haskovo-za-mnimo-postavjane-na-stentove-183240", "text": "МБАЛ-Хасково се разследва от прокурори за злоупотреба със стентове за пациенти и източване на здравната каса, съобщиха от Апелтивната рокуратура в Пловдив. От ръководството на здравното заведение в Хасково отказаха да коментират преди края на проверката. Според Районната прокуратура в Хасково има съставени много документи с невярно съдържание. Има отчитане на извършени съмнителни дейности по клинична пътека. Така е дадена възможност на МБАЛ - Хасково АД да придобие неправомерни суми от бюджета на НЗОК. Досъдебното производство е било образувано след сигнал от хасковското подразделение на ДАНС. В него са описани извършени злоупотреби при усвояване на средства от бюджета на НЗОК чрез използването на документи с невярно съдържание и деклариране на неверни обстоятелства от страна на лекари от Инвазивното отделение към МБАЛ - Хасково АД. Фалшифицирани са документи и отчети на използвани консумативи и медицински изделия. Става въпрос за инвазивни кардиологични операции. Разследват се лекари от инвазивното отделение за фалшифициране на документи за поставени стентове на пациенти, които в действителност не са поставени. При извършено претърсване и изземване в МБАЛ - Хасково АД , са били открити и иззети 23 броя медицински изделия „Интракоронарен стент“, запечатани в алуминиеви опаковки. За разследващите това е основание да се предположи, че стентовете са били отчетени като реално използвани. Така МБАЛ-Хасково е получила незаработени средства за скъпи медицински интервенции, които са й билиплатени от Здравната каса. Работата по случая продължава като предстои да бъдат изискани документи, както от МБАЛ - Хасково АД, така и от РЗОК-Хасково. Ще бъдат проведени разпити на свидетели и при необходимост да бъдат назначени експертизи, казват още от Апелативната прокуратура в Пловдив. „Няма да коментирам преди компетентните органи да приключат проверката си“, каза шефът на МБАЛ Хасково д-р Георги Гелов.", "date": "2019.12.12", "title": "Разследват болницата в Хасково за измама с поставяне на стентове"}
{"url": "https://www.monitor.bg:443/bg/a/view/rekultivirat-staroto-smetishte-v-pazardjik-183241", "text": "Стартира проект за закриване и рекултивация на съществуващо старо депо за отпадъци на община Пазарджик в землището на с. Алеко Константиново.  Площта за оформяне на рекултивационната повърхност на старото депо е 95 336 кв. метра, като депото е в експлоатация от 1962г.  до ноември 2017г. Кметът на община Пазарджик Тодор Попов заяви, че настоящият проект ще допринесе за намаляване отрицателното въздействие върху околната среда от дейностите по третиране и обезвреждане на отпадъците. В съседство вече се изгражда компостиращата и сепариращата инсталация към новото сметище, а с изграждането на Пречиствателна станция цикълът ще бъде напълно затворен. Кметът благодари на всички партньори на общината, които са участници в проектите по сметището и като цел постави изграждането на втора клетка на депото, която вероятно ще бъде започната в близките години. Проектът за рекултивация ще се изпълни на пет основни етапа – подготвителни работи включващи трасиране, оформяне на временен път за достъп до обекта, от пътя Пазарджик – Пещера, над площите за разполагане на инсталациите за предварително третиране и компостиране на отпадъци, изграждане на съоръжения за отвеждане на повърхностни и инфилтратни води (изграждане на дренажна канавка за събиране на филтрационни води и доизграждане на система за събирането им и на охранни канавки за прекъсване притока на отточни води от съседни терени); предепониране на отпадъци и др, като биологичната рекултивация с предвидените почвообработка, минерално торене и засяване на семената, и отгледни грижи до третата година е последният етап. Ще бъде изградена  система за улавяне и събиране на филтрационни води от тялото на депото. По данни от геодезическото заснемане (м. януари 2019 год.) количеството отпадъци за предепониране се определя на 100 000 m3. Предепонирането на отпадъци включва: изкоп с натоварване на транспорт, на отпадъците на 1 км, разриване на пластове е дебелина 60 см, уплътняване с булдозер и т.н.  ", "date": "2019.12.12", "title": "Рекултивират старото сметище в Пазарджик"}
{"url": "https://www.monitor.bg:443/bg/a/view/izvestni-aktiori-shte-vodjat-ceremonijata-sportist-na-godinata-183244", "text": "Най-добрите 10 спортисти на България за 2019 година вече са ясни. Имената им бяха съобщени по азбучен ред, като победителят ще бъде обявен на специална церемония на 19 декември. Финалистите са: Алберт Попов (ски - алпийски дисциплини), Божидар Андреев (вдигане на тежести), Боряна Калейн (художествена гимнастика), Владимир Илиев (биатлон), Григор Димитров (тенис), Ивет Лалова (лека атлетика), Кубрат Пулев (бокс), Мария Оряшкова (самбо), Радослав Панталеев (бокс) и Тайбе Юсеин (борба). 62-ото издание на церемонията ще се проведе в обновената \"Асикс Арена\", а водещи ще са неотразимата Мария Силвестър и известният актьор Захари Бахаров. На сцената ще им партнират женският народен хор \"Космически гласове\", една от най-талантливите български цигуларки Зорница Иларионова, чаровната пианистка Мария Каракушева и електронният артист Иван Шопов (COOH). При награждаването ще бъдат обявени и най-добрите отбор, и спортист с увреждания, както и победителят за треньор на годината. Според 36-ата анкета на вестник \"Труд\", петимата финалисти: Весела Димитрова (художествена гимнастика), Иван Иванов (вдигане на тежести), Мартин Стоев (волейбол), Николай Захаров (биатлон) и Петър Касабов (борба). В челната петица при отборите се нареждат: ПФК \"Лудогорец\" (футбол), ВК \"Марица\" Пловдив (волейбол), Национален ансамбъл (художествена гимнастика), Национален отбор - юноши до 17 г. (волейбол) и Национален отбор - жени до 20 г. (баскетбол). Първите пет атлета за \"Спортист с увреждания\" са: Денислав Коджабашев (тенис на маса), Мартин Христов (лека атлетика), Николай Ваклинов (баскетбол на колички), Ружди Ружди (лека атлетика) и Християн Стоянов (лека атлетика). За първата \"Награда на публиката\" в историята на анкетата ще се съревновават: Ая Митева (конен спорт – прескачане на препятствия), Божидар Андреев (вдигане на тежести), Владимир Илиев (биатлон), Ивет Лалова (лека атлетика) и Кубрат Пулев (бокс). В анкетата \"Спортист на годината\" своя вот дадоха 137 действащи спортни журналисти, а тазгодишното събитие ще бъде посветено на олимпийските идеали за обединение, солидарност и баланс между физиката и духа, а легендарни олимпийски шампиони ще връчат статуетките на тазгодишните призьори. По традиция церемонията ще бъде излъчена на живо по БНТ 1, БНТ 3 и в ефира на националното Дарик радио.", "date": "2019.12.12", "title": "Известни актьори ще водят церемонията \"Спортист на годината\""}
{"url": "https://www.monitor.bg:443/bg/a/view/nzok-otpuska-bezplatno-samo-2-lekarstva-za-zaboljavane-183218", "text": "Националната здравноосигурителна каса ще отпуска безплатно или с намаление за пациентите само по две лекарства за едно заболяване от 2020 година. Това става ясно от проета на Националния рамков договор. Ограничението ще влезе в сила, ако той бъде подписан. „Договорените в него текстове ограничават правото ни да лекуваме хронично болните съгласно ръководствата за поведение, ще доведат до повишени разходи на болните за изписване на рецепти и закупуване на лекарства. Като резултат контролът на хроничните заболявания ще се влоши, за част от хората – необратимо. Това заявиха в отворено писмо общопрактикуващите лекари от София – област.  Съгласно промените в чл. 49 и чл. 67 се ограничава възможността гражданите на България да получат адекватно лечение за хроничните си заболявания, частично заплатено от осигурителния фонд. За всяко заболяване ще можем да изписваме не повече от 3 препарата, а когато се използват комбинирани лекарствени продукти – не повече от 2 медикамента. Нещо повече, НЗОК ще заплаща на аптеката не повече от 1 комбиниран лекарствен продукт”, заявяват лекарите в писмото. Според тях това означава, че тежки заболявания като диабет, сърдечна недостатъчност, по-тежките форми на хипертония, ще трябва да закупуват по-голямата част от необходимите им медикаменти на свободни цени. За пример те посочват заболяването сърдечна недостатъчност, което е доста често в практиката. Съгласно Европейските ръководства за поведение е необходимо то да се лекува с диуретици, съдоразширяващи медикаменти, АСЕ-инхибитори, медикаменти за намаляване на сърдечната честота и медикаменти за намаляване на съсирването на кръвта. Съгласно проекта за НРД 2020 НЗОК ще поеме частично само 2 от тези 5 основни терапевтични групи, останалите ще се закупуват от осигурените без намаление. Подобно е и при лечението на заболяването захарен диабет. „Съвременните ръководства за поведение препоръчват включване на медикаменти от различни групи, действащи на различни нива, с цел да се постигне максимално добър контрол на заболяването и да се отложи максимално развитието на усложнения. В условията на НРД 2020 това няма да бъде възможно, т.к. само един комбиниран препарат ще изчерпи записаните в НРД възможности за лечение, заявяват общопрактикуващите лекари. - Нещо повече, съгласно чл. 52 за рецепти болните хора ще трябва да ни посещават няколко пъти в месеца, защото се отнема съществуващата сега възможност на една рецепта или един отрязък да се изпишат лекарства за повече от 30 дни, които да се компенсират при следващото изписване. Например ако лекарството е за 20 дни, не можем да изпишем на тримесечна рецепта 2-1-2 опаковки (което е възможно по наредба 4). В този случай пациентът трябва да идва за рецепта тогава, когато свърши всички изписани медикаменти, т.е. на 40-ия ден в нашия пример. Ние, общопрактикуващите лекари, които ежедневно се грижим за хронично болните пациенти, сме сериозно обезпокоени от публикуваните договорености в проекта за НРД 2020 г. Нещо повече, дори и при отказ на Събора на БЛС да подпише НРД, тези текстове вероятно ще залегнат в правилата за работа през 2020 г, които ще определи НЗОК. Цитираните промени в реда на изписване на медикаменти на хронично болните целят само икономии за НЗОК и показват безсилието на осигурителната институция и Министерство на здравеопазването да гарантират дори сегашното минимално ниво на домашно лечение на хроничните заболявания и ще увеличат разходите за хоспитализации”, прогнозират медиците.", "date": "2019.12.12", "title": "НЗОК отпуска безплатно само 2 лекарства за заболяване "}
{"url": "https://www.monitor.bg:443/bg/a/view/basketbolnijat-beroe-s-novo-amerikansko-popylnenie-183219", "text": "След като се раздели по взаимно съгласие с Реджър Дауъл, баскетболният \"Берое\" привлича нов играч. Това е 27-годишният американец Зак Монаган. Той е висок 188 см и играе на поста гард. Монаган е роден в Палатин, щата Илинойс и завършва гимназия в родния си град. Като колежанин първо се подвизава в тима на Университета на Южна Дакота, след което играе 3 години за \"Минесота Стейт\". Американецът има 100 мача за тима от Минесота, в които играе средно по 32.7 минути на мач и отбелязва по 14.3 точки. Зак записва и важните за неговия пост 7.3 асистенции. През 2015 година 27-годишният гард е част от драфта на НБА, но не е избран, след което се отправя към Европа.  През последните 4 сезона Монаган играе за втородивизионния испански \"Лейма Баскет Коруня\", а през кампанията 2017/2018 за кратко е част и от елитния белгийски \"Лимбург Юнайтед\". За тима от испанската втора дивизия Зак Монаган изиграва повече от 130 мача, в които бележи близо 1 500 точки и записва над 600 асистенции. За последно американецът е бил в G Лигата в САЩ, но не е записал участие. Очаква се Зак Монаган да пристигне в България днес. Ако премине медицинските прегледи, американският плеймейкър може да дебютира за \"Берое\" още в събота срещу Ямбол от 18 часа в Общинската спортна зала в Стара Загора.", "date": "2019.12.12", "title": "Баскетболният \"Берое\" с ново американско попълнение"}
{"url": "https://www.monitor.bg:443/bg/a/view/borisov-pred-stoltenberg-bylgarija-e-otgovoren-syuznik-na-nato-183221", "text": "България е отговорен съюзник на НАТО. Това е заявил премиерът Бойко Борисов по време на срещата си с генералния секретар на НАТО Йенс Столтенберг в Брюксел, съобщиха от пресцентъра на кабинета. В началото на разговора Борисов подчертал, че единството на НАТО и силата на връзката между Европа и Северна Америка са ключови, за да се справим с предизвикателствата и заплахите за сигурността. По думите му 70 г. след създаването си, Алиансът се е доказал като най-успешния съюз в историята. „Различията в НАТО не ни притесняват, защото това е нормално за съюз от демократични държави. Това обогатява допълнително организацията“, посочил още премиерът и добавил, че България остава силно ангажиран и отговорен съюзник. „Изпълняваме ангажимента за повишаване на инвестициите в отбраната. Тази година отделяме над 3% от БВП за отбрана. Бюджетът за сектора през 2020 г. отново ще бъде висок“, отбелязал премиерът. В хода на срещата било подчертана и важността на сътрудничеството между Алианса и ЕС. „НАТО е основата на колективната отбрана в Европа. Засилването на отбранителния потенциал на Европа не може да става в конкуренция с НАТО“, добавил още Борисов. След това Борисов написа в профила си във Фейсбук, че отделяме над 3% от БВП за отбрана, което пък ни нареждал на второ място в НАТО след САЩ. След срещата Борисов и Столтенберг дадоха общи изявления. На него Борисов изтъкна, че от констатации на Столтенберг и на неговите екипи ставало ясно,че благодарение на договора за добросъседство между България и Северна Македония, Скопие можело да стане член на НАТО. След това се върна назад в историята, като припомни как в началото отказвал да увеличава средствата за отбрана, тъй като сме имали да плащаме за турските реактори, за фалиралата КТБ, за американските централи и дефицитите в бюджета. По думите му това били със сигурност над 7-8млрд. лв. „Тогава казах, че последното за което ще мислим е да се въоръжаваме“, добави той. След това, обаче отбеляза, че с повишаването на БВП-то на страната и с това, че икономиката заработила в пъти по- добре сме си позволили да отделяме пари за армията. „Не само да увеличаваме заплати и ремонтирахме казармата, но си позволихме да купим най-хубавите самолети F-16 block 70”, добави Борисов. След това обяви, че, ако бюджета продължи да е на излишък ще продължим да модернизираме армията и отбеляза, че не трябвало само да се съсредоточаваме във военновъздушните сили, където отишли 90% от парите , но трябвало да се насочим и върху военноморския флот. Премиерът припомни, че преди дни България е ратифицирала договор за закупуването на два миночистача от Холандия на много изгодни цени. След това отбеляза, че  Норвегия освобождавала от въоръжение своя подводница и каза, че помолил Столтенберг, а преди няколко дни адмирала командващ самолетоносача Хари Труман да постигнем подобна цена. „Знаете, че единствената наша подводница вече е пратихме в музея“, добави Борисов. Той също отбеляза, че трябва да обърнем внимание и на сухопътните войски, като изрази своето възхищение към българските сержанти и офицери, които са на мисии по света. „Те допринасят България да е от най- надеждните съюзници в НАТО“, изтъкна Борисов. „Адмирал Петър, командващия на самолетоносача Хари Труман, поне десет пъти отправи поздрави за него и каза какви добри адмирали и.. Варна си я спомняше.. и с такива детайли и подробности можеше за рекламен агент да стане“, пошегува се Борисов. По темата за индустриалното сътрудничеството Борисов изтъкна колко много инвеститори сме завели в завода в Търговище и Авионамс. По думите на премиера втората точка била диалог с Русия , именно за това сме работили толкова активно за съвместния проект за атомната централа на Белене и Балкански поток. „Това го знаят НАТО, Белия дом и ЕС, нищо тайно или скрито не правим“, даде да се разбере Борисов и добави, че това бил баланса, който давал възможност на България да играя ключова роля в региона и в Черно море. По въпроса са подписаното споразумение с президента на САЩ Доналд Тръмп за координационния център във Варна премиерът се надява да срещне подкрепа в НАТО. След това дебело подчерта, че фукнцията на този център е само възпираща. „Въоръжаваме се, за да сме силни и да възпираме всеки мерак към нашата територия или съюз\", добави той. По думите му, България никога не се е стремяла да бъде по-важна от други държави и тя не можела да замести Турция, защото тя държала пролива и била на два континента. Той даде да се разбере, че дипломацията и мира били винаги целите, защото в днешно време не се знаело, дали ще има победители от една съвременна война. След това изтъкна, че България има нула нелегална миграция и, че турската страна си спазвала на 100% уговорката с нас. По думите му ние не сме имали нито едно нарушение от турска страна и за това не сме наложили санкции. „България се намира на много уязвимо място. Столетия сме страдали от това. За това слагаме дипломация на първо място, а единствения колектив, който може да ни пази е НАТО. Докато има НАТО ще съм сигурен в суверенитета на България, защото ние сме губили суверенитет в историята си“, завърши Борисов.", "date": "2019.12.12", "title": "Борисов пред Столтенберг: България е отговорен съюзник на НАТО (ОБНОВЕНА)"}
{"url": "https://www.monitor.bg:443/bg/a/view/rusija-izgoni-dvama-germanski-diplomati-183220", "text": "Русия обяви, че експулсира двама германски дипломати като ответна мярка на решението на Германия да обяви двама служители на руското посолство в Берлин за персона нон грата след убийството на грузинец в германската столица, което според германските власти е поръчково, предаде АФП. Германският посланик в Москва Геза Андреас фон Гайр е бил извикан тази сутрин в руското министерство на външните работи, където е бил уведомен, че двама служители на посолството на Германия са обявени за персона нон грата и имат срок от 7 дни да напуснат Русия. Руската страна освен това е изразила официален протест срещу неоснователното според нея решение на Германия от 4 декември да експулсира двама руски дипломати. Германия аргументира това свое решение с, по думите й, отказа на Русия да сътрудничи в разследването на убийството, в което според прокуратурата има руска или чеченска връзка, отбелязва Ройтерс.", "date": "2019.12.12", "title": "Русия изгони двама германски дипломати"}
{"url": "https://www.monitor.bg:443/bg/a/view/shegite-na-tatjana-doncheva-peevski-na-vseki-kilometyr-183224", "text": "Тази година хумористичната новогодишна програма по бТВ малко подрани. Скечовете започнаха с известната хумористка Татяна Дончева, която с умопомрачителния си диалект хвърляше брадати лафове по целия конспект. С народняшкия си патос тревненската адвокатка обсъди със самочувствието на голям капацитет избора на нов главен прокурор, избора на шеф на КПКОНПИ, катастрофите по пътищата, разцеплението в групата на БСП, водния режим в Перник, правосъдния министър, Конституцията и свикване на Велико народно събрание. Звучи като: „Сладкарница, книжарница, рибен магазин“, но такава й е стилистиката на Дончева. Бившата адвокатка на „Мултигруп“ и настояща защитничка на олигарсите Баневи винаги е тъкала на много станове в очевиден конфликт на интереси. Затова и преди години бе изхвърлена от БСП, след което набързо се пребоядиса в яростна антисоциалистка. Не се лъжете – зад несложната й „вънкашност“ на бъбрива леля от народа се крие хитра лисица, която е готова да брани интересите на олигархията до последна капка кръв. Такава бе и мисията й в бТВ, макар и маскирана като коледна комедийна програма. Г-жа Дончева трябваше да си каже „урока“, а именно: колко лош е новоизбраният главен прокурор Иван Гешев и колко лош е новият шеф на КПКОНПИ Сотир Цацаров. Хипотеза, която от месеци надълго и нашироко се защитава от медийната империя на олигарси като Иво Прокопиев, Цветан Василев и сие, които контролират фабриката за фалшиви новини. Толкова шампанско и сълзи проляха олигарсите, че всички вече се досетиха – страх ги е от независима прокуратура и от работеща антикорупционна комисия,която може да посегне на най-милото им – тяхното имане. А на въпроса защо парламентарната група на БСП се е разцепила при гласуването в избора на Цацаров за шеф на КПКОНПИ, Дончева смело изстреля: „Не искат да си имат конфликт с Пеевски“. Това е дежурната реплика на олигархията и пропагандните й бойци – Пеевски е виновен за всичко, Пеевски на всеки километър. Какво общо има Делян Пеевски с КПКОНПИ или с БСП? Нищо, разбира се. Въпреки това, ей така между другото, милата леля със симпатичния диалект от тревненския край обвинява, при това напълно безпочвено, че издателят на „Телеграф медиа“ и депутат от опозиционната ДПС имал нещо общо с разцеплението в БСП и с избора нов шеф на КПКОНПИ. Спекулативната хипотеза, разбира се, не бе доразвита, защото дори царицата на логореята Татяна Дончева не може да извади от езиковата си съкровищница доказателства и доводи за нея. Но мухата е пусната, жужи из студиото на бТВ, каца по носа на водещия, той се прави, че не я вижда, а кучетата са разлаяни. Под кучета разбирайте цялата плеяда от „независими“ (ха-ха!) сайтове, които препечатиха под индиго думите на Дончева, сякаш се е произнесъл Международният съд в Хага. С комедийния си талант, адвокатката на Баневи винаги е изпъквала пред рицарите на печалния олигархичен образ, като Огнян Стефанов (агент Академик). Ето например, провинциалната адвокатка на провинциалните олигарси Баневи нарича опитен магистрат като Гешев „фатмак“. Смешното e, че госпожата, която сме виждали в съдебна зала с евтини платнени кецове и невъобразими пеньоари, с каквито застаряващите домакини си гледат турския сериал в 16 часа, си позволи да коментира дори стила на обличане на Иван Гешев. По повод посещението на новоизбрания главен прокурор в Брюксел например, г-жа Дончева подхвърли нещо от сорта на: „няма кой да му каже да си закопчае копчето до горе, да си оправи вратовръзката“. Г-жо Дончева, вие си закопчайте копчето, че станахте за смях!", "date": "2019.12.12", "title": "Шегите на Татяна Дончева: Пеевски на всеки километър"}
{"url": "https://www.monitor.bg:443/bg/a/view/pohotlivijat-harvi-razdava-na-potyrpevshi-ot-sekstormoza-mu-s-25-mln-dolara-183223", "text": "Опозореният холивудски магнат Харви Уайнстийн постигна споразумение на стойност 25 милиона долара с десетки жени, обвинили го в сексуално посегателство. Продуцентът на \"Криминале\" и \"Град на греха\", чийто случай предизвика появата на движението MeToo срещу сексуални престъпления, е изправен пред наказателен процес следващия месец, който може да му донесе доживотен затвор. Изплащането на обезщетения в отделно гражданско дело ще бъде разпределено между повече от 30 актриси и бивши служителки, които съдят 67-годишния продуцент по обвинения, вариращи от сексуален тормоз до изнасилване. Сред обвинителките на Уайнстийн са някои от най-известните актриси в света - Анджелина Джоли, Гуинет Полтроу, Салма Хайек, въпреки че никоя не е част от производството. Уайнстийн няма да се наложи да плаща от собствения си джоб, съобщи новинарският портал TMZ, като сметката ще бъде поета от застрахователи на фалиралото му бивше киностудио The Weinstein Company. Сделката ще трябва да бъде подписана от всички страни и да получи съдебно одобрение, за да удовлетвори почти всеки иск за нарушение, заведено срещу него от 2017 година. Но няколко обвинителки и техните адвокати отказаха сделката. \"Ние планираме силни възражения срещу всяка разпоредба, опитваща се да принуди жертвите да се откажат да търсят отговорност от Харви Уейнстейн за действията му\", заяви адвокат Дъглас Уигдор, който представлява две жени в искове срещу продуцента. Групата за борба със сексуалния тормоз Time's Up, създадена вследствие на обвиненията срещу Уайнстийн, заяви, че се надява, че споразумението ще донесе на жертвите на продуцента \"някакво малко удовлетворение за дълго просрочена справедливост\", но добави, че размерът на обезщетението е недостатъчен. \"Ако това е най-доброто, което жертвите биха могли да получат, системата е разбита\", туитва групата. Една от обвинителки, 50-годишната Катрин Кендъл, каза пред в. „Ню Йорк Таймс“, че е разочарована от сделката, но се е съгласила да подпише, тъй като не иска други жени да се лишат от обезщетението.", "date": "2019.12.12", "title": "Похотливият Харви раздава на потърпевши от секстормоза му 25 млн. долара "}
{"url": "https://www.monitor.bg:443/bg/a/view/venci-stefanov-se-otteglja-ot-bfs-183228", "text": "Венцеслав Стефанов ще се оттегли от Изпълнителния комитет на Българския футболен съюз. Президентът на „Славия“ обяви готовност да помага отвън на следващото ръководство на БФС. \"Вече съм много стар човек. Мога да помагам отвън, но на този, който иска да се учи. Този, който е решил да се удави, няма смисъл да му се помага. Новото ръководство трябва да работи с държавата. Ще помагам на „Славия“ докато мога\", заяви Стефанов на пресконференция. Той е против въвеждането на видео асистент съдия (ВАР) в мачовете от българския шампионат.", "date": "2019.12.12", "title": "Венци Стефанов се оттегля от БФС"}
{"url": "https://www.monitor.bg:443/bg/a/view/doza-shtastie-e-naj-tyrsenijat-film-v-google-u-nas-183225", "text": "Филмът „Доза щастие“, вдъхновен от автобиографичната книга на Весела Тотева, е най-търсеното кино заглавие от българите в Google тази година. Това стана ясно, след като търсачката публикува какво най-често проверяваме онлайн. „Доза щастие“ е режисиран от Яна Титова, като направи премиерата си на 8 ноември. Към момента той е гледан от близо 80 хиляди зрители, а от продажбата на билети е спечелил 639 244 лв., сочат обобщените данни от киносалоните, публикувани на сайта на Националния филмов център. Въпреки че излезе по екраните преди само малко повече от месец, „Доза щастие“ е предизвикал по-голям интерес сред родните любители на седмото изкуство, дори от един от най-обсъжданите филми тази година - „Жокера“. Режисираното от Тод Филипс заглавие е на трето място по търсения в Google. На второ пък е „Аквамен“ с участието на звездата от „Игра на тронове“ Джейсън Момоа. Топ 10 се допълва още от комиксовия блокбъстър „Отмъстителите: Краят“, „След“, „Имало едно време в Холивуд“, „Гробище за домашни любимци“, „Капитан Марвел“, „Роди се звезда“ и „Зелената книга“, който спечели „Оскар“ за най-добър филм тази година, а с участие в него се разписва и българският актьор Димитър Маринов.", "date": "2019.12.12", "title": "“Доза щастие“ е най-търсеният филм в Google у нас"}
{"url": "https://www.monitor.bg:443/bg/a/view/praktiker-zapochva-izgrajdaneto-na-hipermarket-v-pazardjik-183230", "text": "На 11 декември, започна изграждането на хипермаркет за дома и градината „Практикер“ в Пазарджик. Той ще предложи на жителите на града и околността богат асортимент от над 50 хил. артикула за създаването и подобряването на дома и градината. На достъпни цени потребителите ще могат да закупят продукти на водещи световни и български производители за строителството, обзавеждането и ремонта. Първа копка направиха секретарят на община Пазарджик г-н Румен Кожухаров, управителят на фирмата изпълнител „Микс – Констръкшън“ ООД г-н Стамен Иванов и председателят на съвета на директорите на „Видеолукс холдинг” г-н Тодор Белчев, след като бе отслужен тържествен водосвет. „Практикер” - Пазарджик ще бъде разположен на бул. „Стефан Стамболов” № 13, в съседство до хипермаркет „Технополис”. Така клиентите ще могат на едно място да намерят всичко, от което се нуждаят, за да направят дома си по-красив, комфортен и уютен. Новият хипермаркет ще даде възможност на потребителите лесно да разгледат и открият това, което им е необходимо, за да сътворят или обновят своите мечтани дом и градина. Стремежът на компанията е те да пазаруват в приветлива обстановка и да получават професионална консултация. Сградата на „Практикер” – Пазарджик ще заема площ от близо 8400 кв. м. Търговската зала ще се простира на повече от 5500 кв. м, а за улеснение на посетителите ще бъде изграден безплатен паркинг със 123 паркоместа, свързан с паркинга на „Технополис”. Главен изпълнител на проекта е фирма „Микс – Констръкшън“ ООД. Очаква се новият хипермаркет да посрещне първите си клиенти през пролетта на следващата година.", "date": "2019.12.12", "title": "„Практикер” започва изграждането на хипермаркет в Пазарджик"}
{"url": "https://www.monitor.bg:443/bg/a/view/izvestna-mma-veriga-osvobodi-bylgarin-zaradi-rasizym-183222", "text": "Една от най-големите ММА организации Bellator е освободила българския боец Георги Валентинов. Причината е замесването на Валентинов в расисткия скандал по време на злополучния мач между България и Англия през октомври, пише dsport.bg. Валентинов, чийто актив е 21-5, е в серия от три поредни победи, а договорът с престижната организация подписа в края на октомври. От Bellator обаче бързо са решили да прекратят контракта, след като са научили за случилото се на Националния стадион \"Васил Левски\" и връзките на Валентинов с футболни фенски фракции, известни с крайнодесните си възгледи. \"Bellator приема тези неща много сериозно и в следствие прекрати договора на Георги Валентинов. Расизмът и символите, свързани с него, нямат място в спорта и няма да бъдат толерирани от организацията\", споделят от организацията пред журналиста Карим Зидан. Както е известно, Валентинов бе част от българската агитка, откъдето дойдоха расистките скандирания по време на мача с Англия. В последствие той обясни, че е попаднал на грешното място в грешния час и се разграничи от случилото се.", "date": "2019.12.12", "title": "Популярна ММА верига освободи българин заради расизъм"}
{"url": "https://www.monitor.bg:443/bg/a/view/bsp-v-opravdatelen-rejim-za-razceplenieto-v-grupata-183217", "text": "БСП влезна в оправдателен режим за разцеплението в партията при гласуването на Сотри Цацарив за нов шеф на КПКОНПИ преди ден. Въпреки че от партията заявиха, че няма да подкрепят нито един от двамата кандидати - Цацаров и Симеон Найденов, 27 от червените депутати гласуваха \"за\" номинацията на Цацаров. Сега от ръководството на парламентарната група излязоха с официално съобщение, от което не става ясно дали все пак ще има последици за тези социалисти. От партията припомнят, че е имало заседание на групата ден преди гласуването, където са взели политическото решение да не подкрепят кандидатурата на Сотир Цацаров. Против това решение са гласували само трима соцдепутати. След това се е решило,  който има друго мнение, да се възползва от възможността, който дава правилника и изрази различната си позиция от трибуната на парламента в рамките на 3 минути. Никой от гласувалите за Сотир Цацаров обаче не направил публично това. \"Парламентарната група на „БСП за България“ има политическо решение за неподкрепа. Всеки, който не се е съобразил с това, носи своята лична отговорност\", заключват от БСП, без да уточняват в какво се изразява тази отговорност.  На свой ред Христо Проданов коментира в кулоарите на НС, че няма разцепление или разделение в БСП. По думите му 27 гласа не означават бламиране на лидера. „Знам тези колеги как се държат по принцип в други заседания и с други решения“, обясни още Проданов. Той обърна внимание, че темата още не е коментирана на група и че най-вероятно това ще бъде обсъдено в събота на пленума на партията. На въпрос как се носи отговорност за подкрепата на Цацаров, Проданов отговори, че лична отговорност се носи по много начини, но преди всичко тя е пред избирателите и партията.  На обратното мнение обаче се оказа неговият колега Антон Кутев. По думите му има разцепление в парламентарната група, но не може да се говори за такова в партията. Това разделение обаче не било по тази линия и щяло да си проличи след няколко месеца. Очевидно има напрежение и това си пролича, каза Кутев. По думите му на заседанието на групата е била дадена възможност на тези хора да гласуват отделно и то с намесата на ръководството, и с право да гласуват по съвест. Той също отрече това да е бламиране срещу Нинова, а мотивацията им е различна, сред които страх. Кутев даде да се разбере, че става дума за други пукнатини в редиците на БСП,  а Нинова не успала да удържи единството на групата.  Той очаква още трусове в БСП и то заради политиката, която водело ръководството. ", "date": "2019.12.12", "title": "БСП в оправдателен режим за разцеплението в групата"}
{"url": "https://www.monitor.bg:443/bg/a/view/sacheva-se-sreshtna-s-dps-drugata-sedmica-s-op-bsp-i-vol-ja-183216", "text": "Министърът на труда и социалната политика Деница Сачева се срещна с парламентарната група на ДПС за да ги запознае със Закона за социалните услуги. Това обяви самата тя по време на брифинх в НС. По думите й закона нямал намерение да се занимава със семейното положение, с отнемане на деца от семейства и нямал да бъде заплаха за устоите на държавата. Тя добави, че преговорите вървели по план и следващата едмица се очаква среща с \"Обединени патриоти\", БСП и \"ВОЛЯ\". \"Ще ги запознаваме поетапно с това което се случва\", каза тя. от  думите й стана ясно, че от денсшната среща с ДПС не са взети  решение, но  били проведени разговори по всички теми, които касаели закона и това как трябвало да се продължи напред. Сачева изтъкна, че д-р Адемов е председател на социалната комися в НС и, че очаква  становището им.  По въпроса за това, че е вчера обяви, че ще пише до Синода, министърката каза, че е изратила покан за среща и чака да получи отговро в рамките на днесшния ден. Запитана кой дали има идея кой стои зад истерията, която се създва от Закона, Сачева обясни, че не е разследващ орган, но със сигурност се виждало, че има автентични страхове на хора. \"Вероятно винаги когато има струпвания на различни интересни сигурно има и политически други интереси, които стоят зад атакита на този закон\", завърши тя.  ", "date": "2019.12.12", "title": "Сачева се срещна с ДПС, другата седмица с ОП, БСП и ВОЛЯ"}
{"url": "https://www.monitor.bg:443/bg/a/view/gradinar-otkri-tajnata-na-vechnoto-ljato-183006", "text": "Мандарини, портокали и грейпфрути растат само на 50 километра от Варна. И то на открито в ботаническа градина, която включва десетки палми, кактуси и маслини. Тропическият рай се намира в село Гроздьово, само на 30 километра от морето. Ботаническа градина „Маргарита” събира на едно място растения от 6 континента, а неин създател е 33-годишният Иван Иванов. Амбициозният градинар от години отглежда стотици нетрадиционни за родната флора растения. Познанията за отглеждане на цитруси и всякакви нетипични за нашите географки ширини видове, натрупва в чужбина. Името си „Маргарита” носи от голяма група цветя, дървета, храсти и кактуси по целия свят. Най-ярките и красиви растителни видове в света носят това име, споделя младият мъж. В градината има няколко вариации и видове с това име.  При създаването на градината на вечното лято, както Иванов я нарича, той се е учил и вдъхновявал от известния български агробиолог Серафим Серафимов, създател през далечната 1949 г. на първата у нас Опитна станция за южни култури в Мичурин (днешно Царево).  Най-голямата гордост на Иван Иванов са цитрусите. Първо се берат мандарини. После идва ред на узрелите грейпфрути.  Разположена на Северозападен терасиран хълм, градината е разделена на сектори, които обособяват в групи характерни растения от определена географска зона. Начина на подбор при засаждането е избран така, че растенията да се доближават напълно към живот, подобен на тяхната естествена природна среда. В колекцията са събрани растения и сортове от почти всички ядливи цитруси (лимон, лайм, портокал, мандарина, грейпфрут, помело, каломондин, цитрон и др.). Растенията са изписани с латинските им имена и най-широко използваните български наименования, страната на произход и абсолютните минимални температури на измръзване през зимата.  В „Маргарита” може да се видят 25 вида студоустойчиви палми от 20 вида представители на субекваториалната, тропична и субтропична климатична зона. Емблеми за градината са палмите от вида Бутия капитата, Вашингтония, Брахея, Хамеропс, Финикова палма, а сред тях се откроява 80-годишно растение от Чили. Kолекцията от кактуси и сукулентни растения обхваща около 60 разновидности.  Едната част презимуват директно навън при условията на българската зима, без никаква защита. Някои северноамерикански видове понасят студове до минус 40 градуса. В Колекцията специално място заемат представителите на родовете Агаве, Юка Стапелия, както и едроразмерните мексикански кактуси.  Колекцията от субтропични плодни дървета е една от най-старите и дълго събирани в градината. Ценни представители са Поморийска смокиня 24, Далматинска, Мичуринска 10, Брънсуик, Созопол 20 и др. Най-голям брой представители има растенията от Средиземноморските гори (маквиси) и горите в най-южната част на умерения климатичен пояс (псевдомаквиси). Сред тях могат да бъдат намерени няколко вида Олеандри, Евонимуси, Корков дъб, Филирея, Калина, Бодлив залист, Фотиния, Будлея, Розмарин, Юдино дърво и много други.  8-метрово Дафиново дърво пък има претенциите да бъде най-голямото такова растение в цяла Северна България. Някои от видовете в колекциите са аклиматизирани частично, в условията на малко по-студено време, в сравнение с техния естествен климат. Подбрани са изключително редки растения и сортове, с възможно най-голяма студоустойчивост. Всички растения се отглеждат на открито, директно в почвата.  Само някои видове от тропичен произход през студения период на годината се прибират в специални зимни градини. 90% от растенията са със вечнозелен произход - незабравима красота през всички сезони. Зимата е най-трудният сезон за градината на вечното лято. След почти месец с отрицателни температури в началото на 2012 г. загиват напълно почти 80% от растенията. Най-големи поражения са нанесени на субтропичните палми и цитрусовите растения. Бавно и поетапно, собственикът възвръща нейното величие с нов и по-красив интериор днес. Създателят на ботаническата градина има планове за разширяването й, като продължава да внася нови растения. Неслучайно нарича уникалната градина „Зелена градина” или „Градина на вечното слънце”. Тя разполага с места за отдих, спокойствие и тишина, заобиколени от екзотична растителност и е отворена всекидневно от 1 април до 15 ноември. За всички запалени обожатели и нетърпеливи туристи, градината отваря по всяко време на годината, но с предварителна уговорка. В малкия тропически рай в Гроздьово се отбиват предимно българи, но това лято е имало гости от Румъния, Русия, Германия и дори от Шотландия. 33-годишният градинар и предприемач наскоро издаде и своя книга. „Отглеждане на цитруси на открито в България”. Тя е сборник с над 200 цветни снимки. Запознава с най-известните цитруси в света и техните специфични начини на отглеждане на открито на територията на България. Практическите насоки и съвети са в резултат на дългогодишния труд на автора. Това е един изключително ценен проект, който е от полза на всеки, който желае да отглежда екзотики при нашия климат.", "date": "2019.12.12", "title": "ГРАДИНАР откри тайната на вечното лято"}
{"url": "https://www.monitor.bg:443/bg/a/view/tapa-na-svilengrad-vijte-po-kolko-chakat-kamionite-183214", "text": "Продължава недоволството заради огромните колони от тирове към границата с Турция. Преди дни хората в Свиленград поискаха спешни мерки и сега отново излязоха в знак на протест на входа на града. „Километричните опашки са много наболял проблем. Придвижването става много трудно. Входът на „Капитан Андреево” винаги е запушен. Има много ПТП-та, боклуци, мизерия и предпоставки за пожари”, каза един от потърпевшите. „Денонощно има шум. Постоянно свирят клаксони. Мръсотията, която остава след камионите е невъобразима. Искаме да призовем институциите, които имат отношение към въпроса да предприемат някакви действия и те да не са временни”, коментира една от живеещите наблизо. „На среща българските и турските митници запознаха турските превозвачи със статистиката за обработените товарни превози. Стана ясно, че транспортните фирми оценяват високо това, което е направено през годините и организацията се подобрява, но все пак трафикът е интензивен”, заяви Диана Маркова от агенция „Митници\". „На срещата стана ясно и че България работи по въпроса като търси най-подходящото място за буферен паркинг, на който се предвижда камионите да изчакват преди да влизат в пункта”, каза още тя.", "date": "2019.12.12", "title": "Тапа на Свиленград, вижте по колко чакат камионите"}
{"url": "https://www.monitor.bg:443/bg/a/view/beroe-zagubi-v-slovenija-i-otstypi-vyrha-adriaticheskata-liga-183227", "text": "Баскетболистките на \"Берое\" отстъпиха с 64:80 (18:19, 16:18, 14:20, 16:23) срещу \"Цинкарна\" (Целе) и останаха на второ място в класирането на Адриатическата лига за жени. След девет кръга българките изостават с една точка на словенките, а с още една назад и мач по-малко е \"Монтана 2003\". Словенките надиграха тотално българките в последната част и спечелиха двубоя с разлика от 16 точки. Най-резултатна за \"Цинкарна\" бе Снежана Богичевич с 20, а с 18 точки и 7 борби завърши българката с португалски паспорт Мария Костуркова.  Над всички за \"Берое\" Стара Загора бе Теодора Динева с 18 точки, а 13 вкара Карина Константинова.", "date": "2019.12.12", "title": "\"Берое\" загуби в Словения и отстъпи върха в Адриатическата лига"}
{"url": "https://www.monitor.bg:443/bg/a/view/vijte-kakvi-podaryci-poiskaha-za-koleda-princ-djordj-i-princesa-sharlot-183213", "text": "Коледните подаръци в кралското семейство на Великобритания не са разточителни и скъпи. Колкото и странно да звучи, никой не си позволява да купува и да подарява вещи, които са с висока стойност. Дори и кралица Елизабет! Вместо това в кралския двор се избират подаръци с мисъл на другия, домашно приготвените неща или забавните закачки. Така например принц Хари веднъж подарил на баба си шапка за баня с надпис \"Ain't Life a B ----\". Но децата са си деца. Принц Джордж и принцеса Шарлот все още не са съвсем запознати с етикета и с особеностите на стила им на живот. Ето какви подаръци си пожелаха те за празниците. Шарлот харесва конете. Тя си е пожелала истинско пони. Уилям обаче смята, че е твърде малка за това. За сметка на това има конна база играчка с множество аксесоари.  Малкият принц Джордж пък се интересува и се занимава с тенис. В списъка си с желания е добавил футболна маса (джаги) и нова ракета за тенис.  Уилям и Кейт имат още един подарък, планиран за двете им деца. И двамата ще получат детски готварски комплекти, защото обичат да са в кухнята. Джордж и Шарлот често помагат на Кейт в кухнята. През февруари, по време на посещението си в Lavender Primary School херцогинята разкри, че и двете й деца се радват да бъдат нейни помощник-готвачи. Пред People тя споделя още, че децата й приготвяли паста със сирена, редуват се в добавянето на брашното, мляко и масло в рецептите, а също така обичат да правят и салати. ", "date": "2019.12.12", "title": "Вижте какви подаръци поискаха за Коледа принц Джордж и принцеса Шарлот"}
{"url": "https://www.monitor.bg:443/bg/a/view/kendal-djenyr-klasira-roditelite-v-klana-kardashijan-183183", "text": "Супермоделът Кендал Дженър подреди своите сестри и брат си от знаменития клан Кардашиян от най-добри към най-лоши спрямо родителските им заложби. Това се случи по време на гостуването й в предаването Late Late Show и по-конкретно в рубриката „Изповръщай червата си“, в която звездите трябва да отговорят на труден въпрос или да погълнат нещо неприятно като кравешки очи или скорпиони. В случая 24-годишната красавица можеше да избира дали да отговори или да изпие стар яйчен пунш. „Мисля, че мога да отговоря. Първо искам да кажа, че всички те са невероятни. Наистина. Заклевам се! Той е много добър с дъщеря си. След това бих наредила Клои, Ким, Кайли и Кортни“, сподели Кендал. След това обаче чаровната брюнетка изпи смути от сьомга, за да не й се налага да отговаря коя от колежките й в модната индустрия е най-неприятна. Все пак тя намигна, че би могла да назове поне една. Кендал сподели още, че самата тя не е готова за семейство. И въпреки че малката й сестра Кайли Дженър вече е майка, самата тя би почакала докато стане на 28-29 години.", "date": "2019.12.12", "title": "Кендал Дженър класира родителите в клана Кардашиян "}
{"url": "https://www.monitor.bg:443/bg/a/view/neftohimik-padna-ot-zenit-za-kupata-na-cev-183226", "text": "Волейболистите на \"Нефтохимик\" загубиха с 0:3 (22:25, 20:25, 22:25) срещу руския \"Зенит\" в първи мач от 1/16-финалите на турнира за купата на CEV. Реваншът е насрочен за 18-и декември в Санкт Петербург. \"Нефтохимик\" така и не намери начин да се противопостави на руснаците. Жани Желязков се отличи и завърши двубоя с 14 точки, а Денис Карягин добави още седем. Георги Грозер отбеляза 15 точки за \"Зенит\". Резултатът усложни задачата на бургазлии, които трябва да спечелят реванша в Санкт Петербург с 3:0 или 3:1 гейма, за да се стигне до \"златен\" гейм.  \"Нефтохимик 2010\" (България) - \"Зенит\" Санкт Петербург (Русия) - 0:3 (22:25, 20:25, 22:25)", "date": "2019.12.12", "title": "\"Нефтохимик\" падна от \"Зенит\" за купата на CEV"}
{"url": "https://www.monitor.bg:443/bg/a/view/nad-100-hil-migranti-zaloveni-kraj-granicite-na-turcija-s-bylgarija-prez-2019g-183215", "text": "Турските власти по охраната на границите в района на Одрин са заловили от началото на тази година досега над 100 хиляди мигранти при опит да преминат нелегално през границите към България и Гърция. Охраната на турската граница в Одринския район е поверена на командването на 54-та механизирана пехотна бригада, наричана \"Гранични орли\". Охранителите на границите са оборудвани с най-новите модели безпилотни самолети, които са местно производство, с термокамери, камери за нощно виждане, технически средства за обхождане на граничния район, наблюдателни кули, безжични комуникационни средства, както и специално обучени кучета за търсене на хора, се посочва в комюнике, предаде БТА.  През последните дни са били заловени петима мигранти от Афганистан, Сирия и Иран, които били засечени от наблюдателната кула при опит да преминат през река Марица на гръцка територия. Заловените край границата мигранти преминават през процедура за установяване на самоличността в граничната застава, след това се извършва медицински преглед и чрез преводач на арабски език биват уведомявани, че са задържани от турските власти. Докато траят процедурите, те остават в заставата, като им се дават завивки, храна, хигиенни средства. След като приключат тези процедури, биват предадени на жандармерийските екипи, които пък от своя страна ги предават на областното управление по миграция, за да бъдат върнати обратно  ", "date": "2019.12.12", "title": "Над 100 хил. мигранти заловени край границите на Турция с България през 2019г."}
{"url": "https://www.monitor.bg:443/bg/a/view/napryskajte-ovoshkite-s-bordolezov-raztvor-183007", "text": "Всички овощни видове, отглеждани у нас, през декември са във фазата си на естествения дълбок (задължителен) покой. Въпреки това има работа, която може да се свърши в подходящи дни.  Засаждането на овощни дръвчета е напълно възможно през декември, Може да се извърши докато почвата не е замръзнала. Има ли благоприятни дни, трябва да се използват, защото вкореняването ще е по-сигурно, отколкото през пролетта. Най-важно e температурата на въздуха да не е по-ниска от 5-6 градуса и почвата да не е преовлажнена. Ако метеорологичните условия не позволяват, незасадените дръвчета трябва да се съхранят по най-надежден начин, наредени в трап при взети мерки срещу наводняване и повреди от гризачи.  Най-лесно може да се запазят, като се изкопае по-голяма ямка, в която временно да се засадят. В този период е подходящо да се остържи старата и напукана кора на ствола и по-дебелите клонки на дърветата. Това е мярка срещу зимуващите под кората неприятели. Тази дейност не трябва да се отлага за пролетта, тъй като тогава част от вредителите вече може да са станали активни. Друга важна практика е намазване с варно мляко на стволовете и дебелите клони. Препоръчителна е за всички овощни видове. При младите дръвчета се прави с по-разредена каша.  Прекопава се дълбоко почвата около овошките, по този начин ще се предпазят от болести и неприятели. Добре е да се покрият стъблата на младите дръвчета с подръчни материали, за да се предпазят от зайци и други гризачи. Ако не са напръскани през ноември, може това да се извършва сега с бордолезов разтвор 2 % против бактериален пригор, ранно кафяво гниене и други болести по овощните дръвчета. Пръскането ще е ефективно, ако температурата на въздуха не е по-ниска от 5 градуса и да няма опасност разтворът да замръзне, преди да изсъхне по клоните и стволовете на дръвчетата. Тихи и топли дни са възможни повече в първата половина на месеца.  Преди почвата да е замръзнала може да засадят къпини, малини и френско грозде. В началото на декември трябва да се направи дълбока обработка на почвата около лозите, ако не е извършена през ноември. Обработката на почвата около стволовете на единичните дръвчета в двора или в редовете, ако има обособена овощна градина, е една от най-важните есенни грижи за овощаря. Да си има предвид, че пролетната обработка не заменя есенната. Обработката се извършва след разхвърлянето на торовете. Време е да се захване с почистването на короните на дърветата от мумифицирани плодове и гъсенични гнезда. И в труднодостъпните места това се постига лесно с ножица гъсеничарка.  Присаждане Настъпва времето за събиране на калеми за присаждане. Вземат се от южната страна на дръвчетата и се съхраняват в леко влажен пясък, заровени в почвата. За такова съхранение се изкопават трапове откъм северните страни на постройки, където температурните колебания през зимата и рано напролет са малки. Случва се и пролетното затопляне да настъпи по-рано, сокодвижението да започне, а това не е подходящият момент за отрязване на калеми. През декември по-лесно се осигурява и правилното им съхранение. Проверявайте редовно състоянието на съхраняваните в домашното плодохранилище плодове. Ако температурата е висока, може да я понижите, като отворите вратите и прозорците през по-хладните часове на денонощието. Чрез такова проветряване може да регулирате донякъде и влагата, за да не се развият плесени и плодовете да не загниват. Сухо ли е, трябва да внесете широки съдове с вода, за да се овлажни въздухът. При ниска влажност водата от плодовете се изпарява и кората им се нагърчва. Почистете и приберете инвентара и инструментите, с които сте си служили досега и ги подредете на сухо в склада. Онова, което подлежи на ремонт, отделете. В неподходящи за друга работа дни може да се захванете с отстраняване на повредите.", "date": "2019.12.12", "title": "Напръскайте  овошките с бордолезов  разтвор"}
{"url": "https://www.monitor.bg:443/bg/a/view/zodiite-na-koleda-kak-praznuvat-183207", "text": "Вечерята се случва в къщата на  . Тя е започнала да чисти на 20-ти, минала е щорите с четка за зъби с препарат, изтъркала е ъгълчетата в банята с клечки за уши и е забърсала с дезинфекциращ лосион чашите от полски кристал. В резултат на това, припада малко преди да дойдат гостите. Първи пристига  : носи бутилка шери и кюфтета. Никой не го посреща, но той си влиза и тъй като другите закъсняват, започва сам да си разказва вицове и да се смее на висок глас. В този момент на вратата се звъни:   идват. Вече са пияни.   са вегани от месец и три дни и влизат с остър конфликт в   задето е донесъл кюфтаци на Бъдни вечер.  е в пределно лошо настроение, защото заради закъснението се е наложило да вземат такси, а парите за него не са били предвидени в месечния му бюджет. Започва да се вайка, че трябва да се събува, а това е селско, когато на вратата отново се звъни и пристигат  , ухилени до ушите. Носят маршмелоус за печене в камината. След тях влиза  , облечен в модно манто и фешън шалче, и  , който е намусен.   носи сармите и чушките с боб и като разбира, че   е в безсъзнание, се заема да сложи масата. Идва  , който казва на  , че изглежда изморен, след което   се обижда.   свестяват  , защото не се чувстват добре, ако всички останали не се чувстват добре, след което бутат кристална ваза от масата и   отново припада. На вратата са  , които с влизaнето започват да дават акъл колко ястия трябва да има на масата, вследствие на което   се обижда и на тях.  пристига запотен и започва да се смее на вицовете на   се дразни, че му отнемат вниманието.   веднага се заема да ухажва   и двамата се затварят в стаята, гонят  .  още го няма, извън всякакви порядки на учтивото закъснение е.   се сърди. В 10ч. всички сядат на масата.   се скарват кой да каже молитвата. Оказва се, че само   я знае:   може да рецитира единствено „О!Шипка“, а   може да свири „Мила моя мамо“ на пиано, но пиано няма.  имат забележки към ошава, което наскърбява   – това е единственото, което той може да сготви. Затова той се оттегля да чете в стаята, защото не иска да стане като Джино от „VIP Brother“. А и никой на масата не отговаря на неговото интелектуално ниво. Вече е време да се разопаковат подаръците и   пристига. Мокър е до кости, макар че навън не е валяло от месец. Никой не пита. Влиза и бута елхата, две играчки се чупят и   отново припада.   се чувства виновен и установява, за кой ли път, че „зла измислица е съществуването“. Носи стихосбирка на Далчев в джоба си и отива в кухнята да почете за успокоение. Натъква се на  , който скришом хапва кюфтета – не се чувства добре, ако е вечерял само постно.   идват след   и нов скандал се разразява между тях и  : заради кюфтетата.  се опитва да ги разтърве, защото храна не бива да остава неизядена, каквато и да е.   е пиян и заплашва всички, че ще хване самолета за Колумбия и никога вече няма да му видят очите. Останалите са облекчени.  иска да тръгне с него, защото е отегчен, а е чувал, че в Колумбия се правят хубави снежни човеци.   отчаяно се опитва да привлече вниманието към себе си и с   се обединяват да отварят подаръците. Оказва се, че   е купила за всички вълнени чорапи.   не е взел нищо за никого и се спотайва.   е купил за всички по една коледна играчка.   е забравил да вземе подаръци.  е минал през любимия му сексшоп и е взел по едно вибро яйце за всеки.   се е изхвърлил и е взел за всички по чифт кожени ботуши. Козирогът е купил книги.   раздават безплатни съвети.  дълго са спорили със себе си какво да купят и в крайна сметка са заложили на практичното: всички имат нови четки за зъби.   е оставил под елхата по една вещ от „Всичко за левче“, опакована в ултралъскава опаковка.  са написали в Google „най-скучният подарък“ и са купили на всички по една свещ с аромат на ванилия.   е взел по една бутилка ракия, но има бонус: по една непреднамерена обида за всички.", "date": "2019.12.12", "title": "Зодиите на Коледа (КАК ПРАЗНУВАТ?)"}
{"url": "https://www.monitor.bg:443/bg/a/view/djidji-hadid-predpochitam-smyrtta-pred-fitnesa-183137", "text": "Супермоделът Джиджи Хадид направи шокиращо признание – тя предпочита да умре, отколкото да отиде на фитнес. Това разкри самата красавица в интервю за сп. Conde Nast Traveller. Причината – 24-годишната звезда предпочита да вае фигура край природата. „Не мога да вляза във фитнес зала и да започна да тренирам. Предпочитам да умра. Карам колело и плувам в морето във всеки свободен момент“, обясни тя. Въпреки това по-голямата от сестрите Хадид понякога отскача до зала, в която тренира бокс. Чаровната блондинка спортува от дете. Тя е била волейболистка цели 12 години и редовно язди коне.  ", "date": "2019.12.12", "title": "Джиджи Хадид: Предпочитам смъртта пред фитнеса"}
{"url": "https://www.monitor.bg:443/bg/a/view/sruti-se-ograjdenie-na-stroej-v-sofija-183209", "text": "Укрепление на новострояща се сграда се срути тази сутрин. Инцидентът е станал при строителство на жилищна сграда на ул. \"Шарл Шампо\" в близост до ъгъла с ул. „Боянски водопад\" в кв. \"Манастирски ливади\" – изток, съобщава БГНЕС. Сигнал за срутването е подаден през нощта срещу четвъртък. Властите са уведомени за инцидента. Сигнал е подаден и до кмета на район \"Триадица\" Димитър Божилов. По първоначална информация при инцидента няма загинали или ранени хора.", "date": "2019.12.12", "title": "Срути се ограждение на строеж в София"}
{"url": "https://www.monitor.bg:443/bg/a/view/gerb-i-dps-s-deklaracii-za-30g-demokracija-v-bylgarija-183212", "text": "Работният ден на депутатите започна с декларации за 30г. демокрация в България от страна на ГЕРБ и ДПС. Пръв на трибуната се качи депутатът от ГЕРБ Георги Марков. Той започна с това какво се е случило преди 30 годни в Европа. За примери даде отварянето на границата между Унгария и Австрия, падането на първата тухла на Берлинската стена, протестите в Лайпциг и Дрезден, разстрела на Чаушеску в Румъния. След това даде пример с България, където на 10 ноември падна Тодор Живков и митинга на 18 ноември и как се е скандирало “демокрация”. По думите му този митинг изненадал не само лидерите на БКП, но и новите управляващи от СДС. След това засегна темата за двете национални катастрофи. „Първата завърши с национална политическа стачка и  падане на Луканов, а втората пък завърши със запалване на парламента” каза той.  Той коментира и вчерашното интервю по БТВ на президента Румен Радев, като  каза очаквал Радев да изрази съжаление за двете национални катастрофи. “Вместо това уважаваният държавен глава предрече и е видял залез на ГЕРБ. Сега да кажем от името на ПГ на ГЕРБ, че политическите залези и изгреви ги определя гласът народен и Божи\", посочи Марков.  Той се аргументира с това, че преди месец се е решило да няма залез на ГЕРБ в София, в Пловдив, във Велико Търново, Варна, Бургас, Стара Загора, Габрово, Силистра, Шумен, и др. градове. Марков даде да се разбере, че 5 млн. българи са пожелали да ги управляват кметове и местни парламенти.  \"С окото на депутат от ВНС останах тук като някакво изкопаемо виждам бодра смяна. Толкова млади и кадърни гербери. Най-вече понеже не съм джендър гербер – гебрерки”, изтъкна бившият конституционен съдия и добави, че се  задавало бодра смяна.  Марков заяви, че даже сме преливали от демокрация, защото никъде нямало председател на ВКС, който да четял политически неолиберални тирамби. „Хайде халал да са му и това постигнахме”, каза той и добави, че от ГЕРБ се прекланяли на десетките хиляди свалили чл. 1. „Обещаваме на всички вас, че никога няма да допуснем да се повтори\", подчерта Марков.  След него декларация от името на група направи и зам.-председателят на ПГ на ДПС  Йордан Цонев. Той изтъкна, че този спомен е много важен, но не трябвало да има дупки в него. По думите му когато сме говорели за онези събития и за митингите, на които излезли над 20 хил. души с страната не трябвало да забравяме българските етнически турци и  мюсюлманите в България, защото и те били в София на митингите. Цонев каза,че докато по трибуните излизали д-р Желю Желев и други дейци по същото време имало политически затворници, а тези по трибуните не били такива. По думите му някой водели битки с тоталитарния режим, като  дисиденти, с книги и със слово, а други били водили истинска битка с тоталитарния режим. \"Къде беше д-р Ахмед Доган тогава? В Затвора излежаваше присъда в битката за права и свободи за демокрация в България”, изригна Цонев. След това заяви, че когато сме говорели за събитията от преди 30 години не трябвало да пропускаме решаващата роля на  българските мюсюлмани в битката срещу тоталитарния режим. „Това го казвам с чест, с достойнство, аз православният християнин”, добави той и отбеляза, че без битката на целия народ и на една важна част от него, българските мюсюлмани, тоталитарния режим нямало да бъде така силно разклатен и да падне. По думите му нямало да има днешните събития и последващата роля на ГЕРБ. Той изрази уважение към ГЕРБ, но отбеляза, че България е преминала през изпитанията без ГЕРБ. Той обърна внимание, че България е станала член на НАТО с решаващата роля на ДПС и член на ЕС с мандат в управлението на ДПС. \"Мислите, че ако подминаваме тези факти, историята ще ги подмине или ще ги направи по-малки? Не, няма да ги направи\", обясни още Цонев.  Той даде да се разбере, че етническите турци са не по-малко големи патриоти от всички останали. „Ето това е патриотизмът. Някои от тях дадоха живота си, други лежаха по затворите, водиха битка в демократична България, застанаха твърдо зад европейския, натовския, демократичния път на България. Това беше ДПС, това е ДПС и това ще бъде ДПС. Не подменяйте ролята на ДПС\" завърши под ръкопляскания Цонев.", "date": "2019.12.12", "title": "ГЕРБ и ДПС с декларации за 30г. демокрация в България"}
{"url": "https://www.monitor.bg:443/bg/a/view/vss-prie-ostavkata-na-cacarov-183208", "text": "С 20 гласа \"за\" пленумът на Висшия съдебен съвет освободи Сотир Цацаров от поста главен прокурор. Кадровиците на Темида приеха точка 43 от дневния им ред - гласуване на оставката на Цацаров, да стане първа, след което единодушно я приеха. Решението на ВСС ще бъде изпратено на президента Румен Радев, който трябва да издаде указ за освобождаването на Цацаров от поста главен прокурор. Вчера Цацаров беше избран с гласовете на представители на всички парламентарно представани партии за председател на Антикорупционната комисия и веднага след това поиска от съдебния кадрови орган да го освободи от поста. Мандатът на Цацаров изтича на 10 януари, а за негов наследник беше избран Иван Гешев. \"Оттук насетне процедурата би следвало да е такава - произнасяне от пленума на ВСС, решение на пленума, което би следвало да бъде предложение до президента и указ от него за предсрочно освобождаване. Няма да изчакам датата 10 януари, защото мисля, че е за доброто и на двете институции - на прокуратурата, и комисията - всеки да поеме своите правомощия. След като съм освободен няма никаква пречка г-н Гешев да встъпи на следващия ден и мисля, че така и ще направи\", описа Цацаров ситуацията. Очаква се смяната да е факт следващата седмица. Вчера президентът Румен Радев не пожела да уточни ще подпише ли веднага указа за освобождаване на Цацаров. Според него първо трябва да се изчака процедурата във ВСС.", "date": "2019.12.12", "title": "ВСС прие оставката на Цацаров "}
{"url": "https://www.monitor.bg:443/bg/a/view/gigantski-hlebarki-napadnaha-moskva-183206", "text": "Хлебарки с гигантски размери нападнаха Москва и другите големи градове на Русия, алармираха експерти по дезинфекция. Размножаването на насекомите е провокирано от голямото количество смет, което произвеждат ежедневно мегаполисите. Най-остро стои въпросът с напастта в многоетажните блокове, където на първите етажи са разположени кафенета и продуктови магазини.   Допълнителна трудност създава фактът, че хлебарките са мутирали и са станали резистентни към препаратите за борба с вредители. От подобна напаст в края на лятото пропищяха и жителите на Сочи. Черноморският град бе нападнат от едни от най-големите хлебарки в света, чиято дължина достига 5 см, а с мустаците – надхвърля 9 см. Става дума за т.нар. американски насекоми, които освен че са с внушителни размери, могат и да летят. Независимо от произхода си, хлебарките се чувстват прекрасно в курортния град, категорични са етномолозите. Те алармират, че споменатите насекоми са опасни вредители, които пренасят всевъзможни инфекции, могат да предизвикат алергия у хората и също така нанасят щети на продуктите и материалите в сградите, в които се настаняват.", "date": "2019.12.12", "title": "Гигантски хлебарки нападнаха Москва"}
{"url": "https://www.monitor.bg:443/bg/a/view/obmisljat-prodyljenie-na-divi-i-shtastlivi-183188", "text": "На какви нови приключения могат да се натъкнат „престъпничките по недоразумение“ Боряна (Яна Маринова) и Мила (Луиза Григорова-Макариев) и ще могат ли да „играят“ в един отбор с прецизния до мозъка на костите си инспектор Донев (Александър Сано)? Със задачата да отговори на тези въпроси вероятно ще се нагърби обмисляното вече продължение на новия български филм „Диви и щастливи“. „Почти нямаме прожекция, след която да не дойдат хора при нас и да ни питат кога ще направим втория епизод“, разкри пред „Монитор“ Сано, който освен че участва в една от главните роли, е и продуцент на заглавието. Въпреки че екипът създава „Диви и щастливи“ именно силният интерес на публиката провокира Маринова, Сано и режисьора Мартин Макариев да започнат все по-сериозно да обсъждат опцията за втора част. „Налага ни се да го мислим вече. Имаме дори доста интересна идея. Нека обаче първо видим какво ще се случи с „Диви и щастливи“, допълва още екранният полицай. Резултатите към момента са красноречиви. Само в дебютния си уикенд на екран филмът грабна вниманието на 22 000 зрители. Така за тази година той стана рекордьор като най-гледано българско заглавие в период, обхващащ първите три дни в киносалоните. Към момента – две седмици след премиерата, „Диви и щастливи“ е проследен от над 40 000 души, а от боксофиса С още няколко хиляди пък се увеличава броят на зрителите на „Диви и щастливи“ от прожекциите, които Маринова, Сано и компания организираха във Великобритания. Походът на филма към киносалоните не само у нас, но и по света, продължава. Още на 11 януари екипът ще отпътува към Виена, за да представи заглавието там. Предстои и мащабно турне в Германия, като във филмовата обиколка са включени поне шест града, сред които и Берлин. „Диви и щастливи“ тръгва по кината още в Македония, а към момента се водят преговори това да се случи и в Сърбия. Предстои Боряна и Мила да забавляват киноманите със случайното си престъпление и в Латинска Америка. Междувременно само преди ден на бял свят се появи и официалният саундтрак на заглавието. зад който стои Антони Рикев. В него фигурира и едноименната песен на D2 и 100 Кила. Александър Сано, когото феновете знаят и като идеен двигател на Братя Мангасарян, също се разписва с участие в поне три от изпълненията в саундтрака.", "date": "2019.12.12", "title": "Обмислят продължение на „Диви и щастливи“"}
{"url": "https://www.monitor.bg:443/bg/a/view/kamarata-na-predstavitelite-na-sa-sht-odobri-sankcii-sreshtu-ruskite-gazoprovodi-183204", "text": "Камарата на представителите на САЩ одобри санкции срещу два руски газопровода - \"Северен поток-2\" и \"Турски поток\", по които ще тече руски газ към Германия, Турция и Източна Европа, предаде ДПА. Според гласувания законопроект за военните разходи, двата газопровода ще направят Европа зависима от руския газ и ще застрашат националната сигурност (на САЩ). Санкциите са част от законопроекта за разходите за отбраната, одобрен от Конгреса. Очаква се и Сенатът да го одобри идната седмица. Президентът Доналд Тръмп обеща да го подпише веднага след приемането му от двете камари на Конгреса. Според законопроекта, съдове, полагащи тръби на дълбочина над 30 м под морската повърхност, подлежат на санкции заедно с чуждестранните лица, за които се смята, че улесняват дейността на тези съдове. Тези санкции са включени в пунктове, отнасящи се до противодействието на САЩ срещу \"различни заплахи\", към които конгресмените причисляват Русия и Китай. Според закона президентът Тръмп ще бъде оторизиран да изпълнява санкциите за 5 години, или докато той може да гарантира, че са въведени \"адекватни предпазни мерки\", които \"минимизират способността на правителството на Руската федерация да използва този проект като инструмент за принуда и политически натиск\". Санкциите са насочени срещу усилията, \"които имат за цел да отслабят\" отношенията на САЩ с Европа и Германия, се казва в документа. Конгресмените също така за пореден път продължиха ембаргото върху пряко сътрудничество с Русия във военната област и забраниха на правителството на САЩ да признава анексирането на Крим от Русия. Законопроектът предвижда и военна помощ за Украйна на стойност 300 мл. долара - с 50 млн. повече, отколкото бяха заложени в бюджета за 2019 г. Тази помощ включва, освен всичко друго, и доставки на крилати ракети за системата на бреговата отбрана и на противокорабни ракети. Документът също формално забранява доставките на изтребители Ф-35 за Турция заради решението й да купи руска система за противовъздушна отбрана Ес-400, което според Вашингтон е заплаха за интересите на САЩ.", "date": "2019.12.12", "title": "Камарата на представителите на САЩ одобри санкции срещу руските газопроводи"}
{"url": "https://www.monitor.bg:443/bg/a/view/ombudsmanyt-za-nekachestvena-voda-ne-trjabva-da-se-plashta-183205", "text": "За некачествена или липсваща вода не трябва да се плаща. Това заяви пред Нова телевизия омбудсманът- Диана Ковачева.  По думите й перничани не трябва да плащат за некачествена вода. Въпросът е как ще се установи, че тя е такава. Обаче засега такъв механизъм нямало. Ковачева е категорична, че трябва да се промени Наредба 4 за ВиК услугите.  „Днес изпращам писмо с препоръка към министъра на регионалното развитие и благоустройството с препоръка за конкретни срокове, в които да се предприемат мерки”, каза още общественият защитник. Тя поиска и удължаване на общественото обсъждане за въвеждане на “Бонус-малус” системата. Според нея новият метод ощетява гражданите. Липсва пропорционалност между санкционирането и поощрението на шофьорите, допълни още Ковачева. Според първоначалните разчети наказанието може да стигне до 400%, а  бонусът е в далеч, по-малки размери. „Стимулирането на съвестните шофьори е доста малко. 5 години ще се борят за отстъпка от 23%. Възможно е дори такива да не достигнат този процент, тъй като в полицата се записват и други хора, а с техния „малус” може да се отрази\", коментира Ковачева. По думите всеки трябва да отговаря за своите нарушения.", "date": "2019.12.12", "title": "Омбудсманът: За некачествена вода не трябва да се плаща"}
{"url": "https://www.monitor.bg:443/bg/a/view/britanskijat-bejanec-myglata-ne-e-smeshna-183211", "text": "Здравейте, българи! My name is Конан Дъфи и съм бивш британец, който these days живее в България. If anyone е чел и друг път моите истории, знае че винаги държа да introduce myself, и да спомена, че съм влюбен във вашата страна и затова редовно я обикалям и събирам печати от 100-те Национални туристически обекта. Този път искам да Ви разкажа една история не за България, а за Великобритания. Тази история не съм я преживял аз, а моята баба.  Баба ми Виктория е родена в годината на обявяването на края на World War II, и неслучайно моят прадядо Патрик (наследник на древен ирландски род, който кой знае защо е верен поданик на Короната) решава да я кръсти така именно в чест на победата. It could be worst, можеше да я кръсти примерно Уинстън if you know what I mean. Когато my beloved Nana е едва на 7-години се ражда нейната сестра - Елизабет. Няма да повярвате, но малко по-рано през същата година за Кралица на Великобритания е провъзгласена Queen Elizabeth II. Историята, която искам да ви разкажа се случва през същата тази remarkable 1952г. В този период UK се опитва да се възстанови от войната, да премине в плавен преход на деколонизация и да запази мощната си икономика минавайки към пълна индустриализация. Поради тази причина основната част от висококачествените антрацитни въглища в родината ми са били предвидени за износ в чужбина, а за местното население остават достъпни, по-евтините и по-некачествени лигнитни въглища. Които, обаче са по-богати на сяра. Освен това голямото увеличаване на потребление наелектричество в Лондон довежда до нуждата от отваряне на нови електрически централи, които също работят на въглища. През същата година в Лондон е проведена и мащабна реорганизация на градския транспорт, като електрическите трамваи са заменени с дизелови автобуси. Зимата на 1952г., обаче в Лондон се случва да е особено студена. More specific, на 4 декември антициклон обхваща небето над британската столица. Темепературите рязко падат, хората започват да горят повече въглища, за да се стоплят, а атмосферните условия предизвикват температурна инверсия – много студен и застоял въздух на високо буквално затиска топлият и пълен с пушек въздух отдолу по улиците на града. В рамките на 4 дни Лондон е затворен като под похлупак, под който въздухът не се движи и се образува мъгла. Тази мъгла е жълтеникава на цвят и съдържа втечнена сярна киселина. Само за 4 дни в Лондон са регистрирани 4 хиляди смъртни случая, а през следващите месеци умират още 8 хиляди души, като според изследванията над 100 000 жители на града са получили здравословни проблеми в следствие на този период останал в историята като Great Smog of London. За баба ми Вики, тези дни не са били толкова тежки, колкото звучат днес, когато имаме информация about it. В началото на декември тя като всяко 7-годишно хлапе е бързала да се прибере от училище, вълнувала са е от това каква коледна украса ще приготвят в къщи и основните й проблеми са били свързани с това, „тъпото бебе да спре да реве“ и „мама и тате да си поиграят и с нея, а не само да гушкат тъпото бебе“. Въпросното тъпо бебе е само 4-месеца, когато идва мъглата. The fog is same as usual. Който е бил в Лондон поне за 1 час през живота си знае, че мъглата там е нещо нормално. Само, че мъглата този път освен, че е гъста като супа, има странен цвят и кара хората да кашлят и да им прилошава. На втория ден след като идва мъглата, градският транспорт спира a public services затврарят. На третия - хората спират да ходят на работа, а на четвъртия спират да се движат колите по улиците. Even пешеходците се движат трудно, because както ми разказваше Nana Vickie, навън не можеше дори да видиш собствената си ръка като в дигнеш пред лицето. Мъглата си заминава след четири дни. След още 10 дни си заминава и Елизабет – сестричката на баба ми. Бебето умира от бронхопневмония, която лекарите в началото приписват на епидемия от инфлуенца. В последствие се установява, че extremely многото смъртни случаи на деца, старци и хора с белодробни заболявания се дължат на отровния въздух during The Great Smog of London. В последствие властите във Великобритания цялостно променят политиката си по отношение на замърсяване на въздуха. Приемат се редица закони, променят се цели индустрии, дори отоплението на твърдо гориво е забранено в Лондон. Моята баба, обаче всеки път, когато разказваше историята за Големия смог, винаги отделяше най-много внимание на мъничките ръчички на малката Бети, за това как все не й я давали да я гушка и колко много я е ненавиждала заради вниманието, което й отделяли родителите им. И накрая винаги се разплакваше.", "date": "2019.12.12", "title": "Британският бежанец: Мъглата не е смешна"}
{"url": "https://www.monitor.bg:443/bg/a/view/poreden-epizod-ot-sagata-brekzit-britancite-na-izbori-183202", "text": "Решаващ ден за Великобритания. Страната гласува на извънредни избори за парламент. От резултата зависи и съдбата на Brexit. Това са третите парламентарни избори за последните четири години. Дотук се стигна след като премиерът Борис Джонсън не успя да прокара неговата стратегия за Brexit. Сега той се надява да спечели мнозинство, което да му позволи да преодолее безизходицата след референдума от 2016 г. Последните проучвания дават преднина на Консервативната партия на Джонсън. Не е ясно обаче дали местата, които тя ще получи, ще бъдат достатъчни за финализиране на Brexit. „Искам само да ви кажа, че не съм дошъл тук да доставям мляко или да се крия в хладилник. Тук съм с послание на надежда за тази страна. Работата ми като лидер на опозицията е да задавам въпроси. Затова питам - къде са тези обещани 40 нови болници? Няколко дни по-късно отново питам и 40-те болници станаха 20. След няколко дни вече станаха 6, а след това - финансиране за разглеждане на възможността за изграждане на шест болници. Т.е. абсолютно нищо”, заяви лидерът на лейбъристите Джеръми Корбин. „Нека да станем въглеродно неутрални до 2050 г., нека станем и независими от Джереми Корбин към Коледа. Ние можем да го направим, можем! Нека да осъществим Brexit и да понесем тази невероятна страна заедно напред!”, коментира премиерът на Великобритания Борис Джонсън. Изборите в цифри 46 милиона: Това е броят на имащите право на глас във Великобритания 650: Толкова са местата в парламента, за които се състезават кандидатите на партиите. За мнозинство са необходими 326 депутати, но всъщност стигат по-малко от това, защото избраниците на северноирландската Шин Фейн не заемат местата си в британския парламент, след като ги спечелят. В досегашното народно събрание 322 депутати бяха достатъчни за мнозинство. 298: Местата, които управляващите от Консервативната партия имат преди изборите на 12 декември. Липсата на мнозинство беше голям проблем за правителствата на Тереза Мей и Борис Джонсън, защото не им позволяваше да прокарват в парламента ключови за програмата им закони. 243: Местата, които заемаха досега депутатите на основната опозиционна формация Лейбъристката партия. Левите не са били на власт вече 10 години. Те се опитват да насочат вниманието на обществото върху теми и проблеми, различни от Брекзит. Лейбъристите критикуват управляващите за работата им в сферата на здравеопазването, образованието и социалното подпомагане. Лейбъристите обещаха, че ако спечелят, ще осигурят високоскоростен интернет за всяко едно домакинство във Великобритания. 96: Броят на годините, откакто Великобритания не е провеждала избори през декември. Изборите на Острова типично се провеждат в края на пролетта, когато денят е по-дълъг и времето е най-добро. 76: Броят на сегашните депутати, които не се кандидатираха за следващ мандат. Политическата атмосфера във Великобритания е токсична. Политици, които са \"за\" или \"против\" Брекзит получаваха заплахи и бяха обиждани по различни начини. Сред напускащите са много умерени депутати на Консервативната и Лейбъристката партии, които критикуват своите формации за различни негативни прояви и тенденции, от антисемитизъм до необосновано силни критики към депутатите от женски пол. 50: Дните, които остават до Брекзит. Напускането трябваше да е на 31 октомври, дори след отлагането, но беше отложено още веднъж. Датата сега е 31 януари, но никой не може да каже дали излизането от ЕС ще стане факт тогава. 42,8% - Това беше дялът от парите за предизборна кампания, които бяха похарчени от партиите за агитация в интернет по време на предишните избори през 2017. Очаква се сега процентът да е още по-висок. 35: Броят на депутатските места, които държи Шотландската национална партия. Тази формация е твърдо против Брекзит и иска Шотландия да напусне Великобритания и евентуално да се присъедини към Европейския съюз като независима държава. 20: Местата в парламента, които държи проевропейската партия Либерални демократи. Тя иска Брекзит да бъде отменен и Великобритания да остане в ЕС. 19,5 милиона британски лири: Това е максималната сума, която е позволена като разход на всяка партия за предизборна реклама и други разходи по кампанията им, при условие че има кандидати за всичките 650 места в парламента. Пада се по около 30 000 лири на място. 9: Годините, в които на власт е Консервативната партия. През първите 6 от тях управляваше правителството на Дейвид Камерън, три години начело на кабинета беше Тереза Мей, а Борис Джонсън е премиер от юли месец тази година. 3: Броят на по-малките, проевропейски партии, които се обединяваха, за да гласуват тактически в досегашния парламент - Либералните демократи, Зелените и уелската партия Плайд Къмри. Те постигнаха споразумение да не издигат кандидати, които да се борят едни срещу други в десетки избирателни райони, за да повишат шанса проевропейски народни представители да влязат в парламента. 0: Броят на депутатите, които имаше досега в парламента Брекзит партията на шумния поддръжник на излизането от ЕС Найджъл Фарадж. Формацията иска Великобритания да излезе от ЕС без сделка за условията на раздялата. Брекзит партията реши да не издига кандидати в над 300 избирателни района, където се очаква победа на Консерваторите, за да увеличи шансовете им за победа, което би помогнало за реализирането на Брекзит.", "date": "2019.12.12", "title": "Пореден епизод от сагата Брекзит: Британците на избори "}
{"url": "https://www.monitor.bg:443/bg/a/view/vss-glasuva-ostavkata-na-sotir-cacarov-183201", "text": "На последното си за годината заседание, Висшият съдебен съвет се очаква да гласува оставката на главния прокурор Сотир Цацаров. Вчера той беше избран с гласовете на представители на всички парламентарно представани партии за председател на Антикорупционната комисия и веднага след това поиска от съдебния кадрови орган да го освободи от поста. Мандатът на Цацаров изтича на 10 януари, а за негов наследник беше избран Иван Гешев. \"Оттук насетне процедурата би следвало да е такава - произнасяне от пленума на ВСС, решение на пленума, което би следвало да бъде предложение до президента и указ от него за предсрочно освобождаване. Няма да изчакам датата 10 януари, защото мисля, че е за доброто и на двете институции - на прокуратурата, и комисията - всеки да поеме своите правомощия. След като съм освободен няма никаква пречка г-н Гешев да встъпи на следващия ден и мисля, че така и ще направи\", описа Цацаров ситуацията. Очаква се смяната да е факт следващата седмица. Вчера президентът Румен Радев не пожела да уточни ще подпише ли веднага указа за освобождаване на Цазцаров. Според него първо трябва да се изчака процедурата във ВСС.", "date": "2019.12.12", "title": "ВСС гласува оставката на Сотир Цацаров"}
{"url": "https://www.monitor.bg:443/bg/a/view/vseki-treti-uchenik-bez-zanimalnja-183193", "text": "В 1787 училища от всички 1920 в страната, в които има деца от първи до седми клас, са сформирани групи за целодневно обучение. Това сочат данни на просветното министерство, предоставени на „Монитор“. С написани домашни вкъщи се прибират само 244 426 малчугани от всички 436 010 в начален или прогимназиален етап. Това на практика означава, че всяко трето дете е останало без занималня през тази учебна година. по които да бъдат приемани децата от 1-ви до 4-ти клас в занималните в общинските училища в Пловдив са въведени от някои директори. Причината е недостигът на стаи и напливът за целодневно обучение. Така например в начални школа разкриват само по една или две сборни занимални, като при подбора се дава предимство на учениците от социално слаби семейства и на тези, чиито братя и сестри учат в същото училище. Бедността се удостоверява с бележка за доходите на родителите. Друго условие е Третият критерий е за деца, които живеят извън района на училището или такива първолаци, които имат затруднения в обучението. В други основни училища обаче материална база има, но заради пестене – за да не плащат заплати на нови учители, разкриват само по една безплатна занималня и предлагат на родителите платена услуга. Идеята е майките да си плащат месечна такса за частна паралелка. Интересното е, че частната занималня се намира на територията на школото и е до стаята, в която е безплатната общинска, се оплакаха родители пред „Монитор”. Масово начални учителки още в първия учебен ден и детски школи, като раздават на родителите листовки с телефони и адреси на платените услуги. На територията на област Добрич има 69 училища. От тях в 55 има обучение на ученици от първи до четвърти клас и във всяко има осигурено целодневно обучение, каза началникът на РУО - Добрич, Жоро Тошков. 55 са и школата, в които има малчугани от пети до седми клас (прогимназиален етап). В 14 от тях обаче не е осигурена занималня. Във всички училища в общините Тервел, Каварна и Шабла пък има възможност децата да пишат домашните там. Липсата на занимални в прогимназиален етап в повечето от средните училища в Добрич в никакъв случай не е от липса на средства, тъй като целодневното обучение се финансира от държавата, обясниха директори. Не било и от липса на кабинети. Според директори занималня в прогимназиален етап се сформира само при изявено писмено желание от страна на родителите. Там, където няма целодневно обучение за по-големите деца, техните настойници не са го пожелали. поне за първи клас, похвали се шефката на образователния инспекторат в столицата Ваня Кастрева. В някои от школата дори има занималня за всички свои възпитаници. Сред тях е 176-о обединено училище „Св. св. Кирил и Методий“ в район Нови Искър. „В училището учат 149 деца от първи до седми клас и от тях 140 са в целодневно обучение. Останалите 9 са подали молба, че не искат да го посещават, тъй като имат занимания по английски език или футбол“, обясни директорът на школото Николай Радулов. Неговите възпитаници имат редовни часове до 13 часа, след това обядват за половин час и следобед прекарват 6 часа в занималнята – 4 учебни и 2 за спорт. За подготовката на малчуганите от първи до четвърти клас се грижат четирима педагози – всеки отговаря за един клас. За целодневното обучение на каките и батковците от 5-и до 7-и пък има трима учители - един по математика и биология, по физика и химия, и по история, география и английски език. Те се сменят спрямо потребностите на даден клас и на кой предмет трябва да наблегнат. Така ако на шестокласниците им предстои контролно или класна работа по математика, то следобед с тях се занимава учителят по математика. „Ползите от целодневното обучение са големи. Децата си правят домашните и си приготвят уроците. След това са готови да си играят“, смята директорът на 176-о училище. За целта в школото има Осигурени са и телевизори в стаите, на които децата могат да гледат различни филмчета, след като приключат със заниманията си. Така по думите на Радулов и щуротиите, които правят хлапетата, са по-малко. За всички деца от начален етап в столичното 119 СУ „Акад. Михаил Арнаудов“ също е осигурена занималня. В четвърти клас на всеки два класа е сформирана по една група, тъй като нямало достатъчно желаещи, обясни директорът на школото Диян Стаматов. „При родителите на по-големите ученици липсва интерес към целодневното обучение“, посочи той и допълни, че след 15 ч. 20-25% от децата си тръгват, за да отидат на частни уроци, плуване, бойни изкуства. В Шумен, Пазарджик и Стара Загора също няма училища без занималня. В Русенско пък има 50 школа с целодневна организация на учебния процес от всички 70 училища в областта.", "date": "2019.12.12", "title": "Всеки трети ученик без занималня (ТЕМАТА)"}
{"url": "https://www.monitor.bg:443/bg/a/view/30-ot-izbiratelite-ne-sa-pipali-komputyr-183192", "text": "Бунтовете във Франция и Хонконг показаха колко близо до тотален хаос се намират дори материално задоволените общества, коментира в интервю пред \"Монитор\" експертът по избори - Относително спокойна година за България и за съжаление, доста тревожна за света. Бунтовете във Франция и Хонконг показаха (и тепърва ще показват) колко близо до тотален хаос се намират дори материално задоволените западни общества. Това нашите политици, особено управляващите, инстинктивно го чувстват и са избрали реактивна тактика на действие. Тази тактика може и да е успешна за къси интервали от време, но тя не може да се прилага вечно. Реактивната тактика трябва да се редува с проактивни действия. В противен случай и на нас могат да ни пожълтеят жилетките. Във вътрешен план управляващите спечелиха и европейските, и местните избори и закрепиха положението си, но не без известни щети. Доколко тези щети са съществени, ще видим през следващите две години. На свой ред опозицията в лицето на БСП далеч не постигна най-амбициозните си цели, но пък показа, че още е жива. Във всеки случай отлепи се от дъното, в което се беше забила през катастрофалната за нея 2014 година. От тогава досега имаше 4 национални избора: президентски през 2016 година, парламентарни веднага след това през 2017 година и двата избора тази година. След убедителната победа на г-н Румен Радев през ноември 2016 година социалистите изпаднаха в приятната самозаблуда, че това е чисто тяхна победа. Е, не беше. В най-добрия случай победата на президента Радев беше само на една трета тяхна. Втората третинка беше убедителното представяне на самия кандидат, а последната третинка беше не особено убедителното представяне на кандидатката на ГЕРБ. След тази полупобеда на БСП последваха три последователни загуби на партията на национални избори. Е, тези загуби не бяха унищожителни, но загубата си е загуба. И те държи далеч от центъра на властта, където се разпределят ресурсите. Имам предвид в добрия смисъл на думата. БСП не изглежда да е в кондиция и за успешно участие на предсрочни парламентарни избори през 2020 година. Най-малкото защото до средата на годината ще е заета с вътрешнопартийни проблеми. След това иде лятото, а да се правят избори в късната есен на 2020 година изглежда глупаво, доколкото редовните избори се очертава да бъдат на 22 или 27 март 2021 година (предишните бяха на 26 март 2017 година). Този дневен ред изглежда разумен, но само при условие, че няма извънредни събития. Да не дава Господ. - Полезна беше. По принцип всяка дискусия е полезна, особено ако замества употребата на груба сила. А иначе основните проблеми в нашата изборна практика са отдавна забелязани, но отговорните фактори отказват да ги разгледат задълбочено и съответно да започнат да ги решават. Проблемите са свързани с многото недействителни гласове и с неизтребимия продаден и купен вот, който е престъпление. Проблем са също корпоративният и етническият вотове, макар че те не са инкриминирани. - Има такава надежда, а именно, че машинното гласуване ще елиминира недействителния вот. И на пръв поглед това е така. На втори обаче не е. Защото се създават други проблеми. Тук ще припомня забележителния анимационен филм на Доньо Донев „Умно село“. Та в умното село се завъдиха змии, умните селяни докараха таралежи да изядат змиите, после докараха лисици да изядат таралежите, после докараха ловци да застрелят лисиците и накрая върнаха змиите да изгонят ловците. А в самия край на филма изпуснаха водата от язовира (явно тогава в язовирите е имало вода за разлика от сега) и направиха наводнение, за да издавят змиите. Но за съжаление, самите те се издавиха. Тук авторите показват една от особеностите на българския бит и душевност. А именно упоритостта, с която борим проблемите, които сами си създаваме. А сега по-сериозно за машините. При условие че 30% от избирателите не са пипали компютър, се страхувам да не би по този начин да въведем компютърно-образователен ценз. Според някои скептици това може би няма да е лошо. Няма обаче да е в унисон с парадигмата на всеобщото избирателно право. Не знам дали в другите държави от Европейския съюз има филми от типа на „Умно село“, но там от 515 милиона население, някъде около 5 милиона (половин Белгия около Брюксел) гласуват с машини. Това е 1% от населението на ЕС. И що така само 1 процент? Ми, така. Пише го в мрежата, за когото не го мързи да прочете. Тоталното въвеждане на машини и съответно изхвърлянето на хартиените бюлетини ще означава да закупим поне 25 хиляди машини (75 милиона лева по цени от 2017 година). И съответно да ги съхраняваме някъде между изборите, за да не ги окрадат и да не ги налази влагата в мазето. И ред други неща означава, от които на много хора косите им се изправят като при контакт с високо напрежение. Абе не е зле да изгледаме отново филма „Умно село“. Има го в мрежата. - Както вече отбелязах, на срещата при президента недействителният вот при местни избори у нас има доста особена структура. За всички видове кметове (общински, районни и на кметства) той е горе-долу в нормата и е 4-5%. За общински съветници обаче е 14-15%, което е недопустимо много. През 2007 и 2011 година той за всички видове избори беше до 6%. И изведнъж през 2015-а и 2019-а скочи повече от двойно. Това съвпадна с въвеждането на преференциите. За да разберем дали те са виновни, и за да определим какъв точно е недействителният вот при избори за съветници, трябва да отворим чувалите с бюлетини, например в някои секции с висок процент недействителни гласове. Това може да стане с разрешение на местните административни съдилища, но само след като приключат делата с искане за касиране на местния вот на няколко места в България. В различните райони на страната недействителният вот за съветници е доста различен. За страната средно той е 15%, за Видин е над 23%, за София е малко над 5%. Според теста на PISA около половината от 15-годишните българчета са функционално неграмотни. Меко казано. Защо тогава очакваме по-възрастните им сънародници да са тотално грамотни? Ми, не са. Гласуването с до 4 бюлетини и с до 5 вида избор не е лесна работа. Казвам го без ирония. А как баба Гинка от Гинци ще върти съответните екрани и ще упражнява машинен вот, не ми се мисли. Дано пък практиката й от работата с банкомат помогне. У нас обаче има хора, които и с банкомат не работят. Е, вярно е, че тези хора и с хартиени бюлетини не могат да гласуват особено грамотно. - Дистанционното електронно гласуване, или интернет гласуването, е стара тема и то изглежда много привлекателно. В частност, то силно ще улесни гласуването на българските избиратели в чужбина, а те са около един милион. В политически план някои партии много се страхуват от тези един милион потенциални гласа. Те, разбира се, няма да бъдат толкова, но биха могли да достигнат до 400-500 хиляди. Има обаче обективни пречки пред този вид гласуване и не напразно в Европа интернет гласуване има само в Естония и част от Швейцария. Естонците например гласуват така с умни карти. През 2017 година обаче беше открит сериозен алгоритмичен пропуск в системата за сигурност на тези карти (така наречената „атака на Копърсмит“). А смисълът на изборите е да се осигури доверие в резултатите от гласуването. Няма доверие без сигурност. И още нещо. Дори ако няма реална атака срещу интернет вота, достатъчно е да се внуши на хората, че такава атака е имало и тя е изкривила резултатите от изборите. Щетите върху демократичния процес ще бъдат огромни. Аз лично смятам, че интернет гласуване у нас рано или късно ще има. В момента обаче Европа и светът не са готови да го приложат масово. За България специално въвеждането на този вид гласуване се усложнява поради възможното нарушаване на тайната на вота, а у нас тази тайна е конституционно дефинирана и със статут на свещена крава. И правилно е с такъв статут, защото така се осигурява свободното волеизявление на избирателя. Когато в системата се получи дистанционно подаден електронен глас, тя няма как да разбере дали на другия край на линията избирателят не е гласувал под натиск или под контрол. В България, ако си покажете бюлетината с вота в избирателната секция, вашият глас ще бъде анулиран, защото е нарушена тайната на вота. А тук масово ще бъде нарушавана тази тайна. И как ще протече интернет гласуването на някои места? Ами тарторът ще прибере умните карти на избирателите и две грамотни момчета от етноса ще гласуват правилно с всичките тези карти. В момента на Запад (там са побъркани на тема политическа коректност и други подобни лъжи) на това му викат „семейно гласуване“. Как работи то? Главата на семейството строява цялата фамилия вкъщи 5 минути преди края на изборния ден и под контрола на големия син всички „гласуват“ правилно. Така нямат време да изтичат до интернет кафето на улицата и да си сменят вота. В такива семейства главата на фамилията казва за кого ще се ожениш и ако не го послушаш, ти реже главата, та няма да ти каже за кого ще гласуваш! Абе, измислили са го хората. А и нашите умници по места ще приложат и свои иновативни практики в това отношение. Изобщо няма система, измислена от човек, дето друг човек да не може да я пробие. - Колко процента е купеният вот аз лично не знам, щото не съм го мерил лично, но не е малко. Особено на местни избори. На президентски избори обаче е доста по-ограничено това уродливо явление. Между другото, това не сме го измислили ние. В Италия, САЩ и много други държави, особено в периода непосредствено след Втората световна война, масово са се купували гласове и се е гласувало под натиск. Ама какъв само натиск! Всеки може да намери данни за това в мрежата. - Не ми е работа да коментирам партийни субсидии, има си европейски практики, но те пък са доста различни. Някога у нас субсидията беше 1% от минималната работна заплата и никой не пискаше. Ми да я направят пак толкова, това значи 6 лева на глас. А това е и средното аритметично на 1 и 11, колкото бяха предишните субсидии. - Вече коментирах сценариите за 2020 година и те не предвиждат предсрочни избори. Разбира се, възможно е всичко, което не противоречи на законите на физиката. Ако има извънредна политическа ситуация, ще има и извънредни политически действия. Предсрочните избори са едно такова действие. Има обаче и други, да не дава Господ. Така че нека всички да сме живи и здрави, да посрещнем с надежда предстоящите новогодишни празници, пък след това все някак ще се преборим с дивотиите, които неизбежно ще продължаваме да правим. Проф. Михаил Константинов е роден на 5 март 1948 г. в София През 1986 г. става доктор по математика в Института по математика и механика към БАН Автор на близо 600 научни труда, включително десетки книги Заместник-ректор на УАСГ от 1999 до 2003 г. Член на централните избирателни комисии (ЦИК) за парламентарни, европейски, президентски и местни избори от 1991 до 2011 г. Заместник-председател на ЦИК за парламентарни, европейски и местни избори от 2003 до 2009 г.", "date": "2019.12.12", "title": "Проф. Михаил Константинов: 30% от избирателите не са пипали компютър"}
