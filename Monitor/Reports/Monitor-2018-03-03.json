{"url": "http://www.monitor.bg/a/view/31524-%D0%A3%D1%87%D0%B5%D0%BD%D0%B8%D1%87%D0%BA%D0%B0-%D0%BE%D1%82-%D0%A5%D0%B0%D1%81%D0%BA%D0%BE%D0%B2%D0%BE-%D0%BF%D1%80%D0%BE%D1%81%D1%8A%D0%BB%D0%B7%D0%B8-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%9D%D0%B5%D0%BE%D1%84%D0%B8%D1%82-%D0%BD%D0%B0-%D0%A8%D0%B8%D0%BF%D0%BA%D0%B0/", "text": "\n                    Дядовазовото „Опълченците на Шипка“, изпълнено от малката хасковлийка Калина в подножието на Паметника на Свободата навръх 3 март просълзи българският патриарх Неофит, който заедно с  московския и на цяла Русия патриарх Кирил отслужи заупокойна молитва за падналите при отбраната на старопланинския проход български опълченци и воини от армията на император Александър ІІ преди 140 години.Калина пристигна облечена в униформата на Райна княгиня. Тя не скри, че изключително много се вълнува от възможността да рецитира пред толкова много народ на заветната за цяла България дата.Пространството около монумента се оказа тясно, за да побере хилядите мъже, жени и деца, които започнаха да прииждат за националното честване още от 3,00 часа през нощта, мнозина от тях извървяха пеша всичките 13,5 км по прохода, защото се оказа че няма място къде да паркират автомобилите си.Заради повишените мерки за сигурност предприети от НСО за пръв път пред първите стъпала към паметника имаше палатки с монтирани скенери, униформените служители на реда прибираха бутилки с вино и обискираха всички по-големи чанти.Преди да се качат на върха двамата патриарси отслужиха съвместно благодарствен молебен в храм – паметника „Рождество Христово“ в град Шипка, където са положени мраморните саркофази с тленните останки на загиналите.Сред допуснатите за службата в храма бяха президентът Румен Радев, председателят на парламента Цвета Караянчева, представители на дипломатическите мисии, кметовете на Казанлък, Габрово и Стара Загора, народни представители, лидери на парламентарни групи. Сред множеството беше и независимият кандидат за президент на Руската федерация Сергей Бабуров, който застана редом с председателя на националното движение „Русофили“ Николай Малинов.След молебена под паметника на връх Шипка руският патриарх Кирил прочете слово, в което подчерта , че \"няма по-голяма любов отколкото тази, която полага душата си, за свободата на другите\",след което допълни, че хиляди руснаци са отдали живота си за спасението на хора, с които имат обща православна вяра“.Вдъхновено обръщение към хилядите, дошли да се поклонят на върха произнесе и президентът Румен Радев, в него той заяви: „Шипка е капитал от историческо достойнство, който няколко хиляди доблестни мъже завещаха на всички нас, потомците, и който ние не бива да пилеем…Днес сме се събрали на този див, чутовен връх, за да се преклоним пред героите на българската свобода и да почетем нашето общо минало…През годините, в августовските жеги и в мартенските виелици, вие бяхте тук, дори когато политиците ги нямаше. Защото знаехте, че с вашето присъствие, с вашата почит, скрепявате историческата истина!“На финала той подчерта: „Вие, скъпи сънародници, млади и стари, бяхте опълченците на историческата правда, които не допуснахте тя да бъде поругана и низвергната. Към вас е моята човешка благодарност“.Цялата церемония беше заснета от екипа на руската телевизия  СПАС, чийто екип  пристигна там ден по-рано с водещата на програмата Наталия Москвитина.Тя  сподели вълнението си от факта, че всички на върха паднаха на колене, за да засвидетелстват почитта си към загиналите за българската свобода и че всички, включително патриарх Неофит са пяли заедно  химна.„Тук има толкова много млади хора, които развяват както вашето, така и нашето, руското знаме. Това е нещо прекрасно, защото означава че дружбата между нашите народи е наистина непреходна“, сподели Наталия Игоревна.Преди да отпътуват към Стара Загора двамата патриарси положиха подписи в златната книга на Паметника на Свободата.  \n\n\n                    ", "date": "2018.03.03", "title": "Ученичка от Хасково просълзи патриарх Неофит на Шипка (ОБОБЩЕНИЕ)"}
{"url": "http://www.monitor.bg/a/view/85098-%D0%91%D0%BE%D1%80%D0%B8%D1%81%D0%BE%D0%B2-%D0%9F%D0%BE%D0%BA%D0%BB%D0%BE%D0%BD-%D0%BF%D1%80%D0%B5%D0%B4-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%B1%D0%BE%D1%80%D0%B8%D0%BB%D0%B8-%D1%81%D0%B5-%D0%B8-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Премиерът Бойко Борисов честити 140-ата годишнина от Освобождението на България във Фейсбук:„Поклон пред паметта на всички, които са се борили и загинали за свободата на България. Признателност, която няма давност. Нека всеки българин днес живее така, че тяхната жертва да не е била напразна“, написа Борисов в социалната мрежа.\n\n\n                    ", "date": "2018.03.03", "title": "Борисов: Поклон пред паметта на всички, борили се и загинали за свободата на България"}
{"url": "http://www.monitor.bg/a/view/36853-%D0%9D%D0%BE%D0%B2%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D1%89%D0%B5-%D0%BD%D0%B8-%D0%B7%D0%B0%D1%80%D0%B0%D0%B4%D0%B2%D0%B0-%D1%81-%D0%BF%D1%80%D0%BE%D0%BB%D0%B5%D1%82%D0%BD%D0%BE-%D0%B2%D1%80%D0%B5%D0%BC%D0%B5/", "text": "\n                    Над страната има разкъсана облачност, без валежи, температурите са положителни, а натрупаният сняг се топи с пълна сила.Днес ще бъде предимно слънчево, а дневните температури ще бъдат между 9 и 14 градуса, като по-високи ще са в Южна България. Издадено е предупреждение за повишаване на речните нива вследствие на интензивното снеготопене. В планините има висока опасност от лавини. Гражданите да бъдат с повишено внимание и към падащи ледени висулки от покриви на сгради.И в неделя ще бъде топло в сравнение с предните люти зимни дни. Сутрешните температури ще бъдат между минус 2 и 3 градуса над нулата, а дневните между 8 и 12 градуса, но през деня се очаква да превали дъжд в някои райони. В понеделник температурите слабо ще се понижат и ще бъде предимно облачно и отново на места ще превали дъжд.Във вторник – температурите отново ще тръгнат нагоре и ще бъдат в широки граници – от 2-4 градуса в Северна България до около 13 градуса в южните райони, отново на места ще превали дъжд. В сряда – 7 март, температурите още ще се повишат и отново ще бъдат в широки граници – в Северозападна България около 5 градуса, в Източна България между 15 и 20 градуса, в Южна България – около 18 градуса, в Западна България около 12-15 градуса, ще има и повече слънце. В четвъртък – 8 март, ще остане топло и слънчево, с температури между 10 и 17 градуса.В петък съществена промяна на времето не се очаква, ще има разкъсана облачност, с температури отново между 10 и 17 градуса. И в събота и неделя ще се редуват и слънце, и облаци, но ще остане без валежи. Дневните температури ще бъдат между 14 и 18 градуса.\n\n\n                    ", "date": "2018.03.03", "title": "Новата седмица ще ни зарадва с пролетно време"}
{"url": "http://www.monitor.bg/a/view/33601-%D0%9E%D0%BF%D0%B0%D1%81%D0%BD%D0%B8-%D0%BF%D0%BE%D0%BB%D0%B5%D0%B4%D0%B8%D1%86%D0%B8-%D0%B8-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%8F-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%B4%D0%BD%D0%B5%D1%81/", "text": "Жълт код за сняг и поледици е обявен за 19 области на страната\n                    Жълт код за сняг и поледици е обявен за 19 области на страната. Предупреждението е в сила за: София-град, София – област, Видин, Монтана, Враца, Плевен, Ловеч, Перник, Пазарджик, Пловдив, Габрово, Велико Търново, Търговище, Русе, Разград, Шумен, Силистра, Варна и Добрич.На тези места се очакват валежи от сняг, които през деня, с повишението на температурите, на места ще преминат в дъжд и ще има условия за образуване на поледици.Заради ледения дъжд и поледиците във Враца снощи от 9 до 12 ч. беше ограничено движението на тежко-товарни камиони над 12 т. Същото ограничение важеше и за Видин.Остава ограничението за движение на тирове над 12 тона по международния път Е-79 – то се осъществява само по обходни маршрути (Дунавци – Арчар, Тополовец – Ружинци, Тополовец – Добри дол).Тировете от Монтана към Враца бяха спирани при обхода на града. В момента ситуацията се нормализира.Шофьорите се оплакаха, че пътят може и да е бил почистен, но паркингите за тирове и камиони са били затрупани с почти 50 см сняг.От БАН призовават за повишено внимание при дейности на открито и шофиране на заледени повърхности, както и да се следят актуалните прогнози за времето.\n\n\n                    ", "date": "2018.03.03", "title": "Опасни поледици и ограничения по пътищата днес"}
{"url": "http://www.monitor.bg/a/view/11753-%D0%9F%D0%B0%D1%82%D1%80%D0%B8%D0%B0%D1%80%D1%85-%D0%9A%D0%B8%D1%80%D0%B8%D0%BB-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B8%D0%BD%D0%B0%D0%B3%D0%B8-%D0%B5-%D0%B1%D0%B8%D0%BB%D0%B0-%D0%B2%D1%8A%D0%B7%D0%BF%D1%80%D0%B8%D0%B5%D0%BC%D0%B0%D0%BD%D0%B0-%D0%B2-%D0%A0%D1%83%D1%81%D0%B8%D1%8F-%D0%BA%D0%B0%D1%82%D0%BE-%D0%B1%D1%80%D0%B0%D1%82%D1%81%D0%BA%D0%B0-%D1%81%D1%82%D1%80%D0%B0%D0%BD%D0%B0/", "text": "\n                    С молебени за страдащия български народ Руската църква е формирала обществено мнение, повлияло за започването на Руско-турската война. Това каза руският патриарх Кирил за предаването „Събота 150“ по БНР.\n\n„Руската и българската православна църква имат много дълга история на братски отношения. Именно поради факта, че нашите народи в по-голямата си част са православни и имат много общо в културата и езика си, България винаги е била възприемана в Русия като братска страна и историята потвърждава тази теза“, посочи патриарх Кирил и изтъкна ролята на Руската православна църква при вземането на решението за освободителната за България Руско-турска война.\n\n„Бих искал да кажа, че руската църква, извършвайки молебени в почти всички църкви за страдащия български народ, е формирала такова обществено мнение, което е повлияло за вземането на политическото решение за започване на военни действия на Балканите. Ако я нямаше тази всенародна подкрепа, трудно е да се каже дали тогавашното руско правителство би направило тази жертва – десетки хиляди са загиналите, десетки хиляди са и инвалидизираните. Тази жертва е била обяснена с най-важния и силен аргумент – отдаваме живота си за нашите братя единоверци. Достатъчно е да кажем, че при възникването на българо-гръцката схизма, когато българската църква не е била признавана в семейството на поместните православни църкви, решаващият глас за признаването ѝ е именно на Руската църква. Мисля, че братските отношения между нашите две църкви са издържали проверката на времето“, каза още той и изрази надеждата си, че това влияе добре и на отношенията между българския и руския народ.\n\n \n                    ", "date": "2018.03.03", "title": "Патриарх Кирил: България винаги е била възприемана в Русия като братска страна"}
{"url": "http://www.monitor.bg/a/view/1533-%D0%93%D1%80%D1%8A%D1%86%D0%BA%D0%B8-%D1%82%D0%B8%D1%80-%D1%81%D0%B5-%D0%B7%D0%B0%D0%B2%D1%8A%D1%80%D1%82%D1%8F-%D0%BD%D0%B0-%D0%BF%D1%8A%D1%82%D1%8F-%D0%91%D1%8F%D0%BB%D0%B0%D0%A0%D1%83%D1%81%D0%B5-%D0%BF%D0%B0%D0%B4%D0%BD%D0%B0-%D0%BD%D0%B0-%D0%BC%D0%B5%D1%82%D1%8A%D1%80-%D0%BE%D1%82-%D0%B6%D0%BF-%D0%BB%D0%B8%D0%BD%D0%B8%D1%8F/", "text": "\n                    Гръцки тир, натоварен с безалкохолни, се завъртя на пътя Русе – Бяла, след като шофьорът е изгубил управление. Камионът е спрял буквално на метър от жп линията, преди да падне върху релсите, предаде bTV.Инцидентът е станал около 1 ч. тази нощ, малко след изхода от Русе. Най-вероятно водачът е карал с несъобразена скорост по заледения участък.Той и вторият шофьор, които са пътували за Солун, са леко пострадали. По чудо в насрещното платно не е имало други автомобили, а тирът се е разминал с удар в стълб от жп мрежата.Заради катастрофата се наложи представители на железниците да сигнализират на място преминаващите влакове, за да намалят скоростта.Екипи на „Пътна полиция” регулират движението в едната лента. Направен е опит камионът да бъде изтеглен, но без успех. Операцията ще бъде повторена по-късно през деня.\n\n\n                    ", "date": "2018.03.03", "title": "Гръцки тир се завъртя на пътя Бяла-Русе, падна на метър от жп линия"}
{"url": "http://www.monitor.bg/a/view/47980-%D0%9D%D0%B0-%D0%A8%D0%B8%D0%BF%D0%BA%D0%B0-%D0%BF%D0%BE%D1%87e%D1%82%D0%BE%D1%85%D0%B0-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%82%D0%B5-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%9E%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5/", "text": "\n                    Двама патриарси, президент, председател на парламент и министър на отбраната, както и всичките 15 митрополити на духовни епархии на Българската православна църква в страната почетоха паметта на загиналите за българското Освобождение воини и опълченци, по време на тазгодишните юбилейни чествания, посветени на 140 годишнина от освобождението на България от турско робство. Домакин на националните чествания е Община Казанлък.„Събрали сме се на този чутовен връх да се преклоним пред героите на българската свобода и да почетем нашето общо минало. Под снега на св. Никола, Околчица, Орлово гнездо, лежат костите на героите, след 140 години трудно някой ще каже кои са български и кои са руски, но с тези кости е съградено скелето на българската и руската бойна слава“, заяви президентът Румен Радев в словото си на връх Шипка.„Шипка е капитал от исторически достойнства, който няколко хиляди доблестни мъже завещаха на всички нас – потомците и който ние не бива да подменяме. През годините на августовските жеги и мартенските виелици вие бяхте тук, защото вие знаехте, че с вашето присъствие с вашата почит, ние скрепяваме историческата истина, защото вие млади и стари, сте опълченците на историческата правда, които не допуснахте тя да бъде поругана“, заяви още Радев, цитиран от БГНЕС.„Благодаря на Негово Светейшество Неофит - патриарх на България и митрополит Софийски и на Негово Светейшество Кирил, патриарх на Москва и на цяла Русия за съслужението, за мъдрите думи, за признателността и благодарността и за християнския дух, който помни, който възвисява човека. Християнският дух, в който саможертвата е път към свободата. Да живее България!“, завърши словото си президентът.Българският патриарх Неофит и руският патриарх Кирил отслужиха заупокойна молитва за героите на Шипченската епопея на връх Шипка.„Днес произнесохме молитви за руските воини и българските опълченци, геройски загинали при отбраната на Шипка. 140 г. ни отделят, но светлите образи на воините освободители не изчезват от паметта ни. Уникален е жертвеният характер на тази борба за свобода на поробените братя. Няма по-голяма любов от тази, която полага душата за свободата на другите”, заяви в словото си руският патриарх Кирил.„Руските воини, отдали живота си за спасението, те бяха силни във войната и изгониха чужденците, като показаха храброст и със собствената си кръв платиха избавлението от дългия гнет на една християнска страна. На това свещено място не може да не се усети благоволението и да не се преклоним пред загиналите. Да бъде вечна и светла тяхната памет! Моля се за това духовната връзка между нашите народи да остане нерушима за вечни времена. Да запазим християнските ценности и православните традиции на нашите отци. Сърдечно ви приветствам и за прекрасния паметник. Това е един празник за българския и руския народ. Амин!“, каза още руският патриарх.„Този храм, от иконостаса и стените, на които ни гледат образите на светите братя Кирил и Методий, на владетелите покръстители Борис I и Владимир и още много български и руски светци, остава и до днес един от най-ярките символи и паметници на вековната българо-руска дружба, на нашата взаимна Христа любов и православното християнско единство“. Това каза патриарх Неофит в тържественото си слово.\"Нека в този тържествен велик и паметен за всички нас ден да възкликнем и ние заедно с освобожденеца и да кажем: Тоя ден е Господ сътворил, да се зарадваме и да се развеселим в него\", заяви патриарх Неофит. Той призова, в памет на всички герои във всички дни от живота, да съгряваме сърцата си с онази божествена любов, която по думите на Апостола е свръзка със съвършенството.\n\n\n                    ", "date": "2018.03.03", "title": "На Шипка почeтоха паметта на загиналите за българското Освобождение"}
{"url": "http://www.monitor.bg/a/view/26056-%D0%A7%D0%B5%D1%81%D1%82%D0%B8%D1%82-%D0%BF%D1%80%D0%B0%D0%B7%D0%BD%D0%B8%D0%BA-%D0%B1%D1%8A%D0%BB%D0%B3%D0%B0%D1%80%D0%B8/", "text": "\n                    На 3 март отбелязваме Националния празник на България. Навършват се 140 години от Освобождението на страната ни от османско владичество.На 3 март през 1878 г. е подписан Санстефанският мирен договор между Русия и Османската империя, с което се слага краят на Руско-турската война от 1877- 1878 г. Датата 3 март слага начало на Третата българска държава.Санстефанският мирен договор е подписан в градчето Сан Стефано (дн. Йешилкьой) от граф Н. Игнатиев и Ал. Нелюдов от руска страна, и Сафет паша и Садулах бей - от турска. Договорът е предварителен и подлежи на одобрението на останалите Велики сили. Постановленията за България се съдържат в членовете от 6 до 11 и в член 19.Съгласно тях България се учредява като автономна, но васална държава с граници, които обхващат с малки изключения почти всички земи в европейската част на Турция, населени с българи. Общата й площ възлиза на повече от 170 хил. кв. км.Тя има редица права, включително и да иска признаване и от други страни извън подписалите Санстефанския мирен договор, както и правото на международни търговски отношения и на търговски представителства; да сключва търговски, финансови и административно-правни договори със съгласието и одобрението на сюзерена Турция или на попечителя Русия по време на преходния период, както и да има собствена войска и полиция.За първи път Трети март се чества през 1880 г. - две години след Освобождението - като Ден на възшествието на престола на император Александър Втори. Две години по-късно - през 1882 г., Държавният съвет приема \"Списък на неприсъствените дни в Българското Княжество\". В него за първи път е записано, че денят 19 февруари се чества като ден на \"Заключаването на С. Стефанский договор\".Неупоменаването на император Александър Втори се обяснява с факта, че през 1881 г. той е убит и е наследен от неговия син Александър Александрович. Съгласно Указ 78 от 31 декември 1887 г. се одобрява списък на неприсъствените дни в България. В него денят 19 февруари се отбелязва като ден на \"Освобождението на България\".През 1911 г. е приет нов Закон за празниците и неделната почивка, но и в него 19 февруари продължава да фигурира като ден на \"Освобождението на България\". Този закон остава до октомври 1951 г., когато официално е отменен от Кодекса на труда.С въвеждането на Григорианския календар през 1916 г. събитията от 19-ти и 20-ти век се преизчисляват, като към датата съответно се прибавят 12 дни за 19-ти в. и 13 дни - за 20-ти век. Денят 19 февруари 1878 г. стар стил, става 3 март по нов стил. За първи път по новия стил 3 март е честван през 1917 година.Трети март се отбелязва като празник до 1949 г. През 1950 г. съгласно постановление на Министерския съвет за определяне на неприсъствените дни през календарната 1950 г. 3 март за първи път не е включен в списъка на неприсъствените дни.Еднократно като официален празник денят е отбелязан през 1978 г. по повод на 100-годишнината от Освобождението. Десет години по-късно по решение на Юлския пленум (1987 г.) на ЦК на БКП и на Министерския съвет 3 март е възстановен като официален празник. С решение на Държавния съвет от 27 февруари 1990 г. и на Народното събрание от 5 март с.г. датата е обявена за национален празник.\n\n\n                    ", "date": "2018.03.03", "title": "Честит празник, българи!"}
{"url": "http://www.monitor.bg/a/view/70373-%D0%A7%D0%B8%D1%82%D0%B0%D0%BB%D0%B8%D1%89%D0%B0-%D0%BE%D1%86%D0%B5%D0%BB%D1%8F%D0%B2%D0%B0%D1%82-%D1%81%D1%8A%D1%81-700-%D0%BB%D0%B2-%D0%BC%D0%B5%D1%81%D0%B5%D1%87%D0%BD%D0%BE/", "text": "На места мизерстват с по 8375 лева годишно за дейност, заплати и осигуровки\n                    Точно 8357 лева за 12 месеца, или около 700 лв. на месец, от държавна субсидия през 2018-а се падат на голяма част от читалищата в България, което често е единственият им източник за издръжка.Със Закона за държавния бюджет за 2018 г. и Решение на Министерския съвет №667 от 1 ноември 2017 г. предвидените в държавния бюджет средства за подпомагане на развитието на читалищната дейност са в размер на над 63 милиона и 330 хиляди лева. Това надвишава с 8 милиона и 151 хиляди лева миналогодишните отпуснати средства, като стандартът за една субсидирана бройка става в размер на 8375 лева, или 1075 лева повече за една бройка от предходната 2017-а. Имайки предвид, че регистрираните читалища в страната са 3664, високата на пръв поглед сума в крайна сметка идва твърде недостатъчна за нормалното просъществуване на една такава организация. \n\n\n                    ", "date": "2018.03.03", "title": "Читалища оцеляват със 700 лв. месечно "}
{"url": "http://www.monitor.bg/a/view/47417-%D0%9A%D0%B0%D0%BA-%D1%89%D0%B5-%D0%B1%D1%8A%D0%B4%D0%B5-%D0%BE%D1%82%D0%B1%D0%B5%D0%BB%D1%8F%D0%B7%D0%B0%D0%BD-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F%D1%82-%D0%BF%D1%80%D0%B0%D0%B7%D0%BD%D0%B8%D0%BA/", "text": "\n                    Днес България чества 140 години от освобождението си от османско иго. Националният празник ще бъде отбелязан с богата програма във всички градове на страната с различни събития и прояви.По традиция кулминацията на празника е тържествената церемония в подножието на връх Шипка, а вечерта на площад „Народно събрание“ ще има тържествена заря-проверка.В 10.00 часа в храм-паметника „Рождество Христово“ в град Шипка ще бъде отслужен благодарствен молебен от българския патриарх Неофит и руския патриарх Кирил. Ще присъстват председателят на Народното събрание Цвета Караянчева и президентът Румен Радев.След това предстои официалната церемония в подножието на върха, превърнал се в символ на Освобождението.В 11.00 часа на тържествена церемония пред паметника на Незнайния воин в столицата ще бъде издигнато националното знаме.По повод Националния празник в 12.00 ч. ще се извърши тържествена смяна на почетния гвардейски караул пред официалния вход на сградата на Администрацията на президента.В 18.30 часа ще започне тържествената заря - проверка на площад \"Народно събрание\" в София.\n\n\n                    ", "date": "2018.03.03", "title": "Как ще бъде отбелязан националният празник"}
{"url": "http://www.monitor.bg/a/view/29990-%D0%A1%D0%B0%D0%BC%D0%BE-%D0%B4%D0%BD%D0%B5%D1%81-%D0%9D%D0%92%D0%98%D0%9C-%D0%BF%D0%BE%D0%BA%D0%B0%D0%B7%D0%B2%D0%B0-%D0%A1%D0%B0%D0%BC%D0%B0%D1%80%D1%81%D0%BA%D0%BE%D1%82%D0%BE-%D0%B7%D0%BD%D0%B0%D0%BC%D0%B5/", "text": "\n                    Оригиналното Самарско знаме могат да видят днес посетителите на Националния военноисторически музей. То се показва на националния ни празник 3 март като част от изложба, посветена на 140-ата годишнина от Освобождението на България. В нея са включени и останалите четири знамена на Българското опълчение, които могат да се видят до 11 март.От петте знамена най-известно е Самарското, превърнало се в символ на Руско-турската война и на участието на българското опълчение в нея. Създадено е в руския град Самара за Априлското въстание, но заради бързото му потушаване не е връчено, разказва директорът на НВИМ доц. Соня Пенкова. \"Когато Русия обявява война на Османската империя делегация заедно със знамето пристига Москва. Временно знамето е изложено в Чудовия манастир в Кремъл, защото там са мощите на свети Алексей, който е покровител на град Самара. Самият император се покланя пред мощите на светеца и целува знамето на бъдещите български опълченци\", разказа доц. Пенкова.По-късно то е връчено на 3-та опълченска дружина, с която участва в битките при Стара Загора и Шипка, а за знаменосец е определен Антон Марченко. \"В чест на третата годишнина от боевете при Стара Загора знамето е наградено с първата степен на ордена за храброст, който е вграден в неговата пика - това е емблематичен случай за награждаване на знаме. След героичния си път Самарското знаме става първият експонат по днешните стандарти в тогавашната знаменна зала на двореца\", казва доц. Пенкова.В боевете при Стара Загора, Шипка и Шейново е развявано и Горнооряховското знаме на Четвърта дружина. Макар да не са участвали в Руско-турската война, не по-малко значими са и знамената на Първа, Втора и Пета опълченска дружина.\"Знамената на Първа, Втора и Пета опълченска дружина пък носят онова особено усещане за действията на българската държава в годините след Освобождението за освобождение на земите, останали извън държавните граници на България и вземат участие във всички следващи войни за национално освобождение и обединение\", каза доц. Пенкова.Четирите знамена могат да се видят в НВИМ до 11 март, а Самарското знаме ще бъде показано само на 3 март. По случай националния ни празник входът за музея ще е свободен.\n\n\n                    ", "date": "2018.03.03", "title": "Само днес НВИМ показва Самарското знаме"}
{"url": "http://www.monitor.bg/a/view/20165-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-19%D0%B3%D0%BE%D0%B4%D0%B8%D1%88%D0%B5%D0%BD-%D1%81%D1%82%D1%83%D0%B4%D0%B5%D0%BD%D1%82-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D1%81%D0%B8-%D0%B2-%D0%9C%D0%B8%D1%87%D0%B8%D0%B3%D0%B0%D0%BD%D1%81%D0%BA%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%9E%D0%91%D0%9E%D0%91%D0%A9%D0%95%D0%9D%D0%98%D0%95/", "text": "\n                    Арестуваха 19-годишен студент за убийството на родителите си в Мичиганския университетАрестуван е 19-годишният студент, заподозрян за убийството на родителите си в пансиона на Централния Мичигански университет, предадоха световните агенции. Джеймс Ерик Дейвис-младши беше арестуван рано тази сутрин. Той бил забелязан малко след полунощ във влак, преминаващ до кампуса, се съобщава на сайта на отдела за извънредни комуникации на университета.Стрелбата в сградата \"Камбъл хол\" на университета стана в деня, в който родители пристигаха, за да вземат децата си за едноседмична пролетна ваканция. Над 100 полицаи, някои тежковъоръжени и в камуфлажни униформи, претърсваха кварталите край Централния Мичигански университет след нападението.Университетът съобщи, че двамата загинали са майката на заподозрения Дайва Дейвис и бащата Джеймс Дейвис старши, полицай на нещатна служба в чикагското предградие Белууд.В нощта преди нападението заподозреният бил отведен в болница, след като приел свръхдоза наркотици или е имал лоша реакция на приети психотропни вещества, обясни говорител на полицията на пресконференция.Засега не е известно как заподозреният се е снабдил с оръжие. Законите на Мичиган разрешават носенето на скрито оръжие, но Централният Мичигански университет забранява носенето на всякакви оръжия в кампуса. Стрелбите са често явление в САЩ, където броят на огнестрелните оръжия е равен на този на жителите, отбелязва АФП.\n\n\n                    ", "date": "2018.03.03", "title": "Арестуваха 19-годишен студент за убийството на родителите си в Мичиганския университет (ОБОБЩЕНИЕ)"}
{"url": "http://www.monitor.bg/a/view/31125-%D0%94%D0%B0-%D0%B4%D0%BE%D0%BA%D0%BE%D1%81%D0%BD%D0%B5%D1%88-%D0%98%D1%80%D0%BC%D0%B5%D0%BD%D0%B0/", "text": "За ролята в Touch Me Not българската актриса влиза в садо-мазо клуб\n                    \n\n\n                    ", "date": "2018.03.03", "title": "Да докоснеш Ирмена"}
{"url": "http://www.monitor.bg/a/view/30738-%D0%96%D0%B8%D0%B2%D0%B8%D1%82%D0%B5-%D0%BC%D1%8A%D1%80%D1%82%D0%B2%D0%B8-%D0%B7%D0%B2%D0%B5%D0%B7%D0%B4%D0%B8/", "text": "Тумор на простатата „умори“ Слай, хакери погребаха Бритни Спиърс\n                    „Не вярвай на всичко, което четеш в интернет“. Колкото и тривиален да звучи, този съвет важи с пълна сила дори когато става въпрос за смъртта. Случаите, в които недоброжелатели разпространяват погрешна информация за гибелта предимно на знаменитости се множат лавинообразно. Последната жертва на жестоките слухове бе екшън звездата Силвестър Сталоун. През последните години обаче десетки представители на шоубизнеса по света, а и у нас, са се превръщали в мишена на подобни спекулации. „Монитор“ направи бърз преглед на някои от най-популярните личности, вкарвани насила във фалшивото гробище онлайн.  Последният, който имаше възможността да получи от първо лице съболезнования за гибелта си, бе екранният Роки Силвестър Сталоун. Актьорът, превърнал се през годините в истински приятел на България, посрещна с усмивка спекулациите за смъртта си. Те се появиха, след като самият той сподели постер за последния си филм „Крийд 2“, направен от фен, в социалните мрежи. Незнайно защо, мнозина се почувстваха объркани от въпросното изображение, някои дори го сметнали за некролог. Всъщност, за първи път вестта, че Слай е починал, се появи още през 2016 г., в което вероятно се корени и причината фенове на екшън звездата да залеят профила му в Инстаграм с коментари като „Почивай в мир“. Според въпросните слухове, до кончината на Сталоун се стигнало заради тумор на простата.„Моля ви, игнорирайте тази тъпота. Все още мърдам. Аз съм жив, здрав и щастлив“, така носителят на „Златен глобус“ успокои почитателите си онлайн. За повече достоверност, към развенчаването на погрешните митове за смъртта му се включи и неговият брат. „Слуховете, че брат ми е мъртъв, са неверни. Какъв извратен и жесток човек трябва да си, за да публикуваш подобна „новина“? Подобни хора са психически нестабилни и нямат място в обществото ни“, категоричен бе и Франк Сталоун.Междувременно Слай вече се подготвя за четвъртата част на „Непобедимите“, след като разреши „творческите си разногласия“ със собственика на Millennium Films – Ави Лърнър. Последните два филма от поредицата бяха заснети у нас, като очакваме Сталоун и компания да се завърнат в София и за новото заглавие от франчайза. Актьорът с впечатляващи умения в бойните изкуства Джеки Чан също бе оплакан от феновете си в края на миналата година. Проблемът в случая обаче е, че никой, така или иначе, не е разпространявал трагичната вест за кончината му. Съобщението, разпространено в средата на декември, буквално гласи, че „на 63-годишна възраст днес той премина спокойно през магазин в Кореатаун, Ню Йорк Сити“ (peacefully passed by a store in Koreatown, New York City, today at age 63). Реално, въпросната „спекулация“ вероятно е била вярна. „Изпуснатата“ дума away след passed, изглежда, е добавена мислено от почитатели на звездата от „Шаолин“, които на секундата го пратиха в онлайн гробището.Само една година по-рано, Чан отново влезе в криминалните хроники с фатален край. Тогава сред китайски медии се носеше тъжната вест, че актьорът е починал при катастрофа в Куинсланд, Австралия.Самият той никога не е коментирал слуховете за смъртта си. Вместо това той ги опровергава, като публикува свои кадри от срещи с фенове в социалните мрежи. „Наистина си известен, когато дори смъртта ти се превърне в цяла страница във Фейсбук. Именно заради подобен трик от страна на недоброжелателите преди няколко седмици тръгна слуха за кончината на Шер. „Приблизително към 11 ч. тази събота, обичаната актриса Шер почина. Шер е родена на 20 май 1946 г. в Ел Сентро. Ще ни липсва и никога няма да я забравим. Моля, изразете вашата съпричастност и съболезнования като харесате и коментирате в тази страница“, гласеше основното съобщение в социалната мрежа. Мнозина повярваха на погрешната информация, като броят на хората, „харесали“ въпросната публикация достигна до близо милион. За щастие, скоро след появата на страницата, говорител на певицата отрече слуховете: „Тя е само част от дългия списък със знаменитости, които са станали жертва на подобна измама. Тя е жива, добре е. Спрете да вярвате на нещата, които четете в интернет.“Недоразумение пет години по-рано също погреба легендарната изпълнителка. Изключителна популярност тогава набра хаштага #nowthatchersdead, който шокира част от феновете на Шер. Уви, въпросната фраза бе използвана в нета, за да се отбележи смъртта на Маргарет Тачър. Ако има човек, който е приел „новината“ за смъртта си с необходимото за абсурдността на ситуацията чувство за хумор, то това е Джон Бон Джоуви. Към списъка на звезди погрешно изпратени сред ангелите певецът се присъедини през 2011 г., когато, предполага се, текст от некролог на Майкъл Джексън се озовава в неправилните ръце. Според източници, авторите на слуха са използвали редове, написани още през 2009 г. за смъртта на Краля на попа.Спекулациите обаче стигат дотам, че се съчинява и причина за гибелта на фронтмена на Bon Jovi, която според „запознати“ била инфаркт.„Раят прилича много на Ню Джърси“, с такъв надпис се появи скоро след това изпълнителят на Wanted Dead Or Alive на кадър в социалните мрежи. Скръбна вест, че поп иконата Бритни Спиърс е починала, оповести официалният Туитър акаунт на продуцентската компания „Сони мюзик”, след като бе атакуван от хакери в края на 2016 г. Паниката сред феновете на звездата се породи от набралия популярност хаштаг #RIP@britneyspears. „Станахме жертва на хакери, но ситуацията е вече под контрол”, успокои скоро след това говорителят на „Сони”. „Поднасяме нашите искрени извинения към Бритни, семейството и почитателите й”, допълни още той.От същата кибератака пострада впрочем и профилът на носителя на Нобелова награда Боб Дилън. Това стана ясно след публикацията „Почивай в мир, Бритни”, споделена от страницата на певеца. Чарли Шийн, който ще остане завинаги в сърцата на любителите на комедиите с ролята си на чичо Чарли в „Двама мъже и половина“, бе „убит“ също от хакери, насочили усилията си обаче към крайните потребители – тоест, наивните фенове, които четат новината за смъртта му. Вестта води началото си отново от социалните мрежи – Фейсбук и Туитър, които през 2011 г. се наводниха с пожелания от типа на „почивай в мир“ по адрес на актьора. В крайна сметка обаче всеки, който потърси подробности, е препращан към редица други сайтове. И ако има търпението и наивността да стигне до края, е „даряван“ с широка палитра от вируси в компютъра си.Смята се, че моментът за разгласяването на подобна новина е избрана от спамърите неслучайно. Причината – по това време звездата бе особено актуален в публичното пространство с проблемите си с наркотиците и алкохола. Той бе уволнен и от „Двама мъже и половина“, където героят му бе прегазен от влак. Славата й на най-възрастната активно играеща актриса й спечели двоен абонамент на Стоянка Мутафова за фалшивото онлайн гробище. За първи път комедийната ни прима стана жертва на жестоките слухове през 2016 г., и отново – през лятото миналата година. „Стоянка Мутафова почина на 95 годишна възраст”, гласеше заглавието на статията, която отново вероятно цели повече посещаемост на сайта-автор на фиктивната вест. Десетки фенове на голямата ни актриса изразиха недоволството си от свободното разпространяване на погрешни новини тогава, като мнозина настояха и подобни действия да бъдат криминализирани.Същият сайт (noviniotbulgariaisveta.blogspot.bg), впрочем, разпространи и „новината“ за смъртта на легендата на Формула 1 – Михаел Шумахер. Примата на българската естрада Лили Иванова също се е озовавала на погрешния край на фалшивите „убийства“ онлайн неведнъж. Изпълнителката на „Щурче“ попада под обстрела на публикации за смъртта си още от 2008 г., като оттогава насам недоброжелатели периодично изпробват късмета си на неин гръб. По традиция, когато става въпрос за родните знаменитости, техните „убийци“ не проявяват достатъчно въображение, като разпространяват единствено „новината“ за смъртта, но не и подробности за нея. Единствената версия за „смъртта“ на звездата, появила се на бял свят в последните десет години, е тази за инфаркт.Последният случай, в който Иванова влезе в черните хроники, бе през август миналата година. Младият певец Атанас Колев също е сред българските звезди, вкарани „по погрешка“ в гроба от не особено съвестни автори на новини. Така през 2013 г., докато той все още трупаше слава в риалити шоуто X Factor, изпълнителят на „По-добре“ се появи на некролог. Създателят на „творбата“, според източници, е приятел на Колев от родния му град Варна. Двамата били много задружни, преди Наско да влезе в музикалния формат, разказват запознати. „На тези, които ми направиха некролог, ще им кажа да се засрамят\", това заяви единствено певецът от сцената на X Factor. Наско припомни, че е на 16 години, но вече е станал на \"миш-маш\", заради постоянните пътувания между София и морската ни столица, необходими заради предаването. \"Как ли ще се чувстват техните майки и бащи, ако видят некролог с децата си\", попита тогава реторично певецът.\n\n\n                    ", "date": "2018.03.03", "title": " Живите мъртви звезди"}
{"url": "http://www.monitor.bg/a/view/50217-%D0%A2%D0%B5%D1%80%D0%B2%D0%B5%D0%BB-%D0%9F%D1%83%D0%BB%D0%B5%D0%B2-%D1%81-%D0%B5%D0%BA%D1%81%D0%BF%D1%80%D0%B5%D1%81%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D1%80%D0%B0%D0%B4%D0%BE%D1%81%D1%82-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%A7%D0%B8%D0%BA%D0%B0%D0%B3%D0%BE/", "text": "\n                    Тервел Пулев зарадва хиляди българи в Чикаго (САЩ) навръх рети националния празник 3 март с осмата си поредна победа на професионалния ринг.Българинът продължи серията си като отново се справи с нокаут с опонента си - Скот Фъртел, който на три пъти бе свален от мощните удари на българина в първия рунд и не успя да продължи.За доброто настроение на родните фенове помогна и присъствието на футболната звезда Христо Стоичков, които бе бурно аплодиран при влизането си в залата.Припомняме, че съперникът на Тервел Пулев бе сменен в последния момент и първоначално той трябваше да се изправи срещу Тристан Джеймс, който обаче получи забрана да се боксира заради незачетен мач в друг щат.\"Огромни благодарности към всички вас за това, че дойдохте и ме подкрепихте! Вие показахте любовта си към България! Искам колкото по-далеч сме от родината, толкова по-задружни да сме\", бяха първите думи на Пулев към присъстващите сънародници в залата.Неговият брат Кубрат Пулев също взе микрофона и се обърна към българите в залата. \"Радвам се, че едно такова събитие, макар и неголямо, може да ни обедини. Хубаво е да видя толкова много български знамена. Важното е да милеем за България, независимо къде се намираме\", заяви Кобрата.\"Помните, че първата ни победа на световното първенство през 1994 година беше тук, в Чикаго, срещу Гърция. Сега и Тервел победи. Нека продължим да подкрепяме него и Кубрат, защото те ще ни радват още много\", каза и Христо Стоичков. След това всички присъстващи получиха възможност да се качат на ринга и да се снимат с братя Пулеви.\n\n\n                    ", "date": "2018.03.03", "title": "Тервел Пулев с експресна победа за радост на българите в Чикаго"}
{"url": "http://www.monitor.bg/a/view/80173-%D0%9F%D0%B5%D1%82%D1%8A%D1%80-%D0%91%D0%B5%D0%BB%D0%B1%D0%B5%D1%80%D0%BE%D0%B2-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%81%D1%82%D1%8A%D1%82-%D1%81%D1%8A%D1%81-%D1%81%D0%B8%D0%BB%D0%BD%D0%BE-%D0%B4%D1%8F%D1%81%D0%BD%D0%BE-%D0%BA%D1%80%D0%BE%D1%88%D0%B5/", "text": "Започнал да тренира футбол, искал да става лекар, боксът му е приоритет в момента\n                    Когато човек го гледа на ринга, трудно може да си представи, че в главата му е пълно с кодове, формули и други странности от битието на IT специалиста. И обратно, когато е пред компютъра, не можеш да си помислиш, че както бързо и точно борави с клавишите, така действа и с боксовите ръкавици. Оказа се, че да си едновременно и успешен боксьор, и добър програмист не са взаимно изключващи се неща и живото доказателство за това се казва Петър Белберов.28-годишният софиянец преди седмица стана носител на купа „Странджа“ в 69-ото издание на най-стария международен боксов турнир в Европа. Спечели титлата при най-тежките (над 91 кг) за трета поредна година, но за пръв път в кариерата си взе и трофея. При това победи с разкъсан мускул на бицепса на дясната си ръка още от първия мач. Игра на финала с огромен хематом и кръвоизлив в ръката и поне 5-6 сериозни синки по слепоочията и главата – все белези, оставени му от стълкновенията със съперниците.„Честно казано, от известно време си мечтаех точно за тази купа, сподели Пепи няколко дни след триумфа си в столичната зала „София“. - Бях изпитал вече какво е да спечелиш в категорията, но без купата липсваше пълното удовлетворение. Знаех, че много големи имена в българския, а и световния бокс, са печелили тази купа и исках и аз да я взема“.Сега ценният трофей ще краси витрината в залата в квартал „Красна поляна“, където той се подготвя със своя личен треньор Йордан Митев за радост на десетките малчугани, които тренират в клуба „Сторм“. И тайничко си мечтаят един ден да станат силни като батко си Пепи. През цялото време на \"Странджа\" те го подкрепяха с възгласа: \"Пепи, давай напред, ние сме с теб!\"Всъщност като малък Белберов започнал с футбол. Тренирал в „Септември“ и дори специалистите му казвали, че има талант за играта. Баща му обаче все го натискал да учи, да ходи на допълнителни курсове по английски и по компютърни технологии и в един момент младежът трябвало да избира между спорта и учението. Започнал да изпуска тренировки, мачове и постепенно се отказал от футбола. След време обаче се запалил по бойните спортове, като много го впечатлявали боевете по К1. Започнал да ходи на тренировки по бокс и постепенно стигнал и до официалните срещи. Това обаче станало на сериозната вече възраст от 20 години. „Някои на тези години са вече трикратни европейски шампиони като Тайсъна (бел.ред. - Даниел Асенов) например, а аз тепърва прохождах на ринга“, смее се днес Белберов. Късният старт обаче не му пречи да стигне до бронзовия медал от европейското първенство в Самоков през 2015 г., както и до участие в профисериите на АИБА (WSB) за отбора на „Британските лъвски сърца“.Белберов обаче се отказва рано от другата си детска мечта – да стане лекар като баща си. И при това го отказал точно татко му Румен. „Казваше ми, че ще трябва много да уча, че професията е изключително тежка, а в същото време не е добре заплатена и не ми даде да го последвам“, откровен е боксьорът. Затова записва и се дипломира като бакалавър по икономика в УНСС, а сега следва магистратура по IT в Нов български университет.„Програмирането и софтуерните технологии не можеш да ги правиш насила, казва националът. - Понякога са ти необходими по 10-12 часа на ден, за да свършиш дадена задача в тази сфера и затова не ти ли харесва, няма смисъл да губиш толкова много време“.И ако си представяте, че от малък Пепи не е можел да вдигне глава от компютърните и видеоигрите, се заблуждавате. „Предпочитах да излизам навън и да ритам с приятели. Едва ме прибираха вкъщи. А като ходех на уроците по компютърни технологии, тайно гледах да си пусна игрите, вместо да уча каквото ми преподаваха. Сега е различно и много ми харесва да се занимавам с това“, казва той.Белберов разбива на пух и прах тезата, че боксьорите, а и по принцип спортистите, задължително са тъпи хора. Най-голямото му хоби извън двете, превърнал ги в сериозни свои занимания, е четенето на книги. Обича да редува жанрове и автори. „В момента например чета няколко различни книги. Едната е криминална и комерсиална - „Произход“ на Дан Браун. Купил съм си „Писма от Земята“ на Марк Твен. Преди това свърших една абсолютна психология на Ерих Фром. Много обичам и историческа тематика и по принцип съм почитател на историята“, разкрива боксьорът, който преди време остави много добри впечатления и в тв играта „Аз обичам България“.Като образован и амбициозен млад човек Пепи има гражданска позиция по наболелите въпроси в обществото, интересува се от обществения живот в страната, от политиката и от световните тенденции. Смята, че в България има много кадърни и талантливи хора в различни сфери. За по-доброто бъдеще на спорта е на мнение, че е необходимо сериозно навлизане на частния бизнес като финансова подкрепа, тъй като държавата не може да се справи сама с издръжката на спортистите.За да подпомогне финансово своята подготовка, Белберов първоначално работи като охрана. Физическото натоварване обаче му пречи на тренировките и затова вече си практикува програмирането като професия, която и след време ще му носи доходи. „На първо място обаче сега е боксът, защото спортът е до време, а всяка една професия може да се практикува и на по-зряла възраст, споделя той плановете си. - Доволен съм обаче, че успях да намеря своята професия, да я изуча и да мога да я упражнявам, когато сляза от ринга, а не после тепърва да се лутам и чудя какво да правя със себе си“.Покрай спорта е завързал много познанства, но не смята, че има много приятели. „По-скоро са няколко, но добри. В бокса са ми съотборници, на които знам, че мога да разчитам, когато ми трябва подкрепа, както, разбира се, и те на мен“, споделя още националът. Ако има човек, който най-много се притеснява по време на мачовете на Петър, това, естествено, е майка му Катя. Навремето тя е тренирала гребане, стигала е и до републиканската титла, но сега вече е далеч от спорта. Въпреки притесненията тя предпочита да гледа на живо сина си, а не да стои в неведение какво му се случва. Затова бе плътно до него по време на турнира „Странджа“ и не скри щастието и гордостта си, след като го наградиха с купата.„Беше много притеснена, защото без да искам, видя ръката ми вкъщи. Аз криех и не исках да й казвам за контузията, но я видя. Добре че тя не ме занимава много с притесненията си, които със сигурност щяха да ми повлияят. Слава Богу, с помощта на баща ми оттокът поспадна за ден-два, но ще трябва да мина на ядрено-магнитен резонанс, за да се види какво точно е състоянието“, разказа Белберов. \n\n\n                    ", "date": "2018.03.03", "title": "Петър Белберов – програмистът със силно дясно кроше"}
{"url": "http://www.monitor.bg/a/view/81439-%D0%9F%D0%B0%D0%BD%D1%82%D0%B0%D0%BB%D0%B5%D0%B5%D0%B2-%D1%81-%D0%BF%D0%B5%D1%82%D0%B8-%D1%83%D1%81%D0%BF%D0%B5%D1%85-%D0%B2-%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D1%81%D0%B5%D1%80%D0%B8%D0%B8-%D0%BD%D0%B0-%D0%90%D0%98%D0%91%D0%90/", "text": "\n                    Радослав Панталеев извоюва пети успех в професионалните WSB серии на Международната боксова федерация (АИБА). Българският боксьор игра много силно срещу 35-годишния италианец Клементе Русо и грабна категорично победата с 3:0 съдийски гласа (50:45, 48:47, 48:47) в 5-риндов мач в Ливърпул.Битката в категория до 91 кг бе от осмия сезон на WSB между отборите на British Lionhearts, за който играе Панталеев, и Italia Thunder и завърши с категоричен успех за британците с 5-0 победи.Русо не е никак случаен боксьор. Той е двукратен световен шампион (Чикаго 2007 и Алмати 2013 г.) и двукратен олимпийски вицешампион (Пекин 2008 и Лондон 2012). Това обаче не притесни Радо, той имаше надмощие през всичките 5 рунда в мача и не даде никакви шансове на съперника си.На 16 март Британските лъвски сърца ще върнат визитата на италинския тим.\n\n\n                    ", "date": "2018.03.03", "title": "Панталеев с пети успех в професионалните серии на АИБА"}
{"url": "http://www.monitor.bg/a/view/26856-%D0%9C%D0%B0%D1%80%D0%B8%D0%B0%D0%BD%D0%B0-%D0%9F%D0%BE%D0%BF%D0%BE%D0%B2%D0%B0-%D0%B8-%D0%92%D0%B5%D1%81%D0%B5%D0%BB%D0%B8%D0%BD-%D0%9F%D0%BB%D0%B0%D1%87%D0%BA%D0%BE%D0%B2-%D0%9E%D1%82-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%BF%D1%8A%D1%82%D0%B5%D0%BA%D0%B0-%D0%B4%D0%BE-%D0%BE%D0%BB%D1%82%D0%B0%D1%80%D0%B0/", "text": "Двамата се сгодиха, певицата е готова да напусне музикалната сцена \n                    Да срещнеш любовта на живота си на пешеходна пътека! Звучи като красива приказка и точно такава е историята на поп певицата Мариана Попова и актьора Веселин Плачков. Познанството им датира от преди две години, когато се срещат на откриването на пешеходна пътека край язовир „Кърджали“. Първоначално отношенията им са само приятелски, а Весо е благодарен на Мариана, че му помага в тежък период. По негови думи, бил обезверен като човек на изкуството и имал нужда от подкрепата на сродна душа, която намира в дълбоките кафяви очи на певицата. Макар да разбуниха духовете със спекулациите, че любовта им е „забранена“, двамата са категорични, че искрата между тях пламва едва след като чаровната брюнетка се е разделила с дългогодишния си партньор - италианския сомелиер Ханес, а звездата от „Дякон Левски“ е сложил край на своя брак. Мигновено обачеразбират, че са един за друг и заживяват под един покрив.Точно преди около година чаровната брюнетка и актьорът с поразяващо сини очи се събират, а днес се нагърбват със задачата да изберат песен за първия си танц като семейство и екзотична дестинация за меден месец. Новината за щастливото събитие изпълнителката на „Аз съм любов“ потвърди със снимка на красивия пръстен в профила си във Фейсбук. „Когато има смисъл! Тя каза най-истинското ДА в живота си!“, гласят думите й към кадъра.Феновете на звездната двойка са повече от доволни, че любимците им ще създадат семейство, и не пропуснаха да отправят пожеланията си в социалната мрежа. „Марианка, пълнят ми се очите от щастие за теб! Това е истинската любов! Радвам се, че я изпита най-накрая, заслужаваше го с цялата си душа“ и „Пазете любовта си завинаги!“, са само част от коментарите. Предполага се, че терен за сватбеното им тържество ще даде Етнографският комплекс „Дамасцена“, където се разпростря снимачният сет за едноименния филм, в който Плачков грабна главната роля. Мястото е сгушено в полите на Стара планина и точно там Веселин покани гостите си в рамките на риалити формата „Черешката на тортата“ и призна, че това е едно от любимите му места в целия свят.Мариана и Веселин , но биха се радвали и на опцията да гушнат общ наследник. „За момента мога да кажа, че имаме две прекрасни деца и ако съдбата е рекла, ще имаме още 12. Когато се превърне в самоцел, то обикновено не става, затова не искам да давам еднозначен отговор“, сподели наскоро Плачков. От няколко месеца се говори, че бъдещата булка вече е бременна, но засега нито един от двамата не е потвърдил спекулацията. Децата им от техните предишни връзки Андреа и Мария-Магдалена се разбират прекрасно и живеят хармонично. Момиченцето на 38-годишния актьор приело промяната в личния му свят съвсем нормално. „Никакви страшни катаклизми не е имало нито в семействата ни, нито при децата. Не сме имали нужда от психолози и дълги разговори, за да обясняваме. Преди отношенията ни не са били в ред, сега децата виждат, че всичко е нормално, и казват, че щом ние сме щастливи, и те са добре. С бившата ми жена също сме в нормални отношения. Уважаваме се и си помагаме в отглеждането на детето“, сподели още той.Певицата не изключва опцията да слезе от музикалната сцена скоро, за да се отдаде на семейния живот. „Изведнъж аз започнах да живея. Наистина. И това ми е толкова достатъчно, че някой ден може и да спра да пея\", сподели неотдавна пред bTV тя. В интервю за „Търси се“ Плачков определи Мариана като най-близкия си човек и уточни, че е труден характер иЛюбимата му обаче е категорична, че не би променила абсолютно нищо в него и е повече от щастлива.Романтичният жест с отправянето на предложението за брак е една от многото изненади, които Попова и Плачков обичат да си спретват. Досега първенец по оригиналност беше 39-годишната красавица, която изненада любимия си за рождения ден с помощта на Съли Ерна. Поп певицата проследи рок титана в столично заведение миналия октомври, когато той пристигна у нас за концерт в „Арена Армеец“. След като разбрала от познати къде се е отбил за вечеря музикантът, изпълнителката на Let Me Cry завела там любимия си. Оказа се, че актьорът е голям почитател на фронтмена на Godsmack и така нежната му половинка му спретнала възможно най-приятната изненада. Преди седмица пък той я заведе да чуе нейната любима музика – на концерт във Виенската опера. Двамата прекараха няколко дни в австрийската столица и се отдадоха на гастро туризъм и разходки край местните забележителности.  \n\n\n                    ", "date": "2018.03.03", "title": "Мариана Попова и Веселин Плачков: От пешеходна пътека до олтара"}
{"url": "http://www.monitor.bg/a/view/45176-%D0%93%D1%80%D0%B0%D1%86-%D1%85%D1%80%D0%B0%D0%BD%D0%B0-%D0%BA%D1%83%D0%BF%D0%BE%D0%BD-%D0%B8-%D0%A0%D0%B5%D0%BD%D0%B5%D1%81%D0%B0%D0%BD%D1%81/", "text": " Родният град на Батенберг кипи от млад живот по хилядолетните си улици\n                    Уютно сгушен в полите на Алпите, скрил хилядолетна история, Грац е истинска перла на картата на Австрия. Липсва вечно бързащата суматоха на столицата Виена, но крие не по-малко архитектурни шедьоври, наредени до впечатляващи модернистични сгради. Право през сърцето му минава река Мур, а бреговете й са красив оазис за почивка.Грац е университетската столица на Австрия с цели шест висши училища и над 50 000 студенти, които го превръщат в шарен и забавен град, който никога не спи. Геният Никола Тесла прави първите си опити именно в Политехническия университет на Грац. Ервин Шрьодингер и нобелистът Ото Льови са преподавали, а Йоханес Кеплер е завършил Лутеранското училище.защото именно тук се ражда княз Александър I Батенберг. Днес традициите се поддържат с побратимяването на Велико Търново и Перник.Но това, което кара всички да изтъркат обувките си по улиците на Грац е неговият Стар град с архитектура, повлияна от италианския Ренесанс. Сърцето на града е място, където буквално ти изтръпва врата, защото не можеш да спреш да гледаш нагоре и все нагоре уникалните стари сгради, които са близо 1000. Вечният студентски купон отстъпва място на приключенския дух и от време на време се усещаш като Индиана Джоунс, който търси съкровища из малките тихи улички, водещи все по-навътре и по-навътре като към скривалище на хиляди тайни. А съкровища дебнат зад всеки ъгъл. Малки сгушени магазинчета с красиви, шарени витрини мамят отслабената воля да се отдадеш на още една покупка или пък на поредната порция сладкиш с топло кафе. Вековни врати с пищни орнаменти от ковано желязо, крият тайни на еснафски родове. Малки и големи статуи по фасадите разказват истории. В непосредствена близост до впечатляващото кметство, дело на Доменико дел Алио, е Нарисуваната къща (Gemaltes Haus). Нейната фасада е дело на бароковия художник Йохан Майер, който през 1742 г. я покрива със сцени от гръцко-римската митология. В нея Хабсбургите са домакинствали официалните си срещи. Само крачки по-надолу е италианското бижу Landhaus със спиращия дъха венециански дворец, издигнат през 1557 г., и уникален ренесансов двор.Въпреки чесъвсем не отговаря на определението за голям град. Спокойно може да се обиколи за ден или два, и да бъде част от по-голям тур из цялата страна. Виена е на по-малко от 200 км на север и често нейните посетители отделят ден, за да разгледат стария Грац, който повече от 20 години е част от световното културно наследство на ЮНЕСКО. Най-добрият начин да се придвижите от Виена до Грац е с прословутите австрийски железници и по-точно най-известната линия Semmering Railway, също включена в списъка на ЮНЕСКО, заради уникалния си строеж с 14 тунела и 16 виадукта. Наистина е живописно да преживееш Алпите по този по-различен начин. Препоръчва се от Виена до Грац да се седи от лявата страна, а от Грац до Виена – от дясната, така че да можете максимално да се насладите на пейзажите от прозореца. Пътят е около 2 часа и половина, а модерните влакове са оборудвани с табла, които постоянно информират за местоположението.За придвижващите се с кола центърът на Грац е разделен на две зони за паркиране – синя и зелена. В синя зона може да се паркира до 3 часа, а цената е 90 евро цента за 30 минути. Работи всеки делничен ден и събота до 13 ч. Зелена зона е активна само от понеделник до петък и цената й е 60 евро цента. Местните обаче залагат особено много на колелетата. Това е и основния транспорт на студентите, като навсякъде може да откриете паркинги за велосипеди. Не е трудно да намерите и как да си наемете колело.С колело, пеша или с трамвай, Грац е готов да покажи цялата си старинна красота, архитектурна еклектика, уникална кухня и модерен облик. Замъкът Егенберг е единствената забележителност, която не е на една ръка разстояние от историческия център на Грац. Той се намира в покрайнините на града и също е част от Световното културно наследство на ЮНЕСКО. Архитектът му отново е италианец – Джовани Пиетро де Помис, който започва градежа през 1625 г. Всичко в замъка е подчинено на хода на времето и движението на звездите. Четирите барокови кули символизират четирите годишни времена, 365-те прозореца - броя на дните в годината, 52-те стаи - броя на седмиците в годината, 24-те служебни помещения - броя на часовете в едно денонощие. Астрономическата иконография е застъпена и във фреските в централната Зала на планетите, в оранжерията и в най-старата част на парка. Желанието на принц Улрих фон Егенберг, който поръчал строежа, било всеки ден да поглежда през различен прозорец и да вижда нещо различно от света. Внукът му по-късно възлага на художника Ханс Адам Вайсенкирхер да нарисува повече от 600 картини, които и до днес украсяват стени.Не по-малко впечатляващи са огромните градини на замъка, в които свободно се разхождат пауни, а сред стотиците розови храсти съвсем умишлено може да се изгубиш с часове. За съжаление замъкът Егенберг работи само от април до октомври.\n  В сърцето на Стария град на Грац се намира друг замък или поне неговите останки. На хълма Шлосберг, който местните твърдят, че е създаден от Сатаната, се е извисявала едноименната непревземаема твърдина. Построена преди близо 1000 години, тя не пада дори пред Наполеон, докато от Виена не се получава заповед да бъде разрушена, а войниците да се предадат на френските окупатори. Днес от замъка са останали само руини. Част от тях са превърнати във впечатляваща сцена на открито, на която в топлите месеци се изнасят безплатни класически концерти. Друга част пък пази най-големият военен музей в Европа. Местните успяват да съхранят само камбанарията и часовниковата кула, която бди над Грац от 500-те метра височина на хълма.Часовниковата кула е построена през 1560 г. Първоначално часовникът имал само една стрелка, която да отброява часовете. В последствие било решено да се сложи и втора за минутите, но нямало място за по-голяма стрелка и затова днес малката показва минутите, а голямата часовете.Другото запазено съкровище е камбанарията, с нейните три камбани. Едната звъни на всеки час, другата бие при пожар, а третата днес мълчи. Тя е използвана като сигнал при изпълнението на екзекуции.Красиви тематични градини обграждат останките от крепостта. А задължителна спирка в обиколката на хълма е Турския фонтан, който е точно до часовниковата кула. Той носи името си от турските роби, които го изграждат. Дълбок е внушителните 100 метра и освен, че е красив е служил за водно хранилище на твърдината в случаи на продължителна обсада.Пътят до върха на хълма може да бъде не по-малко интересен от самия замък. До горе може да се стигне с екстремен стъклен асансьор, който пътува почти отвесно. По обиколни алеи се върти симпатично влакче, но най-голямото предизвикателство е да изкачите хълма по повече от 250 стъпала, наречени Военните стълби. По протежението им има направени не малко площадки за почивка, и снимки, а от тях се разкрива гледка към целия Грац. От върха на хълма Шлосберг се разкрива гледка към килим от класически червени покриви на старинни къщи и катедрали. Между тях обаче, комфортно се е намърдала сграда на Музея за модерно изкуство Кунстхаус. Тотална еклектика с пейзажа наоколо, изградена цялата от стъкло и с гигантски размери, няма как да не привлече вниманието. Това блестящо бижу е дело на двама британски дизайнери Питър Кук и Колин Фурниер, които го проектират отново за домакинството на Грац като Европейска столица на културата през 2003 г. Самите автори на това монолитно творение го наричат галено „приятелски настроеното извънземно“. Фасадата, която е цели 900 кв.м, се състои от 1066 акрилни стъклени елемента. 925 кръгли флуоресцентни лампи са интегрирани във всеки един от тези елементи. Това превръща Кунстхаус в огромен екран с ниска разделителна способност, върху който се прожектират изображения и послания. След толкова разходки е редно човек да се отдаде и на почивка и да изпие едно кафе. Най-доброто място за това е кафенето Инзел, което се намира по средата на река Мур, върху изкуствения остров Мюринзел. Той е създаден от екстравагантния нюйоркчанин Вито Акончи отново по повод домакинството на Грац като Културна столица на Европа през 2003 г. Идеята е била да е временно съоръжение, което да бъде продадено на друг речен град, но местните толкова се влюбили в него, че го откупили и запазили.Островът е с форма на полуотворена мида и размери 50 на 20 м. Откритата му част е амфитеатър, който често домакинства арт събития от всякакъв характер. Закритата е кафене, в което може да се насладиш на кратка и нетрадиционна почивка в средата на реката. Мюринзел е наричан от всички остров, но всъщност е плаваща платформа с котва. Стабилността й се подсигурява от двата допълнителни моста, които я свързват с бреговете на реката.Атмосферата в кафенето е доста сюрреалистична, с овалните си неправилни форми и психиделичните неонови светлини, определено дава различна представа за Грац от обичайната обиколка из старините на града.  Това, което местните знаят отдавна, става официален факт през 2008 г. и Грац е провъзгласен за кулинарната столица на Австрия - поредното предизвикателство, което градът отправя към гостите си. Не си усетил напълно атмосферата на Грац, ако не си впил зъби в поне едно от трите най-известни кулинарни изкушения.Олиото от тиквени семки – емблемата на града, има богат вкус и много полезни свойства върху организма. Трудно ще пропуснете да го опитате, защото в местните заведения го слагат почти на всичко – от салати до ванилов сладолед.Зеленият боб местно производство също не отстъпва по популярност. Предлага се често като салата или добавка, а може да си го вземете от фермерския пазар Кайзер Джоузеф Марк и да го хапвате направо от пликчето, за да се усетите като жител на Грац.Ако пърженото пиле не звучи като деликатес, значи не сте го опитвали в Грац. Месото е меко и нежно, а тестото – чудесно хрупкаво. Местните го ядат с гарнитура от картофки или ориз, а в някои ресторанти го нарязват и декорират салатите с него. Определено обаче трябва да се пробва рецептата в „Дер Стайрер“.Не бива да се пропускат и пекарните на Грац. Те са буквално на всеки ъгъл. Малки, уютно, топли и ухаещи на ангели. Ще се изгубите в десетките сладки и солени изкушения, които предлагат. По голямата част от тях е произведена от пшеница местно производство с био сертификат. А където има хляб, трябва да има и вино. Така е праведно. Затова Грац и цялата провинция Щтирия са един от най-големите производители на гроздовия еликсир не само в Австрия, но и в цяла Европа. Какво да опитате? Имате избор - Совиньон Блан, Пино Блан, Траминер, Шардоне (популярно сред местните с името Морилон). \n\n\n                    ", "date": "2018.03.03", "title": "Грац – храна, купон и Ренесанс"}
{"url": "http://www.monitor.bg/a/view/23562-%D0%98%D0%B7%D0%B4%D0%B8%D0%B3%D0%BD%D0%B0%D1%85%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%84%D0%BB%D0%B0%D0%B3-%D0%BF%D1%80%D0%B5%D0%B4-%D0%9F%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%BD%D0%B0-%D0%9D%D0%B5%D0%B7%D0%BD%D0%B0%D0%B9%D0%BD%D0%B8%D1%8F-%D0%B2%D0%BE%D0%B8%D0%BD/", "text": "\n                    По случай 140 години от Освобождението на България пред паметника на Незнайния воин в столицата беше издигнато националното знаме.Церемонията започна в 11 часа. Стотици хора отбелязват годишнината от Освобождението на България, поднасяйки венци и цветя пред паметника на Незнайния воин. Деца рецитираха стихотворения.На церемонията присъстваха вицепрезидентът Илияна Йотова, министърът на отбраната Красимир Каракачанов и други министри от кабинета, началникът на отбраната генерал-лейтенант Андрей Боцев, главният мюфтия, депутати и дипломати.Вицепрезидентът призова всички, които твърдят, че България даром е получила свободата си, да не петнят името на страната ни и да почитат хората, които са дали живота в битките за свобода.В ритуала участваха представителни подразделения на националната гвардейска част и гвардейският представителен духов оркестър.В 18.30 часа в столицата по традиция ще се проведе тържествената заря-проверка на площад \"Народно събрание\".\n\n\n                    ", "date": "2018.03.03", "title": "Издигнаха националния флаг пред паметника на Незнайния воин"}
{"url": "http://www.monitor.bg/a/view/83781-%D0%9A%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BA%D1%8A%D0%BC-%D0%B4%D0%B2%D0%B0%D0%BC%D0%B0%D1%82%D0%B0-%D0%BF%D0%B0%D1%82%D1%80%D0%B8%D0%B0%D1%80%D1%81%D0%B8-%D0%94%D0%BD%D0%B5%D1%88%D0%BD%D0%B0%D1%82%D0%B0-%D0%B4%D0%B0%D1%82%D0%B0-%D0%B5-%D0%B7%D0%B0%D0%B1%D0%B5%D0%BB%D0%B5%D0%B6%D0%B8%D1%82%D0%B5%D0%BB%D0%BD%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D0%B1%D1%8A%D0%BB%D0%B3%D0%B0%D1%80%D0%B8/", "text": "\n                    Днешната дата е забележителна за всички българи, отбеляза председателят на Народното събрание Цвета Караянчева на среща с Негово Светейшество Българския патриарх Неофит и Негово Светейшество Московския и на цяла Русия патриарх Кирил, съобщиха от пресцентъра на НС.„Вече 140 години тук почиват български опълченци, руски, финландски, румънски и други воини, дали живота си за нашата свобода, подчерта още председателят на парламента. - Затова на този ден ние се прекланяме пред паметника на връх Шипка, който българите са издигнали в знак на благодарност“, посочи Цвета Караянчева.Негово Светейшество патриарх Кирил отбеляза, че Шипка е част както от българската, така и от руската история. Той допълни, че руските воини са били ръководени от вътрешен порив да защитят своите братя. Негово Светейшество посочи и важната роля за това на руската православна църква, която най-много е съчувствала на поробените българи. Затова днес е празник и за Русия, допълни още Негово светейшество патриарх Кирил.\n\n\n                    ", "date": "2018.03.03", "title": "Караянчева към двамата патриарси: Днешната дата е забележителна за всички българи"}
{"url": "http://www.monitor.bg/a/view/74772-%D0%95%D0%BA%D0%B8%D0%BF%D0%B8-%D0%BD%D0%B0-%D0%9F%D1%8A%D1%82%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D1%89%D0%B5-%D0%B2%D0%B0%D1%80%D0%B4%D1%8F%D1%82-%D0%B8%D0%B7%D1%85%D0%BE%D0%B4%D0%B8%D1%82%D0%B5-%D0%BD%D0%B0-%D0%B2%D1%81%D0%B5%D0%BA%D0%B8-%D0%B3%D1%80%D0%B0%D0%B4-%D0%B2-%D0%BF%D0%BE%D1%87%D0%B8%D0%B2%D0%BD%D0%B8%D1%82%D0%B5-%D0%B4%D0%BD%D0%B8/", "text": "\n                    Екипи на пътната полиция ще стоят на изходите на всеки град заради предстоящите почивни дни около 3 март. По магистралите, пътищата към Варна и Русе, към ГКПП Кулата и зимните курорти се очаква най-голямо движение.Заради очакваните дъждове са възможни поледици, а на места в Северна и Североизточна България заради вятъра и снегонавявания. За това и в рискови условия не е добре да се пътува, каза Росен Рапчев от Пътна полиция. Полицията ще прави проверки за пияни или дрогирани шофьори, както и за такива без книжки.Всички пътища са проходими. Няма и големи ремонти, които да затрудняват движението.\n\n\n                    ", "date": "2018.03.03", "title": "Екипи на Пътна полиция ще вардят изходите на всеки град в почивните дни"}
