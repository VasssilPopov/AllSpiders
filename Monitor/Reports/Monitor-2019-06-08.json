{"url": "https://www.monitor.bg/bg/a/view/tir-plamna-v-dvijenie-na-am-marica-167408", "text": "Тежкотоварен камион пламна в движение на АМ \"Марица\", информира bTV. Камионът бил натоварен с желязо. Той се самозапалил по-рано днес при 58-и километър на магистралата в посока Турция, преди отбивката за Харманли. Към мястото на инцидента са изпратени два екипа на пожарната, които потушили пламъците. Инцидентът не затвори пътя, но движението беше спирано периодично в продължение на часове. Според водача на превозното средство причината за пожара е късо съединение. Въпреки твърдението си, той е уверен, че камионът е бил изправен.", "date": "2019.06.08", "title": "ТИР пламна в движение на АМ \"Марица\""}
{"url": "https://www.monitor.bg/bg/a/view/golata-istina-za-jenskata-krasota-167342", "text": "Сини очи, светли коси, аристократична осанка – той навярно би могъл безпроблемно да се подвизава като модел на международния подиум, но е предпочел да бъде от другата страна на обектива. Започвайки още като тийнейджър с туристически снимки за спомен с джетове и парашути по плажовете на Златни пясъци, Алекс Манчев за десетина години стига до подписването на договор с Yellow Corner – престижна верига световни галерии, които продават авторски фотографски принтове. Вероятно е първият българин с подобен контракт, както е и единственият ни сънародник, за различни онлайн медии. Годината е 2017-а и в подножието на котешката пътечка младият мъж се запознава с прочутата красавица Бела Хадид – както се оказва, изключително скромна и дружелюбна особа, макар градската легенда да твърди, че на такива дефилета й плащат по 1000 долара за извървян метър по сцената... Алекс, който в момента е на 31, за пръв път докосва професионален апарат още преди да е завършил гимназия. Изкарва курсове по фотография в града на своето детство – Варна, а преди 7-8 години решава да се премести в София, където завършва Нов български университет като бакалавър по фотография, а след това – и Художествената академия с магистратура по арт фотография. „От 4 години творя активно в този жанр, който в България наричат актова фотография. На английски той се определя като Art Nude Photography – артистична гола фотография, което за мен е по-точно. Дори мога да я характеризирам като не-еротична – самата концепция е насочена към това човек да изпита не физическа възбуда, като я види, а чиста емоция. Опитвам се максимално да „отдръпна“ зрителя от чувството, че жената е сексуален обект“, обяснява майсторът на обектива. И той наистина успява в намеренията си: неговите 19 изящни черно-бели творби с един цветен „бонус“, които до 30 юни могат да се видят в столичната галерия „Оборище 5“ в експозицията му „Голата истина“, напомнят скулптури, графики, рисунки с туш, само не и евтини картинки от мъжки списания... „Творчеството на фотографа зависи от неговото самосъзнание, от това как е израснал и се е развивал. Тя не е стремеж да произведеш каквото и да е изображение, а е натрупване от цялото изкуство и всички емоции, минали по някакъв начин през теб. Не може да създадеш емоционално произведение, ако ти самият не си емоционален. Няма как да направиш нещо пошло, ако самият ти не си пошъл, а с по-възвишени възгледи“, убеден е той. Неговите поетични снимки са който си започнал да гледаш, но не си доизгледал, като дежавю, което е минало през главата ти и трябва да съзреш самия фотос, за да си го припомниш... Мнозина си мислят, че фотографът подбира своите модели единствено по външните белези, но Алекс твърди, че за него не те са определящи. Ако беше така, щеше да му е по-лесно, защото има безкрайно много красиви жени. Значително по-малко обаче са онези, които излъчват нещо повече от чиста красота, които са на точната емоционална вълна, които могат да се разкрият, да излязат от зоната си на комфорт и да покажат не тялото, а душата си. „Не търся съвършени мерки, а жени, които имат вътрешната настройка, че са красиви, без значение какво мисли обществото за техния външен вид“, категоричен е Алекс Манчев. Той е снимал доста такива създания в Париж, Рим, Виена... Е, и в София, но държи да уточни: „В България обществото е доста подтиснато, не възприема различните модели за красота, трудно излиза от клишетата. Докато в чужбина дори по-пищните дами не чувстват задръжки и натиск, то тук по-пълничките момичета обществото ги е тъпкало, тъпкало, тъпкало и нямат нужното самочувствие. Те никога не биха се съгласили да се снимат без дрехи, а онези, които пък имат прекомерно самочувствие, нямат нужната емоционалност. Те сякаш казват: не ми пука, че съм гола. Не можеш от всяко момиче да направиш красива фотография, за съжаление. Нашето изкуство е като скулптурата – трябва специфичен камък, не какъв да е...“. За Алекс идеалната фотосесия е много личен процес: предпочита да отдели време, за да се запознае с моделката, да я изслуша, тя да му се довери. Тъй като жените, особено у нас, се притесняват кой ще види снимките им, той се старае да не компрометира тяхната личност, Накратко: да докаже, че голата фотография може да бъде пълноправно изкуство, колкото и да е трудно да го обясни на фона на властващата чалга-естетика. Алекс често повтаря, че всеки ден се влюбва и всяка вечер разлюбва. Защото на следващия ден трябва да снима следващия модел, в който пак да се влюби, докато произведението се получи. Но тази любов е по-скоро обожание, което не бива да преминава разумните граници. Чаровникът не крие, че авансите от страна на модели към фотограф са почти ежедневие. Той обаче винаги е бил професионалист и избягва да смесва работата с личния живот. „Ако харесвам някое момиче, бих го поканил на среща. Но не по време на снимки“, зарича се естетът в желанието си да опровергае още едно клише в жанра: че фотографите непременно трябва да спят с моделите. Или обратното... От 3-4 години Алекс не се занимавам с комерсиална, а само с художествена фотография. Идеята е да се издържа с авторски изложби, фотографски книги, луксозни каталози и албуми с максимално разпространение в световен мащаб – в известни галерии и музеи. Успява ли? „Свикваш с мисълта, че си артист и ще има дни, в които имаш пари, и такива, в които нямаш. Но все пак работя в устойчив модел, в който продажбите са нещо редовно, а не еднократно“, казва той. А ще ни разкрие ли коя е голата истина? Всеки си има собствена. Неговата е, че човек трябва да бъде максимално себе си, за да е красив. Започне ли да подражава, погрознява, защото замества своята същност с чужда.", "date": "2019.06.08", "title": "Голата истина за женската красота"}
{"url": "https://www.monitor.bg/bg/a/view/avstralijka-e-novata-shampionka-na-rolan-garos-167409", "text": "Австралийката Ашли Барти е новата шампионка на \"Ролан Гарос\". Поставената под №8 в схемата Барти не даде шанс на съперничката си на финала Маркета Вондрушова и надигра 19-годишната непоставена чехкиня с 6:1, 6:3 след само 1 час и 10 минути игра. И за двете финалистки днес това бе първо участие на финал на турнир от “Големия шлем” на сингъл. 23-годишната Барти имаше преди днешния си триумф 4 титли на сингъл в WTA в кариерата си досега и 10 титли на двойки. Най-доброто й представяне на сингъл в турнирите от “Шлема” досега бе 1/4-финал на Australian Open през тази година. След този върхов момент в кариерата й, австралийката се изкачва на второто място в световната ранглиста и от понеделник ще бъде само на 136 точки зад лидерката Наоми Осака (Япония), която това лято има да защитава трофея си на US Open. Вондрушова пък имаше 1/8-финал на US Open през 2018 година. Тя влезе в турнира в Париж като №38 в света, и имаше възможност да е на ръба на топ 10, ако бе спечелила днес, като щеше измести от 11-ото място Серена Уилямс (САЩ). Чехкинята ще бъде под №16 в ранглистата в първия ден на новата седмица. Тя остава с една-единствена тила на сингъл в кариерата си досега. За Барти това бе трета победа от три мача срещу Вондрушова досега, като днешната среща бе първият им двубой на клей. Австралийката продължава да е без загубен сет срещу чехкинята.", "date": "2019.06.08", "title": "Австралийка е новата шампионка на „Ролан Гарос“"}
{"url": "https://www.monitor.bg/bg/a/view/bsp-se-syglasi-na-po-niska-subsidija-no-ne-na-1-lev-167405", "text": "БСП e \"за\" намаляване на партийната субсидия, но не на 1 лев, съобщиха от пресцентъра на партията. Националният съвет на БСП прие позиция ПГ на \"БСП за България\" да не подкрепя предложението на ГЕРБ за намаляване на партийната субсидия от 11 на 1 лев на получен действителен глас. Отчитайки и силните обществени настроения срещу партийното финансиране, Националният съвет на БСП възлага на парламентарната група да започне експертен и политически дебат за намаляване на субсидията, което да отговаря на гражданските очаквания, без да застрашава функционирането на политическите партии, реши пленумът на партията.", "date": "2019.06.08", "title": "БСП се съгласи на по-ниска субсидия, но не на 1 лев"}
{"url": "https://www.monitor.bg/bg/a/view/izkustvenijat-intelekt-tema-nomer-1-na-sreshtata-na-ministrite-ot-g-20-167402", "text": "Участниците в започналата в японския град Цукуба министерска среща на страните от Г-20 по въпросите на търговията и цифровата икономика се договориха за някои международни правила при използването на технологии, основаващи се на изкуствения интелект. Документът за това беше разпространен след края на първия ден от заседанието. \"Лицата, използващи или разработващи технологии с изкуствен интелект, трябва да спазват буквата на закона, правата на хората и демократичните ценности. Системите, базирани на изкуствения интелект, трябва да бъдат ясни и безопасни през целия си цикъл на съществуване\", се подчертава в документа. Домакин на срещата на министрите на търговията и цифровата икономика е японският град Цукуба, известен като академично средище. Тази година Япония за пръв път председателства Г-20 и през цялата година в различни японски градове се организират срещи на равнище министри. Срещата на върха ще бъде на 28 и 29 юни в Осака. С интерес се очаква участието в нея на руския президент Владимир Путин, китайския Си Цзинпин и американския Доналд Тръмп.", "date": "2019.06.08", "title": "Изкуственият интелект – тема номер 1 на срещата на министрите от Г-20"}
{"url": "https://www.monitor.bg/bg/a/view/tijm-bi-nole-v-maratonski-mach-izpravja-se-sreshtu-nadal-na-finala-167404", "text": "Доминик Тийм и Рафаел Надал за втора поредна година ще спорят за трофея от Откритото първенство на Франция по тенис – „Ролан Гарос“. Сблъсъкът между двамата стана факт, след като №4 в схемата Тийм надви с 3:2 сета световния №1 Новак Джокович в двубой, който се проточи в рамките на два дни и беше прекъсван общо 3 пъти. В крайна сметка австриецът затвори мача с 6:2, 3:6, 7:5, 5:7, 7:5 и в неделя ще излезе за втория си мейджър финал. Загубата бе първа за Новак Джокович в турнир от „Големия шлем“ от една година насам. За последно Ноле беше победен именно в Париж – на четвъртфиналите през 2018 г. от Марко Чекинато, припомня tennis24.bg. Тийм си гарантира повторение на миналогодишния финал, който загуби от Надал, след като показа малко по-здрави нерви, идеи и прецизност в доиграването. Джокович от своя страна се сбогува с идеята да държи всички титли от Шлема по едно и също време, след като спечели последователно „Уимбълдън“ и US Open 2018 и Australian Open 2019.", "date": "2019.06.08", "title": "Тийм би Ноле в маратонски мач, изправя се срещу Надал на финала"}
{"url": "https://www.monitor.bg/bg/a/view/rastenijata-koito-shte-vi-pomagat-da-se-otyrvete-ot-komarite-167403", "text": "Бръмченето на комари в спалнята е един от най-неприятните звуци, които може да чуете през лятото. Това, което привлича комарите, е въглеродният диоксид, както и миризмата, която излъчва тялото ни. Природата обаче има лесни и екологични решения срещу неприятните насекоми. Ето кои са те: Уханието на лавандулата се възприема от комарите като силно отблъскваща миризма. Засадете си в градината или в саксии на балкона и смятайте проблема с комарите за решен. Невенът се отглежда лесно и съдържа специалното вещество thiophenes, което отблъсква насекомите – комари, листни въшки, трипс, бяла муха, мексикански бръмбар, гъсениции др. Здравецът е не само красиво, но и полезно растение, което отблъсква комарите и други вредители. Розмаринът е по-известен като подправка, но ароматът му е особено ефикасен и срещу насекоми. А ако обичате да си палите огън, сложете вътре няколко листенца и ще си спестите досадната борба с комарите. Ментата има полезно приложение не само в кулинарията. Изследванията сочат, че ментовото олио може да отблъсне носителите на заразни болести като малария, жълта треска и др. в продължение на 60-180 минути. Джодженът е всеизвестен естествен враг на комарите. Ако си сложите малко в джобовете, бъдете сигурни, че ще ги държи настрана. А ако насадите джоджен около дома си, със сигурност ще схванат намека, че не са добре дошли. Босилекът не е само идеалната подправка за любимата ви италианска паста, но също така и още един естествен неприятел на комарите. Благодарение на острата си миризма комарите предпочитат да стоят надалеч. Ново изследване сочи, че босилекът дори е отровен за тях. Ако засадите котешка трева в градината си, не само че домашният ви любимец ще бъде щастлив, но също така ще се насладите на приятна вечер навън без нежеланата компания на комарите. Растението е около десет пъти по-ефективно в борбата срещу комарите в сравнение с различни видове спрейове на химическа основа.", "date": "2019.06.08", "title": "Растенията, които ще ви помагат да се отървете от комарите"}
{"url": "https://www.monitor.bg/bg/a/view/stefan-danailov-se-zavyrna-na-scenata-na-narodnija-sys-skuter-167406", "text": "След 5-годишно отсъствие, Стефан Данаилов се завърна със скутер на сцената на Народния театър. Той е част от екипа на \"Актрисата\" и влиза в ролята на застаряващ любовник с вид на хипи, с дълги сиви коси и с фланелка \"Аз победих анорексията\". Героят на Данаилов е новата любов в живота на театралната звезда Лидия Мартин (Аня Пенчева), която се оттегля от сцената, за да заживее в Швейцария с поредния нов мъж до себе си. Сълзи, смях, драма, ревност и истерия има в този спектакъл по текст на драматурга Питър Куилтър. Като на своеобразен парад, покрай актрисата \"дефилират\" нейният по-млад бивш съпруг Пол (Кирил Ефремов) и настоящият й годеник Чарлз (Данаилов), синът й Даниел (Павел Иванов), агентът й Бари (Ненчо Илчев) и режисьорът Роджър (Иван Панев). Всички те влизат и излизат от отрупаната с цветя и поздравления гримьорна, влизат и излизат от събитията, които Лидия предизвиква във вълнението си. Опиянена или пияна е актрисата, преди да се срещне за последен път с любимата си публика? Кой от всичките замесени в живота й мъже има власт над нея - или тя властва над всички тях? Каква е цената на славата и защо актьорът често е на крачка от лудницата? Колко струва любовта, ако я има? Защо всички режисьори рано или късно се опиянчват? Освен отговорите на тези въпроси, заедно с режисьорката Росица Обрешкова и Стефан Данаилов като постановчик, \"Актрисата\" разкрива още театрални загадки, най-важната от които е колко силна е магията на театъра. В \"Актрисата\" Аня Пенчева слиза от сцената, но само на сцената. А лебедовата й песен в представлението е \"Вишнева градина\" от Чехов, за която получава заслужен аплауз. Интересната сценография във формата на куб е на Елена Иванова, нейни са и костюмите, а музиката е на Иван Лечев. На аплаузите, в края на вчерашното премиерното представление, Аня Пенчева излезе с внука си Александър, който се роди преди по-малко от два месеца.", "date": "2019.06.08", "title": "Стефан Данаилов се завърна на сцената на Народния със скутер"}
{"url": "https://www.monitor.bg/bg/a/view/otkriha-izcheznal-ribar-kraj-jazovir-ivajlovgrad-167407", "text": "С помощна на пожарникари беше открит изчезнал рибар край язовир \"Ивайловград\". 33-годишният мъж снощи влязъл с лодка във водоема в района на село Бориславци. Оттогава близките му нямали контакт с него. По обяд днес роднините на рибаря подали сигнал на телефон 112 и обявили, че мъжът е в неизвестност. Други рибари и роднините на мъжа започнали да го търсят от сутринта, но не успели да го намерят. На място пристигнал и екип на пожарната. По-късно през деня мъжът е открит.", "date": "2019.06.08", "title": "Откриха изчезнал рибар край язовир \"Ивайловград\""}
{"url": "https://www.monitor.bg/bg/a/view/ot-kuhnjata-na-radka-bulman-recepti-167355", "text": "Предястие от миди Сен Жак с панакота от бели аспержи, основно - еленско бон филе и канапе от пащърнак със сотирани гъби и пържен мъх от бор, а за десерт – шоколадови бонбони. Това е авторското меню на Радка Булман от финала на MasterChef, с което тя омагьоса журито в лицето на шеф-готвачите Андре Токев, Петър Михалчев и Силвена Роу. Сметката също излезе солено – Радка си заслужи чек от 100 000 лв. на големия финал. В ежедневието победителката приготвя не по-малко впечатляващи ястия, но не ги презентира на трапезата си с дим от дъбови пръчки и мъх от бор. Радка сподели с „Монитор“ любимите си рецепти, с които обича да глези семейството си. Рецептата за агнешки бут със зеленчуци Радка е научила от своята майка и често я използва. Ястието задължително присъства на трапезата на семейството й на 6 май. Първо нареждаме в една тава картофи, моркови, нарязан на едро лук или цял, подправени със сол, черен пипер и масло. Бутът трябва добре да се намаже с мазнина, след което се увива в алуминиево фолио и се слага да се пече във фурната на 180 градуса. Трябва да стои във фурната около два часа, след което фолиото се маха и се оставя да се пече за още един час. През този час месото трябва периодично да се залива с мазнина, за да не изсъхне. Десертът „Горски рай“ е любимият на дъщеричката на Радка – Марта. Правим смес от прясното мляко, жълтъците, ванилията и захарта. Оставяме я да ври на бавен котлон, като през цялото време бъркаме, докато се сгъсти. Получената смес оставаме да се охлади. Когато е готово, отгоре поставяме плодове по избор, като е добре те да са пресни, но зимата става и замразени. Гарнираме с бита сметана и шоколадови стърготини. Едно от ястията, които Радка приготвя много често за семейството си, е пиле с ориз. Рецептата отново е научила от своята майка. Слагаме пилето и зеленчуците да се варят, като зеленчуците трябва да са нарязани на много едри парчета. Когато пилето се свари, се изважда и също се разрязва на едро. Бульонът се отделя. Добавяме ориза. Слагаме в тава и печем на предварително загрята фурна на 180 градуса за около 35 минути. Докато малката Марта е фен на десертите, то батко й Тони е най-големият фен на супа топчета. Ето как я приготвя Радка. Първо режем половин глава лук и един морков на кубчета. Заедно с 3 супени лъжици ориз ги слагаме да се варят на слаб огън за 30 минути. Като изтече времето, добавяме топчетата. За да ги направим, смесваме каймата, лука, ориза, белтъка, подправяме ги на вкус със сол и пипер и оформяме малки топчета. След това ги овалваме в брашно. Правим застройка с киселото мляко, жълтъците, олиото и брашното. Всичко трябва да се бърка много бързо и накрая да се прибавят нарязани запържени моркови. Добавят се една шепа магданоз и малко копър.", "date": "2019.06.08", "title": "От кухнята на Радка Булман (РЕЦЕПТИ)"}
{"url": "https://www.monitor.bg:443/bg/a/view/do-godina-dve-kupuvame-tok-za-doma-na-svobodnija-pazar-167335", "text": "До година-две ще можем да купуваме тока за бита на свободния пазар и да си избираме доставчик. Това прогнозира за „Монитор“ председателят на парламентарната комисия по енергетика Валентин Николов, но не се ангажира с точен срок. „Съществуващите ЕРП-та като собственик на мрежата ще останат и ще участват в цената на тока като разпределение“, поясни той и добави, че като доставчик на ток ще отпадне сегашното разпределение. Депутатът разказа как във Великобритания през мобилния телефон всеки абонат може да си смени доставчика на ток, като договорът му влиза в сила от началото на следващия месец и няма нужда от писане на искания, защото всичко става през интернет платформа. По думите му обаче за либерализацията на пазара има едно Според него целта на подобен фонд е тази категория потребители да бъдат в максимална степен защитени при излизането им на свободния пазар, който може да тръгне и от следващата година. „Няма как да либерализираме пазара, без да сме направили такъв фонд“, категоричен е Николов. Той добави, че създаването му зависи най-вече от финансовото, социалното и енергийното министерство. На въпрос на „Монитор“ дали от цената на тока ще има отчисления за този фонд, депутатът отговори отрицателно. „Той ще се пълни с парите, събирани от данъци“, уточни Николов. „Социалното министерство така или иначе дава ваучери на социално слабите през отоплителния сезон. Според мен те не трябва да са за въглища, които замърсяват околната среда, а за ток“, добави той и припомни, че въпросните ваучери се дават на хора с ниски доходи, а не на всички попадащи в категорията на енергийно бедните, не можещи да си позволят да си платят сметките за електричество. „По евродирективата на тези хора трябва да гарантираме 2 неща - сигурност на доставките и да са защитени при поскъпване на тока. Навсякъде в Евросъюза, където има либерализиран пазар на електроенергия, има такива схеми. Подобен пазар няма как да се направи без това. как да стане“, добави той за „Монитор“. По думите му ще бъде предложена и законова промяна, задължаваща всички малки фирми да купуват ток на свободния пазар.", "date": "2019.06.08", "title": "До година-две купуваме ток за дома на свободния пазар"}
{"url": "https://www.monitor.bg:443/bg/a/view/400-jazovira-u-nas-se-nujdajat-ot-speshen-remont-167393", "text": "400 язовира у нас се нуждаят от спешен ремонт. Това обяви председателят на Държавната агенция за метрологичен и технически надзор (ДАМТН) Петър Горновски. Опасност към момента за населението няма, дъждовете намаляха, а с тях и нивото на водата в язовирите. Водните съоръжения обаче трябвало да се поддържат в техническа изправност и да се следят целогодишно. \"Можем да кажем, предвид първо на прогнозата, че вече е по-спокойно. Понижават се водните нива на язовирите, особено тези, които в последната седмица повишаваха нивата и преливаха някои от тях\", увери Горновски пред Дарик радио. \"Разбира се предвид прогнозите и това, което ни очаква в близките дни, имаме готовност за реакция и всички държавни институции също, защото ние сме в координация с тях\", добави той. По думите му над 800 язовира имат проблеми със съоръженията и язовирните стени. Сред тях е определена една група от 400 язовира, които се нуждаят от спешен ремонт. Преди всичко това били малките язовири, строени през 1950-те и 1960-те години.", "date": "2019.06.08", "title": "400 язовира у нас се нуждаят от спешен ремонт"}
{"url": "https://www.monitor.bg:443/bg/a/view/avarija-v-ch-ez-ostavi-bez-tok-kvartal-bistrica-167396", "text": "Авария в ЧЕЗ остави без ток столичния квартал Бистрица от час насам, сигнализираха местни жители. На телефона за сигнали са уточнили, че евентуално електрозахранването ще бъде възстановено към 16.00 часа. От пресцентъра на ЧЕЗ обясниха за Агенция „Монитор“, че вече е изпратен на място авариен екип.", "date": "2019.06.08", "title": "Авария в ЧЕЗ остави без ток квартал Бистрица"}
{"url": "https://www.monitor.bg:443/bg/a/view/duhovno-ogledalo-praznuva-za-20-i-pyt-s-malki-tvorci-v-starija-plovdiv-167399", "text": "Сдружение „Духовно огледало” отново събра малки таланти от цялата страна в 20-тото издание на „Панорама на детското творчество” в Старинен Пловдив. Тази година двудневният празник е под наслова „И ний сме дали нещо на света” – проект на Сдружение „Духовно огледало” и община Пловдив. Буквите от българската азбука украсиха фасадата на къщата музей „Златю Бояджиев” в архитектурния резерват „Старинен Пловдив”, а творчеството на децата – рисунки, песни, музикални изпълнения, събра погледите на стотици родни и чуждестранни туристи в стария град. Двудневните празници на детското творчество бяха открити с изпълнения на духовия оркестър и мажоретния състав с ръководител Йордан Цветанов при училище „Емилиян Станев” от Велико Търново. Най-малките участници и тази година са талантите от детска градина „Брезичка”, София, с директор Иванка Харбалиева, ги представи при откриването председателят на сдружение „Духовно огледало” Татяна Костадинова. Малчуганите от тази забавачница работят със сдружението от 20 години, подчерта тя. „Може би за 15-и път идваме в Пловдив, за да участваме в празниците на детското творчество в стария град. Децата ни изработват цветни въртележки, която бе темата на нашия първоюнски концерт и която реализираме и в Пловдив, а по-нататък и по време на детската Аполония. Децата ни са на по 5 и на 6 години”, обясни директорката на „Брезичка” Харбалиева. „20 години къщата музей „Златю Бояджиев” отваря своите врати и пространства и дава изява за творчеството на децата на България”, заяви Татяна Костадинова. Тя благодари на Ателие „Приказен свят” от София с ръководител Татяна Антонова, чиито деца са изработили прекрасните чадъри с кирилица, глаголица и смисловото значение на всяка буква. С изписаните чадъри е аранжирана фасадата на къщата музей на Златю Бояджиев. Творенията на талантите от школите за пластика с царевична шума „Духовно огледало” към читалище „Любен Каравелов” от село Куртово Конаре и от Куклен събраха очите на туристите в стария град. Те се спираха пред ателието на открито на децата и не спираха да снимат и да се дивят пред красивите кукли и пана от царевична шума. „Ние участваме в панорамата от самото й начало, като тази година за първи път излагаме пана с буквите от българската азбука в Пловдив”, каза ръководителката на школата Маргарита Момчилова. Тя припомни, че на 24 май паната с царевичните букви са гостували на изложба в Бояна, в НИМ, в присъствието на президента Румен Радев и на генералния директор на ЮНЕСКО. Децата, които участват в двете школи са много и на различни възрасти. Две от тях са 13-годишните приятелки и съученички Виктория и Катя, според които изработването на фигури от царевична шума е полезно и приятно занимание. Живописни чудеса върху стъклена основа показаха малките творци от ателие „Витраж” към ” към СУ „Св. Св. Кирил и Методий”, Асеновград, с ръководител Диана Коройчева. „Занимаваме се с рисуване върху стъкло и порцелан. Имаме добри отношения с антикварен магазин и обичаме да рисуваме върху стари бутилки, върху различни стари съдове. Също сме рисували и върху техните ракли. Правим различни декоративни композиции с децата и се получават много интересни произведения”, разказа Диана Коройчева. Като учителят на всички учители по изобразително изкуство, доайен на преподавателите у нас, представи Татяна Костадинова г-н Коройчев, който тази година навършва 80 години. „Но все още работи и има школа с децата на Асеновград”, обясни тя. Ива от Детска приложна студия „Клуб на радостта” от Първомай изработва, заедно със своите приятелчета, работят хартиена пластика. Красивите им цветни пана от хартия са направени по квилинг технологията. В тазгодишната „Панорама на детското творчество” участваха и децата от арт ателие при „Видима”, Севлиево, с ръководител Снежана Белчева. Рисунките на ателието, които са изложени пред къщата музей на Златю Бояджиев са част от експозицията на Сдружение „Духовно огледало” – „Шедьоврите на българското изобразително изкуство през детските очи”, подчерта Татяна Костадинова. Тя уточни, че с част от тази изложба през 2019г. Сдружението е било поканено във Виена по време на честванията на националния ни празник 3 март. „Това показахме там”, каза тя при откриването на Панорамата и думите й предизвикаха бурни възгласи „Браво” и ръкопляскания. До севлиевските деца на ул. „Съборна” бяха и малчуганите от арт ателие „Пъстро Свет” при училище „Константин Петканов” от Бургас. Децата от арт ателието към читалище „Развитие” в Севлиево също участваха в двудневните празници на детското творчество в Пловдив. За доброто настроение на всички таланти се „грижеха” децата от музикална къща „А-камертон” с ръководител Адриана Ковачева, а така също и акордеонен състав към училище „Константин Петканов” от Бургас с ръководител Петър Иванов. „Панорамата на детското творчество” в Старинен Пловдив продължава и в неделя, 9 юни.", "date": "2019.06.08", "title": "„Духовно огледало” празнува за 20-и път с малки творци в стария Пловдив (СНИМКИ, ВИДЕО)"}
{"url": "https://www.monitor.bg:443/bg/a/view/policaj-ot-sdvr-izvadi-milicionerski-moskvich-167400", "text": "Произведен през далечната 1983 година „Москвич“ от серията 2140, притежание на полицая от СДВР Милен Писаров се превърна за пореден път в атракция на ретро-соц парада в Габрово. Собственикът му, който е инспектор в КОС, се сдобил с него преди 5 години, постегнал го, сложил му по-мощен двигател и го пребоядисал в цветовете, ползвани някога за патрулните коли на народната милиция. Шегаджии припомнят, че някога на майтап милиционерското возило се наричало „оса с разширени вени“ заради синия кант с надписа. В ретро-парада, който премина по улиците на Габрово в събота, а завърши в местността Узана взеха участие над 80 стари руски возила, сред тях бе и колата на един от най-големите притежатели на подобни марки, д-р Йордан Гечев от Казанлък. В неговия автопарк има над 50 коли от марките „Волга“, „Лада“, Победа“, ЗАЗ , включително и правителствена „Чайка“, всички те са в движение и се отдават под наем при различни събития. Над 500 000 автомобила с някогашната гордост на съветската индустрия все още има в гаражите на българските семейства, коментират запознати, въпреки остарелите двигатели, големия харч на гориво те се ползвали успешно , включително и в селското стопанства. Имало и майстори, които ги превърнали в ловни джипове, премахвайки покрива, за да могат да стрелят от купето в движение.", "date": "2019.06.08", "title": "На ретро парад полицай от СДВР извади милиционерски „Москвич“ от 1983 г."}
{"url": "https://www.monitor.bg:443/bg/a/view/jan-englert-sineokijat-varshavski-huligan-pokoriteljat-na-jenskite-syrca-167401", "text": "Официалното откриване на фестивала „Златната липа“ закъсня с трийсетина минути заради него. Оказа се, че десетки жени на почтена вече възраст, щерките, а и внучките им искат да се докоснат до актьора, който точно преди 44 години дава живот на кой знае защо считания по онова време за „скучноват“ отец Рикардо Леон де Ередия и Санта Крус от „Осъдени души“. Добре, че до него вървял операторът на лентата Христо Тотев, който успял някак си да го отскубне и буквално в последната възможна секунда да го „достави“. Смутено ще признае, че едва сега разбрал какъв голям писател е Димитър Димов и как един завършен в далечната 1945-а роман продължава да вълнува вече поколения наред хората. „Бил съм на две години, когато е завършена тая книга. Ако не беше случайността французите да откажат кооперацията с Въло Радев и наместо Омар Шариф или Джан Мария Волонте, аз да вляза в образа на йезуитския монах, със сигурност щях да пропусна твърде много от нещата в живота. Най-малкото нямаше в продължение на дълги месеци след премиерата пощата ми да се препълва с писма, носещи българско клеймо. До степен пощальонът да ме заподозре в нещо… недотам редно. Да не говорим за съпругата ми по онова време Барбара. Уви, нямах шанса „Осъдени души“ да мине и по полските кина, но пък след 150 роли в киното и театъра, сега получавам награда за цялостно творчество в България. Просто не е за вярване, че толкова хора ме разпознават, защото аз, честно казано, много трудно виждам сутрин в огледалото монаха…“, разказва Ян Енглерт. Разсмива се на нещо, пошушнато му в ухото от Христо Тотев и маха отривисто с ръка: „Не, не е възможно… Въло Радев тогава ме държеше яко за юздите и не даваше много-много да се вихря. Бяха  го предупредили, че съм… лошото синеоко момче от варшавските улици, иначе казано – истински хулиган!“. Оказва се, че някогашният оператор на лентата му е припомнил как в един от поредните дубли за сцената, където обсебеният от Фани Хорн (изиграна от унгарката Едит Салай) монах шепне на латински молитва изнервеният Ян промърморил недотам цензурни думички на полски. И се наложило при озвучаването Коста Цонев доста да се измъчи, за да нагоди превода. Леко се натъжава при споменаването на Салай: така се стекли нещата, че никога повече не се видели. Тя заминала за Франция, където се омъжила и прекратила кариерата си като актриса. Смята, че двамата са били повече от страхотна двойка, със сигурност при друго стечение на обстоятелствата са щели да направят още няколко филма. Разтваря ръце и философски добавя: “Навярно знаете, че най-кратката дефиниция за щастието в актьорската професия е да се окажеш в правилното време, на правилното място и в… правилната компания!“. После връща „лентата“ назад и уточнява, че първоначално бил поканен за образа на американеца Джон Уинки , дори пробвал костюма, но късно вечерта асистентът на режисьора го помолил да помогне на сънародничката си Янковска Чешляк (харесана първоначално за Фани Хорн, след като Жаклин Бисе отказала). „15 минути след като приключих ми предложиха да приема ролята на Ередия. Първо отказах, след това се съгласих . Имах нужда от пари и нямах представа за какво става въпрос в този филм и за какво ме ангажират.Междувременно Янковска  получи предложения от изтъкнат полски режисьор и отказа ролята. В продължение на два месеца  пътувах между Полша и България за пробни снимки с други актриси, докато Въло предпочете предложената му от унгарски режисьор съвсем, ама съвсем начинаещата Едит. Така изглеждаха нещата – отново стечение на обстоятелствата…“. Споделя, че не е сред феновете на наградите, започнат ли прекалено да те ухажват и изкарват на сцената с аплодисменти, може би е време да си търсиш друго поприще или просто да излезеш от…занаята. На студентите години наред разказвал, как цели пет години след дипломирането си през 1964-а му давали роли на… храстчета. През 1969-а, след живо тв излъчване на пиесата в която играел критиците се скъсали да хвалят негов колега, а той получил едно-единствено писъмце. Междувременно го поканили да участва в сериала „Колумбовци“ и когато отново излъчили онази постановка изведнъж критиката и публиката го забелязали. „Тогава получих писма от стотици зрители и си направих извода, че успехът или популярността имат много къси крачета, особено днес, когато е достатъчно ефектно да „повърнеш“ в Интернет и да станеш звезда.“ Минути по-късно излиза на сцената под продължаващи близо 10 минути аплодисменти и изправени на крака зрители, препълнили залата на старозагорската държавна опера за официалното откриване на седмия фестивал за съвременно европейско кино „Златната липа“. Мълчи смутено и почти шепнейки изрича в микрофона: „Жив съм, жив съм. Щом ме помните…“. Ден по –късно , след като е засадил своята фиданка в заформиралата се вече липова актьорска горичка в центъра на Стара Загора и е чул песента „Излел е Делю хайдутин“ в изпълнение на осемгодишната Мирела Дюлгерова ще каже:“ Прекалено дълго живея, за да не си давам сметка, че всички успехи и неуспехи са нещо относително…“ След което ще обясни колко много обича спорта как докато е играел футбол страшно харесвал да вкарва голове в противниковата врата. Но уви, вече излизал от възрастта на голмайсторите, за да навлезе в онази, в която дават награди за …цялостно изпълнение. Затова много повече се радвал на случаите, в които забравили че им е преподавал студенти получават призове.   Не обичам „клюки под одеялото“. Моето поколение беше възпитано по различен начин. Хората се срамуваха, а сега се хвалят с тъмните неща от биографията си. Докато снимахме филма пътувах по-често до България, отколкото изискваха професионалните ми задължения. И нямаше как това да остане скрито. Днес вече съм дядо-татко: дъщеря ми Хелена от брака ни с Беата се появи когато вече бях на 57и тръгна по моя актьорски път. От първия с са Томаш и близначките Малгожата и Катаржина, имам 5 внучки..Вярно, това подмладява, но пък се налага да притежаваш търпението на дядото и авторитета на бащата. Tpябвa дa ĸaжa, чe в eднa пo-нaпpeднaлa възpacт чoвeĸ нe oбpъщa внимaниe нa ceбe cи. Идeaлнaтa фopмa зa cъжитeлcтвo, без значение дали  cтaвa въпpoc зa ceмeйcтвoтo или oбщecтвoтo e paвнoвecиeтo мeждy взимaнeтo и дaвaнeтo, нe мoжeм caмo дa взимaмe и caмo дa дaвaмe. Aĸo няĸoй oт нac пocтигнe paвнoвecиe мeждy тeзи двa пoлюca, тoй e щacтлив. Toвa ниĸaĸ нe e лecнo, мoгa дa ĸaжa, чe ĸoгaтo нaвъpшиx 50 aз пocтигнax тoвa paвнoвecиe.", "date": "2019.06.08", "title": "Ян Енглерт - синеокият варшавски хулиган, покорител на женските сърца\t"}
{"url": "https://www.monitor.bg:443/bg/a/view/gyrcija-otmeni-po-visokija-danyk-obsht-dohod-167397", "text": "Гърция отмени плановете за принуда на хората да плащат повече данъци върху доходите си от следващата година. Това става по-малко от месец преди парламентарните избори. Отиващият си парламент прие мярка, предложена от лявото правителство на Сириза. Така беше отменена промяната на данъчното законодателство, което трябваше да влезе в сила през януари. Тази мярка е сред ангажиментите, изискани от международните кредитори в замяна на спасителните мерки. Тя щеше да намали необлагаемия минимум, което щеше да доведе до това, че повече хора щяха да плащат данъци. Финансовото министерство заяви, че по-доброто от очакваното изпълнение на бюджета е направило мярката ненужна. \"Ние не намалихме пенсиите и няма да намалим данъчния праг\", каза финансовият министър Евклид Цакалотос пред депутатите на последното официално заседание на парламента преди изборите на 7 юли. В доклад от тази седмица Европейската комисия заяви, че разширяването на данъчната основа би имало малко въздействие върху общия фискален баланс, но би могло да създаде пространство за реформи в данъчната система, насърчаващи растежа. Консервативната партия \"Нова демокрация\", която отбеляза ясна победа в изборите за Европейски парламент миналия месец, се въздържа при гласуването, като заяви, че това е последно усилие на правителството да увеличи популярността си. Гърция е подписала три спасителни плана на стойност над 280 милиарда евро от 2010 година насам, в замяна на непопулярни мерки за строги икономии и реформи. Страната приключи последната си програма за икономическа адаптация миналата година, но остава под финансовия надзор, за да гарантира, че отговаря на фискалните цели.", "date": "2019.06.08", "title": "Гърция отмени по-високия данък общ доход"}
{"url": "https://www.monitor.bg:443/bg/a/view/geshev-momcheto-ot-plovdiv-e-verbuvano-ot-isljamska-dyrjava-167394", "text": "16-годишното момче от Пловдив, което беше задържано заради планиране на терористичен акт, е вербувано от терористичната групировка „Ислямска държава“, заяви на брифинг заместник главният прокурор Иван Гешев. По думите му в помещенията, които младежът е използвал, е намерено знаме на групировката, както и книги. Намерени са и множество готови и в процес на изготвяне взривни устройства. Едно от тях е т.нар. „тръбна бомба“, каквито са използвани при атентати в САЩ. Открити са и 14,5 килограма вещество, каквото е използвано при атентати в Белгия и Франция, както и при атаката в Сарафово. \"Младежът е при родителите си и ще продължи да ходи на училище. Интелигентно и добро момче\", заяви още Гешев. Той е бил вербуван след разговори в интернет. Там е добавен към секретен чат на \"Ислямска държава\". У него, освен множество самоделни бомби с пирони, е открито и знаме на терористичната организация.  \"Открити са две устройства, едното в процес на изготвяне. В пластмасов съд той е смесил веществото с пирони\", коментира още Гешев. Той сглобил бомбата за 7-8 дни. Признанието направил по време на беседа с психолози. В началото детето твърдяло, че просто има интереси към химията. Смесило само общодостъпни вещества, за да осъществи атентата.  Ученикът от елитната гимназия в Пловдив е бил облъчван с видеоклипове и литература.  Тийнейджърът смятал да взриви огромна бомба самоделка на обществено място в последния учебен ден. Близки на ученика усетили, че става нещо нередно и информирали службите. В четвъртък младежът е задържан. Българските служби работят със свои колеги от чужбина, за да стигнат до самата групировка. \"Това, което можем да кажем е, че става дума за класически случай на вербуване и радикализиране. Принципно, така наречените вербовчици са най-ценният капитал на една терористическа организация. Те струват повече от петрола и златото. Точно поради тази дейност, която развиват и резултатите, които постигат, явно са доста добре подготвени за това, с което се занимават. Това дете е било обект на, може би, година обработка от професионалист в тази насока. Няма да казвам какво е показвано на детето, за да вижда и да свиква. В някакъв момент за себе си е решило да приеме исляма. Тази процедура, която момчето е предприело не покрива изискванията за приемане на друга религия, но в случая важното е какво той си мисли\", каза още Гешев, цитиран от dir.bg. Според Гешев, детето е трябвало да бъде изолирано и с него да работят психолози и психиатри. Един от прокурорите се пречупва по време на гледането на мярката, изправен пред личната история на семейството, което съдейства на разследването. \"Съдът във вчерашния ден е преценил в закрито заседание, че детето следва да бъде с мярка надзор на Детска педагогическа стая. Според мен това е в някаква степен грешка. Пречупи се един от прокурорите изправен пред личната трагедия на детето и семейството. Дали това беше правилно или неправилно - ще покаже времето. Смятаме, че работата с детето в изолирана среда е най-подходящото решение\", каза още Гешев.  Гешев помоли журналистите да не издирват детето, близките и учителите му, за да не доведе това до неприятен краен резултат на първо място за детето. До осуетяване на атентата се стига след 5-6 часа работа на службите за сигурност, заяви още Гешев. От прокуратурата предоставиха и снимки на намерените вещи.", "date": "2019.06.08", "title": "Гешев: Момчето от Пловдив е вербувано от „Ислямска държава“ (СНИМКИ)"}
{"url": "https://www.monitor.bg:443/bg/a/view/senzor-za-po-tochno-semejno-planirane-167395", "text": "Определянето на периодите на овулация е от решаващо значение за много жени, които се опитват да забременеят или за тези, които искат да избегнат бременността, но това може да бъде сложен, неудобен и често доста неточен процес. Наличието на овулация може да бъде открито по различни начини, като нивото на прогестерон в кръвта, ендометриална биопсия, ултразвук, тест за прогнозиране на овулацията и следене на базалната телесна температура (БТТ), като най-често използвани са последните два метода. БТТ е най-ниската телесна температура за период от 24 часа, като най-често това е в периода между 02:00 и 06:00 часа сутрин. Овулацията се свързва с повишаването на БТТ с 0.3 ° до 0.6 ° C, като това леко повишение трябва да се следи ежедневно, внимателно, за дълъг период от време, показвайки периодите на овулация. Но традиционните методи за измерване на БТТ често са неудобни, непълни и склонни на грешки. За да се разбере, точно кога са периодите на плодовитост, БТТ трябва да се измерва всяка сутрин по едно и също време, преди да каквито и да било движения, преди да се стане от леглото, преди всичко. Към това може да се добавят и затрудненията при получаването на надеждни данни от термометрите допирани до кожата и необходимостта от записването показанията им, които след това трябва да бъдат анализирани. Поради това е създаден Yono. Първата част е Yono, поставящ се в ухото малък сензор с размерите на слушалка, който извършва между 70 и 120 отчитания през нощта, за разлика от единичното измерване при традиционния метод. Измерването на вътрешната телесна температурата е много по-точно от показанията на термометрите допирани до кожата, които могат да се влияят от околната температура. Устройството съхранява всички тези данни, премахвайки необходимостта от Wi-Fi или Bluetooth връзка. Втората част е базовата станция Yono, която синхронизира данните от сензора с приложението за смартфон Yono, което на този етап е само за iOS. Приложението използва алгоритми за машинно обучение, за да начертае графика на месечната овулация, която предсказва периодите на овулация. В статия, публикувана в списание  , Сонг показва как неговите алгоритми филтрират безполезните показания и определят най-важните точки от данните.   Yono е на цена от $ 145.99, но се предлага само в САЩ и Канада, където може да бъде изплатен на вноски от здравната осигуровка.  ", "date": "2019.06.08", "title": "Сензор за по-точно семейно планиране"}
{"url": "https://www.monitor.bg:443/bg/a/view/kradla-ot-karadjalovo-vliza-za-5-godina-zad-reshetkite-167398", "text": "Петгодишна ефективна присъда при първоначален строг режим на изтърпяване постанови състав на сливенския окръжен съд спрямо 32-годишната Виолета Огнянова, която застана пред Темида за пореден грабеж над възрастна жителка на Сливен. Напусналата в началото на годината  затворническата килия Виолета Огнянова била разпозната от униформените служители по охраната на железопътния транспорт няколко часа след като на 22 февруари бил получен сигнал за нападение над 78-годишна сливналийка недалеко от центъра на града. Крадлата била хваната във влака за Бургас, докато оглеждала  плячката си –портмоне със 150 лв и лични документи на старата жена. При задържането Огнянова направила опит да скочи в движение от вагона, но била хваната от жандармеристите и отведена в участъка, където направила пълни самопризнания.След изтичане на първоначалните 24 часа по закона за МВР от сливенската прокуратура  удължили престоя й в ареста с още 72 часа, след което я остави за постоянно зад решетките  тъй като имало оперативни данни, че крадлата е съпричастна към още няколко дръзки улични грабежа в региона. Кметицата на Караджалово Мариана Колева сподели, че Виолета е тръгнала „по нанадолнището“ съвсем невръстна, никой в селото не можел да каже колко пъти вече е осъждана. От години се изнесла навън, за последно се знаело, че живее с приятел в Стара Загора, но после подочули , че изтърпява присъда в Сливен. “Тя се води адресно регистрирана при нас, защото майка й живее в Караджалово, но на практика постоянното й местожителство е затвора…“, коментира още селската управничка.Делото в съда е преминало в условията на съкратена процедура след като подсъдимата направила пълни самопризнания и отказала събирането на допълнителни доказателства", "date": "2019.06.08", "title": "Крадла от Караджалово влиза за 5 година зад решетките"}
{"url": "https://www.monitor.bg:443/bg/a/view/slojiha-pod-domashen-arest-jasnovidka-ot-ruse-167386", "text": "Ясновидка от Русе, подвизаваща се с артистичния псевдоним Маг Вени, е била поставена под домашен арест късно вечерта в петък с решение на съда в Шумен. 30-годишната Венета Н. е привлечена като обвиняема за измама на 85-годишен мъж от Шумен, от когото прибрала 12 730 лева уж за разваляне на черна прокоба. Според информация от полицията чародейката е върнала на жертвата си цялата сума до стотинка. През май 2016 година 85-годишен мъж от Шумен попаднал във вестник на обява във вестник, в която жена от Русе с псевдоним Маг Вени предлагала помощ на хора с проблеми- врачувала, разваляла магии и давала съвети за щастие и семейна хармония. Дядото се обадил по телефона и споделил с ясновидката, че в семейството му има проблем. Тя се съгласила да му помогне, но първо той трябвало да събере вода от седем енергийни извора. Част от вълшебните водоизточници били в Турция, старецът се съгласил и се представил връцете на чародейната русенка. Започнали серии от телефонни сеанси, като за всяка консултация клиентът плащал немалък хонорар. Първия път дал 150 лева, но оттам нататък всеки съвет струвал по-скъпо и по-скъпо. Заредили се плащания от 200, 220, 300 и 500 лева. В момента, в който \"шаманката\" тръгнала да събира енергийна вода отТурция поискала за техническото обезпечаване на магическата течност 2 хиляди лева. После Вени казала, че се намира в Турция и трябва да вземе лек от енергийно място, но парите не стигали за разваляне на проклятието и трябвало да и дадат още. Така за „разваляне“ на семейната прокоба взела още два пъти пари- един път 5 000 лева и друг път 4 000. Въпреки дадената дума, че ще помогне на семейството резултат нямало. „Магията“ трябвало да падне за два месеца. Само през май и юни 2016 година възрастният човек и семейството му дали 12 730 лева. Семейството се усетило и в РУ на МВР в Шумен била депозирана жалба срещу ясновидката. През февруари 2018година било образувано досъдебно производство за измама. В хода на разследването били разпитани свидетели, изготвени били експертизи. На 5 юни т. г. 30-годишната Венета Н. била привлечена като обвиняема и е задържана. Напълно е възстановена взетата в размер на 12 730 лева сума на възрастното семейство от Шумен. Късно вечерта в петък съдът в Шумен е наложил на Маг Вени мярка за неотклонение \"домашен арест\" \"Шаманката\" вече била осъждана веднъж през 2014 година за измама.", "date": "2019.06.08", "title": "Сложиха под домашен арест ясновидка от Русе"}
{"url": "https://www.monitor.bg:443/bg/a/view/grozni-kato-smyrtta-snimki-167346", "text": "Човек и добре да живее рано или късно образът му в огледалото се появява с досадни бръчки и бели косми тук-там. При известните личности часовникът сякаш се движи по-бавно и те дефилират по червения килим в пълния си блясък до дълбоки старини. Операции, ежедневни тренировки, скъпа козметика... Причините са много. Истината обаче е, че възрастта не е пръв приятел на всички знаменитости. Суетата пък превръща други в жертви на пластичните операции. „Монитор“ подбра албум на тези популярни лица, които вече трудно можем да познаем. Ако днес Хари срещне Сали, той няма да я познае. Тази заигравка със заглавието на култовия филм „Когато Хари срещна Сали“ се свързва със звездата Мег Райън през последните години. Причината – няма и помен от миловидната красавица, която през 90-те спечели сърцата на милиони с ролите си в „Безсъници в Сиатъл“, „Френска целувка“, „Град на ангели“ и „Имате поща“. Актрисата, чието име по паспорт е Маргарет Мери Емили Ан Хира, е едва на 57 години, но изглежда доста по-възрастна. Тя си даде почивка от Холивуд, защото „той не се отнася добре с жени на определена възраст“. При завръщането си под светлините на прожекторите Мег вече е друг човек, а причината са множество неуспешни естетични интервенции. „Не става въпрос само за устните. Носът е различен, скулите, ботоксът е повече от очевиден. Някои хора не осъзнават, че Това не е единственият пример. Обикновено това е опит за преодоляване на някаква лична неудовлетвореност“, обясни преди година по неин адрес пластичният хирург Марк Робъри, цитиран от БГНЕС. Бриджит Джоунс, иначе казано актрисата Рене Зелуегър, ни спечели с неподправения си чар още през 2001 г. Макар че трудно бихме й дали короната на Мис Свят, лъчезарната звезда си проправи път към сърцата на заклетите романтици. Годините, оказва се, обаче не са неин добър приятел и с времето лицето, което преди предизвикваше усмивки независимо дали позирайки на червения килим или появявайки се на голям екран, днес Мнозина смятат, че причината за промяната във визията на звездата се крие в пластични операции. Въпреки това тя категорично отрича. Още през 2014 г., когато хората за първи път се запитаха какво се е случило с лицето й, тя прие коментарите в иначе типичната си оптимистична натура: „Радвам се, че хората са видели разликата. Да, аз водя по-щастлив и спокоен начин на живот.“ Зелуегър е категорична, че е достигнала до момент на бърнаут, което доведе до това тя да се оттегли не само от киното, но и от светлината на прожекторите като цяло в продължение на шест години. Впрочем, феновете вече коментират, че в сериала на Netflix – What/If, екранната Бриджит Джоунс прилича „все повече на себе си“ - тоест е върнала по-младежкия си вид. Това, според пластични хирурзи, се дължи отново на оперативна намеса. Той е носител на награди „Златен глобус“, „Сатурн“, БАФТА и се е разписал с участие в над 80 филма. Талантът му е безспорен, но се слави като един от най-грозно остаряващите мъже в киноиндустрията. Става въпрос за американския актьор Мики Рурк, който през септември ще навърши 67 години. В ранните години на живота си той е боксьор, като дори за кратко през 90-те се занимава професионално с боеве. По-късно прави петгодишна пауза от Холивуд, за да се върне на ринга. Сред най-известните ленти с негово участие са „Град на греха“, „Девет седмици и половина“, „Непобедимите“, „Кечистът“, „Имало едно време в Мексико“ и други. Най-лошият враг на Мики Рурк обаче не е времето, а пластичните операции. Той е споделял, че е лягал под ножа Това по никакъв начин не му е помогнало и затова актьорът често се появява на червения килим със слънчеви очила, които за съжаление не могат да скрият потресаващата му визия. Ах, тази Кари. Сара Джесика Паркър никога не се е славила като типичната красавица, но в токчетата на Кари Брадшоу в култовия сериал „Сексът и градът“ тя се разхождаше с блясък и очарование. На 54 години обаче харизмата на звездата избледня до краен предел и феновете Други известни продукции с нейно участие са „Меден месец във Вегас“, „Точен прицел“, „Ед Ууд“, „Клуб Първа съпруга“, „Марсиански атаки“ и други. Добрата новина е, че стилът на Сара Джесика Паркър все още не й изневерява. Тя заслужено е считана за модна икона и влиятелна фигура в областта на модата. През 1985-а, когато е едва на 5 години, участва в сериала „Среднощен час“, а малко след това и в „Еквалайзер“. През 1988 г. се снима в първия си филм - „Рокет Гибралтар“. На 10 получава най-известната роля в кариерата си. Кой е той? Той е сам вкъщи на малкия екран всяка Коледа – Маколи Кълкин. Известното с прякора Мак момче е може би за своето време, като участва и в редица представления на Бродуей. Когато навлиза в пубертета, визията на Кълкин се изменя и публиката започва да го възприема по друг начин. В тийнейджърските си години не изглежда толкова зле, но след като прехвърли 20-те, Маколи стана неразпознаваем. През 2010 г. звездата се обърна към наркотиците и това допринесе за страховития външен вид. Ботоксът невинаги е правилното решение, когато искате да изглеждате вечно млади. Доказателство за това е Кортни Кокс. Помните я като педантичната чистница Моника от „Приятели“, където въпреки че изигра по-малката сестра на Рос (Дейвид Шуимър), тя всъщност бе най-възрастната от прочутата шестица в светлините на прожекторите. Само пет години след края на култовия ситком Кокс се завърна на малкия екран като Джулс в „Агнешко“ и още тогава (през 2009 г.) зрителите прозряха намесата на „разкрасителните“ процедури, които обаче бяха довели до обратния ефект. Самата актриса неведнъж е заявявала, че съжалява за решенията си от миналото. „Трябва да приемеш факта, че остаряваш. За жалост, аз изпитвах неприязън при тази мисъл, заради което се обърнах към ботокса и пластичната хирургия... коментира в началото на годината бившата съпруга на Дейвид Аркет. Пластмасовото й лице – за радост не само на нея, но и на феновете й, е вече само лош спомен. Звездата премахна всички филъри преди няколко месеца и коментира с намигване: „Това съм аз в най-естествения си вид“. „Високоплатеният двуличник“, както сам се определи Ангъс Т. Джоунс преди време, е сред онези детски звезди, които ни се иска да не порастват никога. Младежът спечели бърза световна слава като не особено умния, но обичащ всеки звук, произлязъл от физиологичната дейност на тялото му, Джейк в „Двама мъже и половина“. Именно заради неговото обръщение към Чарли Шийн в комедията последният се прочу навсякъде като „чичо Чарли“. Малкото невинно дете обаче не само порасна и се изплю върху ръката, която му даваше хляба, но и се преобрази тотално. С дълги брада и коса и вид сякаш не е виждал баня от поне два месеца, Ангъс Т. Джоунс определено си заслужи място в настоящия албум. Самият той Именно религията му, казва той, го е подтикнала и да напусне „Двама мъже и половина“. Това, предвид че като ревностен християнин не е привърженик на основните теми, разисквани в ситкома – алкохола и секса. Макар посоката на сериала да се промени след напускането на Шийн и присъединяването на Аштън Къчър към актьорския екип, това явно не е било достатъчно за младата надежда (поне към онзи момент) на телевизионното кино в САЩ. След развода си с „Двама мъже и половина“ Джоунс си дава почивка от работата пред камера, като се е отдал на образованието си.", "date": "2019.06.08", "title": " „Грозни“ като смъртта (СНИМКИ)"}
{"url": "https://www.monitor.bg:443/bg/a/view/namaljava-priema-v-dyrjavnite-vuzove-167390", "text": "Приемът на студенти в държавните висши учебни заведения продължава да намалява, каза във Велико Търново министърът на образованието Красимир Вълчев. Тази година  приемът във ВУЗ ще бъде около 70-72 %  от завършилите средно образование. „Това е също високо число, но не е самоцел за нас. В някои професионални направления дори трябва да увеличим приема, защото има критично нисък брой в някои инженерни специалности и очакван недостиг на педагогическите специалности, особено след 10-15 години. По-голяма обществена загуба ще бъде, ако не обучим достатъчно специалисти в инженерно-техническите и педагогическите професионални направление, отколкото, ако обучим повече”, коментира министър Вълчев. Той припомни, че в миналото във ВУЗ са били приемани около 30 % от завършващите средно образование, а преди три години процентът е стигнал 80. Според министъра в системата печелившата формула е по-малко студенти, но по-добро и по-високо финансиране на тяхното обучение. Той обясни също, че за намаляванто на боя на студентите и закриването на специалности в университетите причината била и в отрицателните демографски тенденции, довели до закриването и на голям брой училища.", "date": "2019.06.08", "title": "Вълчев: Намалява приемът в държавните вузове"}
{"url": "https://www.monitor.bg:443/bg/a/view/nacionalen-pohod-za-semejstvoto-v-pet-grada-kontrira-gej-parada-167388", "text": "Национален поход за семейството ще се проведе днес в пет български града - София, Пловдив, Варна, Бургас и Русе. Събитието ще започне едновременно във всички градове, като началото е в 17:30 часа. По същото време в столицата ще се проведе 12-ото ежегодно шествие под наслов \"София Прайд\". Националният поход се провежда за втори път. Миналата година в инициативата се включиха около 2500 души. Участниците в похода за семейството отбелязват традиционните семейни ценности и гражданския съюз между мъж и жена. \"През последните години доста девалвира ценността на семейството в българското общество. Имаме много извънбрачни деца, имаме много семейства, които се разпадат с разводи. Доста е спорен въпросът какво се случва с българското семейство въобще и затова ние организираме това събитие, за да насърчим младите хора, и тези, които вече са семейни, да гледат на семейството като нещо важно, като нещо значимо в техния живот. Това е целта, която искаме да постигнем\", обясни пред Дарик радио Ивайло Тимчев от сдружение \"Избор за живот\". \"Смисълът е да покажем, че има много повече хора в България, ангажирани със семействата и бъдещето на брака между мъж и жена и съответно отглеждането и възпитанието на децата\", каза още Тимчев. \"Това събитие е започнало в Бургас преди около 6-7 години. То е било винаги на тази дата, на която е и гей парадът, или т.нар. Прайд. И ние решихме на национално ниво от миналата година също да продължим тази традиция и по този начин да се провежда самото събитие\", уточни той.", "date": "2019.06.08", "title": "Национален поход за семейството в пет града контрира гей парада"}
{"url": "https://www.monitor.bg:443/bg/a/view/myj-zabravi-ranica-s-narkotici-v-tramvaj-v-manchestyr-167387", "text": "Мъж забрави раница с наркотици с името и адреса си в трамвай в Манчестър. Полицията в града пък му се подигра в социалните мрежи с хаштаг „скъпи, забравих си наркотиците“. Служителите на реда публикуваха снимка на чантата и нейното съдържание, а във Facebook написаха: „Полицията призовава загубената вещ да се върне на собственика. Бедният човек си е забравил сака, докато пътувал в трамвая“. Полицията допълни, че чантата е съдържала 25 таблетки наркотично вещество, голямо количество бял прах, малки дози наркотик и везна. Постът беше коментиран от стотици граждани, които също се шегуваха по повода. Един от потребителите е написал: „Извинете ме господа, кога мога да дойда и да прибера вещите си?“.", "date": "2019.06.08", "title": "Мъж забрави раница с наркотици в трамвай в Манчестър"}
{"url": "https://www.monitor.bg:443/bg/a/view/bivsh-deputat-peche-sudjuci-na-skara-167389", "text": "Бившият депутат от ГЕРБ Христо Христов беше засечен да пече суджуци и други вкусни мръвки на скара на провеждащия се в Горна Оряховица традиционен Фестивал на суджука. Екснародният представител със завидно майсторство работеше с щипките и сръчно и умело обръщаше на скарата цвъртящите мръвки, като не пропускаше да даде по някое и друго наставление на служителите си, които чинно попиваха опит от своя шеф. В заниманието на депутата няма нищо странно, тъй като от няколко десетилетия Христо Христов е собственик на една от трите горнооряховски фирми, притежаващи правото единствени в България да произвеждат запазеното географско название „горнооряховски суджук” и организиращи фестивала на деликатеса. И тази година традиционният празник събра в Горна Ояховица ценители на тънките мезета от близо и далеч. От рано сутринта над градската градина се издигаше тънък смог с ухание на печено месо. А суджукарите припаляха скарите и мятаха върху тях пресните деликатеси: суджуци, наденици, пържоли, кюфтета и кебапчета. „Казват, че Горна Оряховица бил един от градовете с най-мръсен въздух. Ама не знаят защо. Ето от това се замърсява при нас въздуха. И зиме и лете, печем много суджуци и затова над града постоянно се носи суджукарска мъгла. Нека да се пукат от яд другите градове”, философства един от отговорниците на скарите. Запретнал ръкави мъжът сръчно мята суровите мръвки, като не пропуска от време на време и лично да опита вкуса им. На фестивал като на празничен събор. Наред със скарите със суджук в градската граидна на Горна Оряхоица бяха разпънати множество шатри, под които отмаряха от жегата хора на всякакви възрасти: от баба до бебе. Кой с каквото поиска. Някои предпочитаха кафето и безалкохолното, а други още от рано сутринта наблегнаха на смръвките и ледените халби с потна бира. Празничната тридневна програма включва музикални танцови и певчески изпълнения, забавления за малки и големи. А за спомен само срещу няколко лева, всеки гост можеше да си отнесе тениска или друг сувенир с логото на фестивала.", "date": "2019.06.08", "title": "Бивш депутат пече суджуци на скара "}
{"url": "https://www.monitor.bg:443/bg/a/view/roditeli-cakat-decata-si-za-priema-v-pyrvi-klas-167366", "text": "Родители неволно прецакаха децата си за приема в първи клас, след като една част от тях са подали грешни данни при кандидатстване, а други просто са забравили да ги запишат в школото. Така малчуганите ще трябва да се включат и във второ класиране, за да научат къде ще прекрачат за първи път училищния праг наесен. На първо класиране в 51-во средно училище „Елисавета Багряна“ бяха запълнени всички свободни места. Директорът на школото Асен Александров обясни, че някои родителите са дали грешни данни при попълване на заявленията. „Някои са посочили, че адресът на детето е в първа група, но той не е. При тях адресът на бащата попада в прилежащия район, но за адрес на детето се приема този на майката“, каза Александров. Той посочи, че други родителите вероятно са забравили да запишат децата си. „Те си мислят, че когато се видят в класирането и автоматично влизат. Това обаче не е така“, обясни още директорът на 51-во училище. Общо 9517 малчугани са записани в избраното от тях училище към момента, обясни пред „Монитор“ шефката на образователния инспекторат в столицата Ваня Кастрева. Те обаче могат да оттеглят документите си и да изберат ново школо на следващия етап. В столицата имаше и три училища, в които на първия етап от приема не бяха класирани всички малчугани от първа група (те са с три години в уседналост или братче или сестриче в школото). Едно от тях е 73-то СУ „Владислав Граматик“. От сайта на учебното заведение обаче става ясно, че не всички хлапета са се записали и има 9 свободни места за втория етап. Всички малчуганите от първа група за 55-о СУ „Петко Каравелов“ също не бяха класирани. Там незаписаните деца и съответно местата за второ класиране са 28. Третото проблемно училище бе 5-о ОУ „Иван Вазов“. В него свободните места за следващия етап са 20. и са запълнили местата си. Сред тях са 119-о СУ „Акад. Михаил Арнаудов“ и 107-о основно училище „Хан Крум“. Родителите, които не са подали заявленията за второ класиране, ще трябва да направят до 12.00 ч. на 10 юни (понеделник). Те ще разберат още същия ден дали хлапетата им са приети, тъй като резултатите от второто класиране излизат в 18.00 ч. За да запишат класираните деца, родителите ще имат два дни – от 11 и 12 юни до 17.00 ч. Час по-късно пък ще бъдат обявени свободните места за следващото трето класиране.", "date": "2019.06.08", "title": "Родители цакат децата си за приема в първи клас"}
{"url": "https://www.monitor.bg:443/bg/a/view/bylgarija-se-bori-no-izpusna-svetovnija-shampion-polsha-167391", "text": "Волейболистите от националния отбор на България допусна 4-а поредна загуба в Лигата на нациите. Момчетата на селекционера Силвано Пранди се бореха, но в крайна сметка отстъпиха на световния шампион Полша с 1:3 (22, -19, -27, -20) във втората си среща от турнира в Група 5 от втория уикенд, игран днес пред около 2000 зрители в залата в Нинбо (Китай). Така България остава на 13-о място във временното общо класиране на Лигата с едва 1 победа, 4 загуби и 3 точки. \"Дружина полска\" пък е 7-а с 3 победи, 2 загуби и 8 точки. Най-резултатни за българския тим станаха Николай Учиков и Розалин Пенчев съответно с 15 и 14 точки. За поляците Бартош Беднож реализира 17 точки, а Мачией Музай добави още 14 за победата. Утре (9 юни), в последните мачове на турнира, \"лъвовете\" ще играят със силния тим на Франция, който по-късно днес ще излезе срещу домакините от Китай, докато Полша ще спори с азиатците. Двубоите са съответно от 11:00 и от 14:30 часа българско време.", "date": "2019.06.08", "title": "България се бори, но изпусна световния шампион Полша"}
{"url": "https://www.monitor.bg:443/bg/a/view/myje-na-tokcheta-defiliraha-za-guchi-snimki-167347", "text": "Индивидуалност, разнообразие и свобода – тези три думи са ключови за колекцията на „Гучи“ за сезона пролет/лято 2020 година. За терен на круизното шоу творческият директор Алесандро Мишел избра специална локация – родния си град.  „Рим е голяма утроба, от която са излезли много неща. Местата, които са тук от векове, ще останат. Светци и проститутки“, заяви в типично свой стил той. Новата линия на бранда бе представена на един от седемте хълма в италианската столица – Капитолий, където според легендата вълчица е отгледала Ромул и Рем. За да сме по-точни, котешката пътечка беше разпъната в музейния комплекс на Капитолий, в който се съхраняват много образци от римската култура от различните й периоди. „Дойдох за първи път в музея с баща си. Причината - не харесвах футбол и увеселителни паркове. Всички тези красиви артефакти, които ни заобикалят още от езически времена, са свързани със свободата. Затова беше толкова важно да направим това ревю в Рим – място на свободата“, разказа Мишел. 47-годишният дизайнер изпълни заявката си и наистина представи многопластова палитра от предложения. От мъже, облечени в тоалети, напомнящи древноримски туники и тоги, до магьосници – подиумът и залата се превърнаха в театрална сцена. Щампи на Мики Маус, центурионски шлем, изобилие от изкуствена кожа в съчетание с ретро спортни облекла – не кич, а шедьоври, каквито само Алесандро Мишел може да си позволи да комбинира. Най-голямата провокация на дизайнера обаче са мъжете манекени. Те дефилираха с токчета, червило, рокли, чорапогащници, слипове и с дамски чанти като аксесоари. Що се отнася до основните цветове в колекцията на „Гучи“ за сезона пролет/лято 2020 година, това са различните нюанси на жълтото, зеленото и синьото. Мишел обаче не се ограничава до определени гами, тъй като не липсват и тоалети в розово, кафяво, червено и черно. „Понякога се чувствам, все едно се задушавам. Но чрез модата аз намерих свободата. Важно е да се каже, защото Тези, които работят в модната индустрия, трябва да изразяват чувствата си. Имаме антени и се страхувам, че или ще се счупят, или ще стават все по-дълги и по-чувствителни, защото свободата е компрометирана. Тези, които го могат, трябва да говорят и да действат“, продължи с дългата си реч модният гуру. Сред ВИП гостите, които аплодираха модните предложения на Алесандро Мишел за „Гучи“, бяха супермоделът Наоми Кембъл, актрисите Салма Хайек, Зоуи Салдана, Сърша Ронан, рапърът A$AP Rocky и сър Елтън Джон в компанията на партньора си Дейвид Фърниш. Шоуто завърши в луксозен хотел в центъра на Рим, където музикален поздрав към присъстващите отправиха суперзвездата от 70-те години на миналия век Стиви Никс и любимецът на тийнейджърите днес Хари Стайлс.", "date": "2019.06.08", "title": "Мъже на токчета дефилираха за „Гучи“ (СНИМКИ)"}
{"url": "https://www.monitor.bg:443/bg/a/view/oficialno-eden-azar-e-futbolist-na-real-m-167392", "text": "Ръководството на „Реал“ (Мадрид) съобщи дългоочакваната за всички свои фенове новина. Еден Азар официално е част от звездната селекция на \"кралете\". Договорът на белгиеца е за 5 години. Повече детайли не бяха разкрити, но според медиите сделката е на стойност 100 млн. евро, а към тази сума са предвидени и различни бонуси. В четвъртък предстои 28-годишният футболист да бъде представен на \"Сантиаго Бернабеу\". Преди това той ще премине медицински прегледи. По този начин белгиецът сбъдна своята голяма мечта, като нееднократно е казвал, че бленува да облече екипа на \"лос меренгес\".", "date": "2019.06.08", "title": "Официално: Еден Азар е футболист на „Реал“ (М)"}
{"url": "https://www.monitor.bg:443/bg/a/view/katastrofa-v-tunel-vitinja-dvama-sa-raneni-167385", "text": "Катастрофа в тунел „Витиня” затруднява движението по магистрала „Хемус”, информира МВР. По първоначални данни в тунел „Витиня“ на АМ „Хемус“ са се ударили два автомобила, пострадали са двама. Движението временно е спряно. На място има полицейски екипи, които отклоняват движението на моторни превозни средства. Движението в посока София се осъществява през I-1 Ботевград – София при км 36, информират от АПИ.", "date": "2019.06.08", "title": "Катастрофа в тунел \"Витиня\", двама са ранени"}
{"url": "https://www.monitor.bg:443/bg/a/view/12-raneni-pri-preminavane-na-tornado-v-germanskija-grad-langenberg-167380", "text": "12 души бяха ранени, един от които сериозно, при преминаване на торнадо в германския град Лангенберг, провинция Северен Рейн-Вестфалия. Стихията вдигнала във въздуха голяма шатра, в която се продавала бира по време на футболен турнир. После шатрата паднала с голяма сила върху хората и някои от тях били затиснати под нея. Ранените бяха откарани в болница.", "date": "2019.06.08", "title": "12 ранени при преминаване на торнадо в германския град Лангенберг"}
{"url": "https://www.monitor.bg:443/bg/a/view/otbeljazvame-svetovnija-den-na-okeana-167381", "text": "8 юни е Световният ден на океана. Идеята на този ден е да се информира обществото за проблемите с опазването на океаните и как всеки човек може да помогне за тази кауза. Първото официално честване на деня е през 2009 г., макар че датата е определена още през 1992 г. Световният ден на океана насочва вниманието на хората по света към състоянието и проблемите на Световния океан – така се наричат съвкупността от всички океани и морета на Земята. Световният океан заема 71% от площта на Земята, като средната му дълбочина е 3790 м, а максималната дълбочина е 10 923 м – в Марианската падина. Световният океан е важен източник на ресурси за все по-нарастващото население на планетата, но в същото време е все по-засегнат от човешката дейност. Той има изключително значение за живота на Земята, защото осигурява половината от кислорода в атмосферата, поглъща част от въглеродния диоксид, влияе върху климата на планетата и съдържа огромно количество минерални и биологични ресурси. Защитата на Световния океан е регулирана от редица международни документи. Основните принципи на използването на акваторията му са отразени в Конвенцията на ООН по морско право, приета на 10 декември 1982 г.", "date": "2019.06.08", "title": "Отбелязваме световния ден на Океана"}
{"url": "https://www.monitor.bg:443/bg/a/view/21-deca-postradaha-v-katastrofa-v-turingija-167383", "text": "Най-малко 25 души, сред които 21 деца, са били ранени при сблъсък между туристически автобус и кола в източната германска провинция Тюрингия, съобщи Thueringer Allgemeine, като цитира източник от полицията. Според изданието, 49 деца на възраст между 16 и 18 години, шофьор и шестима учители са пътували в автобуса. При катастрофата, освен децата са пострадали водачът и един от преподавателите. Шест от децата са хоспитализирани, но опасност за живота им няма. 80-годишният шофьор на автомобила, който е блъснал автобуса, и един от пътниците в колата са получили тежки наранявания, с опасност за живота и са откарани в болница с хеликоптери. Два спасителни хеликоптера, седем линейки и девет противопожарни автомобила са оказали помощ на пострадалите.", "date": "2019.06.08", "title": "21 деца пострадаха в катастрофа в Тюрингия"}
{"url": "https://www.monitor.bg:443/bg/a/view/uolmart-s-nova-usluga-dostavja-produkti-do-doma-i-gi-podrejda-v-hladilnika-167382", "text": "Компанията „Уолмарт“, която се опитва да се превърне в достойна конкуренция на „Амазон“ в доставките по домовете, обяви, че нейните служители не само ще доставят покупките до домовете на клиентите, но и ще ги подреждат в хладилника, предаде Франс прес. Новата услуга, предлагана от „Уолмарт“, ще се нарича \"У дома\". Началото й ще бъде поставено тази година в няколко американски градове, предава БТА. Така „Уолмарт“ ще се конкурира с услугата на „Амазон“, наречена \"Ключът на Амазон\". При тази услуга благодарение на код, който всеки път се променя, служител на „Амазон“ може да влезе в къщата на клиента в негово отсъствие и да остави пакетите, които носи, вместо да чака пред вратата. Сега клиентите на „Уолмарт“, които ще искат да се възползват от подобна услуга, ще трябва да инсталират електронна система за отваряне на вратата, за да могат доставчиците да влязат и да доставят носеното до кухнята, хладилника, до гаража или до което и да е място в къщата. Служителите, които ще изпълняват тази услуга, ще бъдат оборудвани с камери, които ще заснемат действията им. Кадрите ще могат да се гледат от клиентите на живо или по-късно.", "date": "2019.06.08", "title": "„Уолмарт“ с нова услуга - доставя продукти до дома и ги подрежда в хладилника"}
{"url": "https://www.monitor.bg:443/bg/a/view/mazda-3-ostava-vjarna-na-originala-167372", "text": "Четвъртата генерация на Mazda 3 остава вярна на оригиналната концепция да изглежда зашеметяващо и да бъде вълнуваща за шофиране. Новата „тройка” е изградена на изцяло нова платформа, но запазва размерите на своя предшественик. Хечбекът Mazda 3 е с дължина 4460 мм, широчина 1795 мм и височина 1435 мм, а междуосието е нараснало до 2725 мм. Каросерията сега е доста по-солидна, въпреки че теглото е нараснало само до 1364 кг. През 2003 година Mazda 3 замени в гамата на японската марка популярния модел 323 от С-сегмента. Наред със смяната на името, от този момент нататък хечбекът стана по-интересен за управление и с първата „тройка” Mazda спечели много почитатели. Второто поколение на Mazda 3 дебютира в края на 2008 година и добави запомняща се усмивка в дизайна на предната част и незабравимата спортна модификация Mazda 3 MPS. Третото поколение на Mazda 3 стана олицетворение на възторжените очаквания, създадени в почитателите с първото и второто поколение и достигна нови нива на развитие на дизайна, оборудването, технологиите и контрола на управление. На външен вид новата Mazda 3 се е променила сериозно и с нея дебютира новата версия на корпоративната идентичност, наречена KODO – Душата на движението. Дизайнът на новата „Тройка” беше оценен с най-престижната награда в тази област – Red Dot, което е доказателство за високата оценка на експертите. В новата Mazda 3 линиите на каросерията са станали по-гладки, а предният капак е по-дълъг. Особено впечатляващ изглежда хечбекът, който се отличава с масивни извити задни колони и голям спойлер на покрива. Предната част изглежда доста агресивна, като широката вертикална радиаторна решетка е съчетана с тесни наклонени фарове с LED светлини. Линията на прозорците е клиновидна и прави извивка около задните врати. Задната част е подчертана с продълговатите светлини с кръгли секции. Стандартните колела са с 16-инчови алуминиеви джанти, а 18-инчовите джанти като на тестовия автомобил са опционални. Във високите версии има матрични фарове с 20-диодни светлини, както при по-големия модел Mazda 6, а струите за миене на предното стъкло са поставени директно на перата на чистачките. Отвътре Mazda 3 също е абсолютно нова. Интериорът изглежда забележително и си личи, че дизайнерите наистина са работили много. Салонът е обзаведен със селекция от материали, които допринасят за престижния характер на Mazda 3. Тънките спици на новия волан, хоризонталният 8,8-инчов дисплей, който сякаш плава в новото табло и ясните бутони на централната конзола оформят един стилен и практичен кокпит за водача. Според материалите и оборудването, салонът не отстъпва по нищо на моделите от премиум сегмента, които са далеч по-скъпи. Таблото, вратите и дори тунелът на трансмисията са покрити с фина кожа. Мултимедийната система работи много бързо, а навигацията се зарежда светкавично. Хареса ми и проекционният дисплей на предното стъкло, който е с много високо качество на графиката. Информацията е лесна за четене и е много достъпна, като точно това очакваме от тези асистенти. В базовата конфигурация са инсталирани 8 високоговорителя на аудиосистемата, а във високите версии към системата Bose са добавени още два високоговорителя отзад, централен канал и голям субуфер в багажника. Звукът е наистина много добре балансиран. Мултимедийните функции също са впечатляващи. Има поддръжка за Apple CarPlay, Android Auto, навигация и безжично зареждане. Японците са запазили класическите циферблати на климатичната система, без да претоварват цветния дисплей на таблото с ненужни нюанси и много премерено са използвали хромирани елементи. Менюто на мултимедийната система е стилно. Салонът на новата Mazda 3 е направен забележително, без излишни украшения. Има дори такива неща, които е трудно да се предадат с думи и да се покажат на снимка, затова трябва да ги почувствате. В салона е използвана висококачествена мека пластмаса, от която са направени регулаторите за контрол на климата и бутоните на волана, изискващи еднакво усилие за да реагират. Отличното разположение на скоростния лост и подлакътника дава възможност на дясната рака на водача да си почива, когато не превключва предавките. Седалките, тапицирани с черна кожа или тъмен текстил, са меки, удобни и с добра поддръжка. Дължината на възглавницата е достатъчна дори и за високите шофьори, а регулирането на волана в надлъжната посока е увеличено още повече, което прави възможно хора с всякаква височина да управляват колата. На задната седалка над главата има много място, а коленете ми не опират в гърба на предната седалка. В същото време диванът е дълъг и при необходимост тук могат да седнат и трима човека. Багажникът с обем от 334 литра е малко повече, отколкото преди, но като за хечбек от този клас е приличен. Вторият ред седалки се сгъва от салона, като се получава почти равен под и се отваря товарно пространство с обем от 1019 литра.  Първоначално новата Mazda 3 се предлага с познатия 2,0-литров 4-цилиндров бензинов двигател с мощност 122 конски сили, допълнен от мека хибридна система. Благодарение на нея, разходът на гориво е само 5,2 л/100 км в комбинирания цикъл. За това постижение обаче трябва да се постараете доста, да не ускорявате рязко и да спазвате стриктно ограниченията на скоростта. Ако карате юнашки, очаквайте поне 2 литра отгоре. Двигателят не е най-мощният за своя обем, но има добър въртящ момент от 213 Нм при 4000 об/мин. Въпреки това, ускорението не е посредствено и за старта от място до 100 км/ч колата се ускорява за 10,4 секунди. Най-приятно се пътува с около 140 км/ч, въпреки че максималната скорост достига почти 200 км/ч. Бензиновият двигател се предлага в комбинация с 6-степенни механична или 6-степенна автоматична скоростна кутия. На водачите с бензин в кръвта, повече ще се хареса 6-степенната ръчна скоростна кутия с къси ходове на компактния лост, при който смяната на скоростите напомня емблематичния роудстър Mazda MX-5. По-удобна за градско шофиране е Mazda 3 с 6-степенна автоматична скоростна кутия, която превключва предавките неусетно, не отстъпва по динамика на ръчната трансмисия, а в същото време разходът на гориво е незначително по-висок. Двигателят е тих и работи приятно, но за динамично шофиране изисква по-високи обороти, което е типично за атмосферните мотори. Ако с този двигател новата Mazda 3 ви се стори не достатъчно динамична, ще трябва да изчакате още съвсем малко, докато колата се оборудва с авангардния 2,0-литров бензинов двигател, наречен SkyActiv-X, който ще разкрие потенциала на автомобила. На планински път новата Mazda 3 впечатлява с прецизно и информативно кормилно управление. Хечбекът харесва завоите и рядко показва склонност към недозавиване, а страничните наклонявания са минимални. В същото време комфортът на возене е значително подобрен, тъй като окачването абсорбира гладко дупките и неравностите, дори с опционалните 18-инчови нископрофилни гуми. Вътрешната изолация е значително подобрена и при високи скорости в салона е много по-тихо. Новата Mazda 3 вече се продава в Европа и у нас, а цените започват от 40 980 лева с ДДС.", "date": "2019.06.08", "title": "Mazda 3 остава вярна на оригинала"}
{"url": "https://www.monitor.bg:443/bg/a/view/kandidat-studentite-po-bel-v-su-pishat-vyrhu-misyl-na-alber-kamu-167377", "text": "Върху мисълта на Албер Камю „Човекът е единственото създание, което отказва да бъде, каквото е” ще трябва да разсъждават кандидат-студентите, които полагат изпит по БЕЛ в СУ „Св. Климент Охридски”. 1423-ма студенти се явиха на изпита. Темата и вариантът на теста бяха изтеглени от зрелостници.", "date": "2019.06.08", "title": "Кандидат-студентите по БЕЛ в СУ пишат върху мисъл на Албер Камю"}
{"url": "https://www.monitor.bg:443/bg/a/view/zadyrjanijat-za-planiranija-atentat-uchenik-ot-elitna-gimnazija-v-plovdiv-167384", "text": "Ученик от една от елитните гимназии в Пловдив е  . Според TrafficNews той е на 15-годишна възраст. Тийнейджърът смятал да взриви огромна бомба самоделка на обществено място в последния учебен ден. Устройството е било изработено от самия него и е съдържало запалими вещества и осколки, като целта е била да бъдат нанесени възможно най-много поражения. Той е смятал да извърши самоубийствен атентат. Преди няколко месеца тийнейджърът е попаднал под влиянието на радикална ислямска групировка. След като нейни представители успели да влязат под кожата на момчето, те започнали да го обучават как сам да сглоби бомбата. Близки на ученика усетили, че става нещо нередно и информирали службите. В четвъртък младежът е задържан и с него се провеждат оперативни разпити. Българските служби работят със свои колеги от чужбина, за да стигнат до самата групировка.", "date": "2019.06.08", "title": "Задържаният за планирания атентат в Пловдив – ученик от елитна гимназия"}
{"url": "https://www.monitor.bg:443/bg/a/view/pretendent-za-posta-na-mej-prizna-che-e-vzimal-kokain-kato-mlad-167378", "text": "Британският министър на околната среда Майкъл Гоув, който е един от претендентите за лидерския пост на британските консерватори след оставката на Тереза Мей, призна, че е взимал кокаин и изрази дълбокото си съжаление за това, предаде Ройтерс. В. \"Дейли мейл\" цитира Гоув да казва, че това се е случило няколко пъти на социални събирания, когато той бил млад журналист. \"Това беше грешка. Когато погледна назад, аз бих искал да не съм го правил. Беше преди 20 години и да, беше грешка. Но не вярвам, че миналите грешки те дисквалифицират\", заяви Гоув. Той изрази надежда, че това признание няма да му попречи да бъде назначен за следващ премиер. Гоув допълни, че депутатите са тези, които ще вземат решение, но каза: \"Мисля, че всички политици са имали живот, преди да станат политици\". Кандидатите за поста на Тереза Мей трябва да обявят официално дали ще участват в надпреварата в понеделник.", "date": "2019.06.08", "title": "Претендент за поста на Мей призна, че е взимал кокаин като млад"}
{"url": "https://www.monitor.bg:443/bg/a/view/predotvratiha-teroristichen-atentat-v-plovdiv-167376", "text": "Радикализиран 16-годишен младеж от Пловдив е бил задържан при съвместна операция на МВР, ДАНС и прокуратурата преди два дни. Предполага се, че ученикът е възнамерявал да извърши терористичен акт в Пловдив, тъй като при обиските са открити различни компоненти на несглобена бомба. Ученикът е българин, в момента с него работят психолози на МВР, които се опитват да изясняват мотивите му, съобщи БНР. Източници от МВР обясниха, че поради неизвестни причини младежът се поддал на ислямско радикализиране в последно време. Не е ясно какво точно е възнамерявал да извърши той. Разследването по случая продължава. Ще се работи и по версиите за съучастници на младото момче. ", "date": "2019.06.08", "title": "Предотвратиха терористичен атентат в Пловдив (ОБНОВЕНА)"}
{"url": "https://www.monitor.bg:443/bg/a/view/vsichki-rezultati-i-golmajstori-ot-evrokvalifikaciite-167375", "text": "12 мача от квалификациите за предстоящото европейско първенство идното лято се изиграха снощи. За съжаление България отстъпи с 1:2 на Чехия в дебюта на Красимир Балъков. Родните национали поведоха с гол на Исмаил Иса, но след това допуснаха пълен обрат и нямат победа след първите три кръга. В другия мач от група \"А\" Черна гора, без половината си титуляри и принудения да изостави тима по политически причини селекционер Любиша Тумбакович, измъкна 1:1 у дома срещу Косово. Един от фаворитите Испания имаше наглед лесна задача при гостуването си на Фарьорските острови. Ла Роха нямаше никакви проблеми и спечели с 4:1, а Серхио Рамос отново се разписа. В друг мач от групата Норвегия посрещна Румъния и водеше с 2:0, но две попадения на голмайстора на „Лудогорец“ Клаудиу Кешерю донесоха скъпоценна точка на северните ни съседи. Швеция пък с лекота разгроми Малта с 3:0. В група “В” Литва едва се спаси срещу Люксембург - 1:1. Изненадата дойде в Украйна, където домакините, водени от Андрий Шевченко, нокаутираха Сърбия с 5:0 и запази първото си място. Дания и Ейре направиха 1:1 в група \"D\", а Грузия разби Гибралтар с 3:0. Интересно беше и в рупа “G”: Австрия надви Словения с 1:0, Латвия не затрудни Израел и загуби с 0:3, а Полша взе с 1:0 гостуването си на Северна Македония. Грузия - Гибралтар 3:0 - 1:0 Гвилия (30), 2:0 Папунашвили (55), 3:0 Арвеладзе (76-д.)   Чехия - България 2:1 - 0:1 И. Иса (3), 1:1 П. Шик (19), 2:1 П. Шик (50) Черна горе - Косово 1:1 - 0:1 М. Рашица (25), 1:1 С. Мугоша (69)   Литва - Люксембург 1:1 - 0:1 Ж. Родригес (20), 1:1 А. Новиковас (74) Украйна - Сърбия 5:0 - 1:0 В. Циганков (26), 2:0 В. Циганков (28), 3:0 Й. Коноплянка (46), 4:0 Р. Яремчук (59), 5:0 Й. Коноплянка (75)   Дания - Ейре 1:1 - 1:0 П. Хйойберг (76), 1:1 Ш. Дъфи (85)   Фарьорски острови - Испания 1:4 - 0:1 С. Рамос (5), 0:2 Х. Навас (19), 1:2 К. Олсен (30), 1:3 Т. Гестсон (34-авт.), 1:4 Х. Гая (71) Норвегия - Румъния 2:2 - 1:0 Т. Елионуси (56), 2:0 М. Йодегард (70), 2:1 К. Кешерю (77), 2:2 К. Кешерю (90) Швеция - Малта 3:0  - 1:0 Р. Куайсон (2), 2:0 В. Клаесон (50), 3:0 А. Ишак (81)   Австрия - Словения 1:0 - 1:0 Г. Бургщалер (74) Латвия - Израел 0:3 - 0:1 Е. Захави (10), 0:2 Е. Захави (60), 0:3 Е. Захави (80) Северна Македония - Полша 0:1 - 0:1 К. Пьонтек (47)", "date": "2019.06.08", "title": "Всички резултати и голмайстори от евроквалификациите"}
{"url": "https://www.monitor.bg:443/bg/a/view/nositeljat-na-3-nagradi-askeer-valentin-ganev-aktiorstvo-i-rejisura-sa-edna-i-syshta-profesija-s-razlichna-stepen-na-otgovornost-167339", "text": "„Приятно е на тази възраст да те оценяват за текуща дейност, а не за цялостно творчество“, казва в интервю за \"Монитор\" изтъкнатият актьор и режисьор Валентин Ганев - тазгодишният носител на наградата \"Аскеер\" за най-добра водеща мъжка роля. - Разбира се, приятно е, когато те оценяват колеги и е още по-приятно на тази възраст да те оценяват за текуща дейност, а не за цялостно творчество. Спектакълът „Спускане от връх Морган“ от Артър Милър, за който съм отличен, остана малко встрани от очакваните хитове на афиша и наистина се радвам, че беше забелязан не само в мое лице, а и с номинациите за най-добро представление (реж. Николай Ламбрев) и на Илиана Коджабашева за най-добра женска роля. Останалите актьорски постижения също заслужават отбелязване: Параскева Джукелова, Ева Тепавичарова, Йоско Шамли, Ева Данаилова... - Правя това, което всеки актьор трябва да прави преди представление: загрявам апарата си – и говорния, и телесния, минавам си текста с колегите. Всеки актьор си има такива няколко дихателни, говорни упражнения, няколко физически разтягания – нищо специално. Не мисля, че актьорската професия трябва да се митологизира в тази й част – потапянето и излизането от роля. Да, наистина е малко по-различно от повечето професии, но това е част от занаята. Накрая остава да се съсредоточиш върху това, което предстои, а не от улицата да скочиш на сцената с шлиферчето, с което си пътувал в трамвая. - Всеки човек ежедневно е изправен пред избори – по-малки, по-големи, битови, съдбовни... Все пак съм дете на обществото, когато в магазините имаше едно нещо и то най-често го нямаше, така че отиваш и взимаш това, което има. А когато има повече от едно нещо, и досега съм в шах!... Например. След 7 сезона в Пернишкия театър, където изиграх прекрасни роли с чудесни колеги и режисьори, получих покана от директора на „Сълза и смях“ Никола Петков. След като стана известно, че съм постъпил там, заваляха покани от други театри, които повече харесвах: те имаха по-добри трупи, режисьори, репертоар. Бях изправен пред избора да спазя уговорката и да уважа подадената ми ръка или да отида там, където повече ме влече. Реших да остана там, където съм подписал договор, а след това, ако интересът към мен продължи, да избера друг път. Така и стана. След година отидох в театър „София“, после в МГТ „Зад канала“, и това беше на ръба на големите промени в страната. От 1996 година съм в Народния. - Няма конфликт. Казвал съм и друг път: винаги съм разглеждал двете като една и съща професия с различна степен на отговорност. В исторически план режисьорът е рожба на ХХ век, както и диригентът в музиката. Отговорността на актьора е в рамките на неговия персонаж, макар и с мисъл за цялото, докато тази на режисьора е много по-голяма: той трябва да изведе всички персонажи и компоненти до приличен финал. - Такъв вид актьорско-режисьорско присъствие в спектакъла дава възможност за светкавична намеса при нужда, а при нас съответната ситуация възникна още на премиерата. Очаквахме автора на пиесата Петър Зеленка, който прекъсна снимките на новия си филм в Прага, за да дойде. Ала самолетът му толкова закъсня, че по всичко личеше, че няма да успее за началото на представлението. Тогава аз излязох пред зрителите, за да ги занимавам и да забавя малко нещата. Свързах се със Зеленка по телефона и го пуснах на високоговорител в залата, за да каже няколко думи на публиката. Той дълго време не разбираше какво се случва – всичко беше чиста импровизация. И така спектакълът започна с известно закъснени, но на 5-ата минута авторът влезе и на практика изгледа цялото си произведение. - Не знам за игрален филм, но има няколко документални – например „Теремин – електронна одисея“ на БиБиСи. А нашата пиеса се базира на една много сериозна документална книга на американския изследовател Албърт Глински. Героите, разбира се, са поставени в художествена рамка, но всички са реални личности, участвали в реални събития. Както казва самият автор: „Щеше ми се най-общата рамка на драматургията да бъде подобна на това как една рокгрупа като „Бийтълс“ се събира, стига до своя апогей и се разпада“. И всичко това, разположено на документален политически, икономически, исторически фон – рядко интересен и майсторски подход към материала. Фаустовски по мащаб и хашековски по ирония. - Ето тук положението може да се митологизира малко и да се каже, че има пръст съдбата. В далечните ми студентски години във ВГИК, Журналистическият факултет на Московския държавен университет организираше неформални, необявявани никъде, с привкус на ъндърграунд срещи със странни, неординерни хора. На тези срещи на ръба на Перестройката винаги беше претъпкано и изскачаха невероятни факти и хора. Една от тези срещи беше със самия този Лев Термен (както е известен в Русия) – изобретателят, който, вече на преклонна възраст, разказа и показа шокиращи неща. Оттогава се появи и моят интерес към него. Доста по-късно, преди 6-7 години, режисьорът Николай Гундеров, с когото заедно работихме върху сегашната постановка, ме покани на театрализирано четене на пиесата на Петър Зеленка на премиерата на сборник с 3 негови пиеси у нас. И аз четох ролята на Теремин в присъствието на автора и на преводача Маргарита Кюркчиева. Като приключихме казах: „Аз съм виждал този човек“. Всички възкликнаха: не е възможно! Но е факт. Това беше втори знак на съдбата, който ме насочи към тази пиеса. - Не съм обявявал кастинг. Знаех, че искам актьорът да бъде млад, за да е близо до възрастта и желанието за самоизява на героя, да притежава и още ред други качества. Колеги, на чието мнение вярвам, ме насочиха към Стефан. Бях го гледал в спектакъл на Варненския театър. Играеше Хлестаков в „Ревизор“, а за ролята при мен се искаше точно такъв човек: който да може „да носи тежка раница“, да е минал през роля с голяма отговорност. Срещнахме се, допаднахме си взаимно и така се стигна до този, убеден съм, много добър избор. Стефан усвои умението да свири на електронния инструмент теремин, изтръгвайки доста прилични звуци от него. Това стана в резултат на самостоятелен, ежедневен къртовски труд, а после и с музикалния ни педагог Слав Бистрев. Останалите актьори са Руси Чанев, Йосиф Шамли, Деян Ангелов, Стефания Колева, Ванеса Лу, Тео Елмазов, Пламен Пеев, Благовест Благоев и не на последно място – Гергана Змийчарова и Стефан Къшев, които свирят в спектакъла на пиано. Мисля, че всички те правят запомнящи се образи и наистина съм им по човешки благодарен, защото в театъра има едно леко пренебрежително отношение към артистите, които поставят, макар че аз съм узаконил тези мои бракониерски прескачания към режисурата със специализация в НАТФИЗ. Те напълно ми се довериха и работихме чудесно, увлекателно, ползотворно и абсолютно демократично, помагайки си взаимно. Както и с режисьора Николай Гундеров, композитора Слав Бистрев, сценографа Красимир Вълканов. - Да, има го у мене този бацил да разбереш как нещо е направено. Това се проявява, разбира се, още в детските години, когато първото желание е да разглобиш играчката, преди да си поиграеш с нея. Нескромно казано, мисля, че съм сръчен, или поне обичам в професията си да усвоявам нови умения, които, показани на сцената или на екрана, говорят много повече от текстове, думи, косвени обяснения... Всяка професия налага свой отпечатък. Ако актьорът не може да шофира, трудно ще убеди гледащите го, че наистина кара кола, независимо как това е заснето. Ако играе музикант и „свири“ наужким, това веднага личи по постановката на ръцете, движението на пръстите, съприкосновението с инструмента – истинските музиканти никога няма да му повярват. * Валентин Ганев е роден на 7 април 1956 г. в Русе * Завършил е актьорско майсторство във ВГИК в клас на проф. Сергей Бондарчук, по-късно е специализирал режисура в НАТФИЗ * Има повече от 70 роли на сцената и поне 50 на екрана * Участва в постановките „Спускане от връх Морган“, „Дивата патица“, „Хъшове“, „Рицар на светия дух“, „Хамлет“, „Вишнева градина“ и др. от актуалния афиш на Народния театър, а моноспектакълът му „Контрабасът“ продължава да се играе почти 2 десетилетия * Има 3 награди „Аскеер“ за водеща мъжка роля – проф. Хигинс в „Пигмалион“ (1998), Музиканта в „Контрабасът“ (2001) и Лаймън Фелт в „Спускане от връх Морган“ (2019), още 3 номинации, както и „Икар 2016“ за поддържащата роля на Гешев в „Гео“ * Сред режисьорските му постановки са „Кралицата майка“ и „Съдебна грешка“ в Театър 199, „След репетицията“ в театър „Българска армия“ и др. * Снимал се е във филмите „Дъвка за балончета“, „Маймуна“, „Белгийският крал“, „Инкогнита“, „Суламит“, „Деца от восък“, „Фермата на чучулигите“, „Джо Петрозино“, „Ханибал“, „Спартак“ и още десетки наши и чуждестранни продукции", "date": "2019.06.08", "title": "Валентин Ганев: Актьорство и режисура са една и съща професия с различна степен на отговорност"}
{"url": "https://www.monitor.bg:443/bg/a/view/daj-kmete-pari-za-kino-167352", "text": "Това, че общините все повече се обръщат с лице (и най-вече с пари) към родното филмопроизводство, е изключително положителен факт. Дори само заради това, че камерите излизат извън София и запечатват на лентата различни места от красивата ни страна. Естественият декор, на който се развива действието, е толкова важен, колкото и самият сценарий. Всъщност той е основата на сценария. А когато се превърне не просто във фон, а в сцена, както беше примерно в сериала „Дяволското гърло“, не може да се отдели от цялостното впечатление от готовия продукт, от произведението. Киното е изкуство, разбира се, но то е и индустрия. Доста скъпа индустрия. Проектите, които се борят за финансиране от Националния филмов център, са много, средствата – ограничени. Оценяването е субективно, както е в повечето сфери на изкуството. Тогава продуцентите, естествено, търсят други източници за своите идеи. И общините могат да се превърнат в този източник, защото става дума за пари, но също така за локация, за съдействие, за подкрепа. И малкият „бартер“, предложен от местните управи, спестява средства и помага на продуцентите, а и на екипите като цяло. Когато говорим за родното кино, естествено, не става дума за мегапродукции. Те останаха някъде в миналото с огромните си масовки, с големите екипи, които снимаха месеци наред в определени локации. Сега на продуцентите им се налага да пресмятат всяка стотинка, за да се вместят в определен бюджет. За съжаление нерядко това се отразява на общата картина. Когато е някаква историческа сага като „Възвишение“ примерно, достатъчно е да се избере място в Балкана и в няколко възрожденски къщи, каквито имаме достатъчно (в този тип филми има доста други харчове). Съвременните филми обаче се нуждаят от по-сложни локации – предимно градски, а и на по-луксозни места. През последните години Столичната община често затваря улици за снимки на филми. За това обаче холивудските продукции (и не само) плащат сериозни суми (за нашите мащаби на тях вероятно им излиза евтино). Плащат и за снимки в природата, понякога без да се съобразяват с установените еконорми – не говоря за Беър Грилс, който яде жаба в Рила, а за Силвестър Сталоун и историята със събуждането на прилепите в Деветашката пещера. Това могат да си го позволят, защото си плащат глобата. Нашите кинематографисти обаче, тези, които сами си финансират продукциите, могат да разчитат само на спонсори от бизнеса и - както стана ясно - на кметове с нюх и интерес към игралното кино. Да оставим големите продукции настрана. И на Запад има независими филми с малък бюджет. Те обаче залагат на „високо“ изкуство. На нашите, няма да ги нарека независими филми, защото са по-скоро комерсиални, много им личи липсата на достатъчно пари. Някои имат и други липси – като качествено съдържание. Виждаш как една хубава история губи блясъка си от недостатъчно добра актьорска игра или от слаби режисьорски решения. Няма да споменавам продуктовото позициониране, защото наскоро гледах филм, в който то беше толкова очебийно, че чак дразнещо. Та затова ако общините и кметовете започнат по-активно да помагат на родното филмопроизводство, със сигурност ще се появят добри, по-добри и още по-добри произведения. Чакаме ги с нетърпение!", "date": "2019.06.08", "title": "Дай, кмете, пари за кино!"}
{"url": "https://www.monitor.bg:443/bg/a/view/chehija-prekyrshi-bylgarija-pri-debuta-na-bala-167374", "text": "Българският национален отбор записа първа загуба  в квалификациите за Евро 2020. “Лъвовете” отстъпиха с 1:2 при визитата си на Чехия в Прага. Дебютът на Красимир Балъков начело на тима започна отлично за “лъвовете” с гол на Исмаил Иса в третата минута, но чехите за пореден път показаха, че са един от най-кошмарните ни противници, като стигнаха до пълен обрат с две попадения на звездата Патрик Шик (19-а и 50-а мин.). “Трикольорите” могат да бъдат доволни, че не записаха разгромно поражение, след като домакините създадоха доста положения пред вратата на Николай Михайлов и късметът беше на страната на \"лъвовете\". Бала пусна цели четирима дебютанти в мача - Кристиян Димитров и Исмаил Иса, които бяха титуляри, както и влезлите като резерви Янис Карабельов и Цветелин Чунчуков. Балъков също така заложи на 18-годишния Мартин Минчев от първата минута. Отборът му обаче не успя да покаже нищо от това, което искаше селекционерът - владеене на топката и игра със самочувствие, като отстъпваше по всички показатели на чехите, които записаха първи успех в тези квалификации. България остана с едва две точки от три мача, докато Чехия ни изпревари, като има три точки от два мача. Националният ни отбор остана без успех срещу чехите от шест мача, като това беше петото поражение, а едва веднъж през 2012 година срещата завърши наравно. Головата разлика в полза на Чехия вече е  13:2. За България това беше трета загуба от четири мача на стадиона на „Спарта“ (Прага) през този век. Селекционерът на \"трикольорите\" Красимир Балъков заложи на играчи на седем от 14-те футболни отбора в елита на България. Представители на „Левски“ (Николай Михайлов), „Лудогорец“ (Антон Недялков), ЦСКА (Кристиян Малинов), „Ботев“ Пловдив (Тодор Неделев и Кристиян Димитров), „Черно море“ (Мартин Минчев), „Етър“ (Георги Сърмов) и „Дунав“ (Исмаил Иса) стартираха от първата минута. Останалите трима футболисти бяха капитанът Ивелин Попов („Ростов“), Страхил Попов („Касъмпаша“) и Васил Божиков – „Слован“ (Братислава). Следващият мач на нашите и с Косово на националния стадион „Васил Левски“ на 10 юни от 21:45 ч.", "date": "2019.06.08", "title": "Чехия прекърши България при дебюта на Бала"}
{"url": "https://www.monitor.bg:443/bg/a/view/v-protest-sreshtu-cenzurata-zabranenijat-telegraf-s-prazna-pyrva-stranica-167373", "text": "С празна бяла първа страница с щампа „забранен“ излиза днешният брой на „Телеграф“. Безпрецедентното решение на вестника е в знак на протест срещу постановлението, с което обвинителят от Софийска районна прокуратура Тодор Тодоров разпореди да бъде заличена от правния мир на страната марката на най-тиражния ежедневник у нас. Абсурдното постановление е от края на май, но е получено в редакцията на „Телеграф“ в четвъртък, приложено към съобщение от Патентното ведомство. В него прокурорът Тодоров разпорежда на председателя на ведомството да заличи регистрираната още през 1999 г. търговска марка „Телеграф“, както и незабавно да уведоми държавното обвинение за предприетото действие. Всичко по темата и коментарите на главните редактори на националните ежедневници в страната и Асоциацията на регионалните вестници за скандалното решение на прокурора вижте  ,   и  .", "date": "2019.06.08", "title": "В протест срещу цензурата: забраненият „Телеграф“ с празна първа страница"}
