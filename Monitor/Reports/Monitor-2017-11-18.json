{"url": "http://www.monitor.bg/a/view/5678-%D0%9F%D0%B0%D1%80%D1%82%D0%B8%D0%B8%D1%82%D0%B5-%D0%BD%D0%B0-%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5%D1%82%D0%BE-%D1%81%D0%B5-%D0%BE%D0%B1%D0%B5%D0%B4%D0%B8%D0%BD%D0%B8%D1%85%D0%B0-%D1%89%D0%B5-%D0%B1%D0%BE%D1%80%D1%8F%D1%82-%D0%B4%D0%B0%D0%BB%D0%B0%D0%B2%D0%B5%D1%80%D0%B8%D1%82%D0%B5-%D1%81-%D0%BA%D0%BB%D0%B8%D0%B5%D0%BD%D1%82%D0%B8-%D0%BD%D0%B0-%D0%A2%D0%B5%D0%BC%D0%B8%D0%B4%D0%B0/", "text": "\n                    Под диригентската палка на разградския бос Иво Прокопиев, партиите, продукт на политическото инженерство на Командира и олигарсите му се обединиха. На иначе помпозна среща днес 4 формации, чиято електорална подкрепа на последния парламентарен вот сумарно„Да, България“, ДЕОС, „Зелените“ и ДСБ, обявиха старта на обща инициатива, наречена „Български манифест за Европа“. Новата завера, заформена в столичен хотел, е по добре познатата схема \"АРГО\", финансирана е от Българския Мадоф - Цветан Василев, а манифестът е трети поред шумно прокламиран проект на задкулисието в страната в рамките на последните 4 години след „Харта 2013“ и „Манифест за републиката“ на глашатаите на олигархията Евгений Дайнов и Огнян Минчев. Предните два замряха броени дни, след като бяха обявени.По думите на проваления правосъден министър и сламен лидер на „Да, България“, придобила известност като „Да(й), България“ Христо Иванов, целта на новия манифест била да събере на едно място експерти, които да облекат със съдържание европейската идея, да върнат страната на правия път към Европа и да спрат „завладяването на държавата“. Лицата, подкрепящи манифеста, който тепърва ще се разработва като „гражданска платформа“ пък били „тънка червена линия срещу далаверата“. Доколко целта на обединението е наистина да бори далаверата или по-скоро да клати институциите в полза на тарторите си олигарси, които бяха изхвърлени от държавната хранилка и сега се пробват отново да се доберат до нея, е показателен фактът, че сред хората, подкрепящи т.нар. манифест, саХристо Иванов, известен също и с прякора Пинокио заради склонността си към неистините, обяви, че към платформата ще се присъедини БНЗС на бившия военен министър и подсъдим по няколко дела Николай Ненчев. А в залата енергично ръкопляскаше на ораторите бившият енергиен министър и обвиняем по аферата ЕВН заедно с разградския олигарх Иво Прокопиев – Трайчо Трайков. Ръцете си насиняваше от ръкопляскане и дясната ръка на Командира - \"джобният генерал\" Атанас Атанасов. Експертите, които ще доразвиват платформата също очаквано се оказаха свързани с „тънка червена линия“ с Командира. Сред тях са „партизанинът на Сорос“ и бивш посланик на България в ООН – Стефан Тафров, настоящият Костов евродепутат Светослав Малинов, бившият служебен военен министър Велизар Шаламанов.Моментът за обявяване на т.нар. Манифест също не е случаен. Новата инициатива на задкулисието е истерична реакция на олигархията на внесените от депутатите от ДПС Йордан Цонев, Делян Пеевски и Хамид Хамид поправки в Закона за банковата несъстоятелност, спиращи вторичния грабеж на КТБ, а също и подготвяните от работни групи изменения в законодателството на страната, чиято цел е виновните за бандитската приватизация най-сетне да понесат отговорността си като падне давността за престъпленията им. Че прегръдката на ГМО-партиите на олихартията е пряко свързана с тези промени, даде да се разбере и самият Пинокио, който мотивира нуждата от т.нар. Манифест с думите, че се въвеждали закони със задна дата, с което се целяла репресия. Иванов не уточни, че отпадането на давността ще засегне не самите сделки, а само извършителите, при това - само ако с тях са погазени именно законите на страната.Както лъсна още преди време от стенограмите „АРГО-гейт“, когато същите тези псевдополитици се бяха събрали да обсъждат създаването на ГМО проекта „Да(й), България“ и да издигат кандидат за президент,Скъпите зали и скъпите екстри за сбирките на новата коалиция плаща не кой да е, а оплакващият се от запори и натиск олигарх Иво Прокопиев, зад него обаче стоят и още по-големи спонсори, чиито интереси има за цел да брани новата дружина. Те са добре известни – Българския Мадоф Цветан Василев и неговият ортак ловешкият бизнесмен Гриша Ганчев, подсъдим по „Захарната афера“, заедно с Газовия барон Сашо Дончев и Господаря на хапчетата Огнян Донев, който непрекъснато да увеличава лекарствената си империя и чиито баща е бил от ДС. От ДС са били още и майката и бащата на Прокопиев, а сламеният лидер Христо Иванов е от знатния род Бойкикеви, но го крие и вече не използва тази си фамилия. Това е още едно доказателство за връзката между всички тези задкулисни играчи. Сбирката на слугите на олигархията не е и случайна и това личи от думите на Иванов, който заяви, че манифестът е нужен, тъй като се въвеждат закони със задна дата с цел репресия. Всъщност нуждата от новата коалиция е породена от факта, че олигархията е в тотална истерия от внесените поправки в Законопроекта за банковата несъстоятелност, с които ще се разкрият виновниците за вторичното разграбване на КТБ, а с връщането на разграбените активи, ще секне и кранчето за финансирането на същите тези псевдопартии. \nТова задкулисие от „АРГО-гейт“ е създало ичиито цели са да клати съдебната система у нас. Това е ясно и от факта, че в петък марионетката на олигархията беше активизиран да хули и атакува Спецсъда, където се гледат делата срещу господарите му. Прокопиев е силно притеснен от решението на големите партии да отпадне давността за разследването на приватизацията, тъй като едни от най-големите приватизационни сделки от времето на Костов, са тези, с които олигархът получи „Каолин“ и „Дамяница“. \n\n\n                    ", "date": "2017.11.18", "title": "Партиите на задкулисието се обединиха под диригентството на Прокопиев (ОБНОВЕНА)"}
{"url": "http://www.monitor.bg/a/view/51722-%D0%A0%D0%BE%D0%BC%D0%B8-%D1%81%D0%B5-%D0%B3%D0%B0%D0%B2%D1%80%D1%8F%D1%82-%D1%81-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D0%BF%D0%BE%D1%87%D0%B8%D0%BD%D0%B0%D0%BB%D0%B8/", "text": "Един от младежите се е излегнал върху гроб, а другите двама са свили пръсти, като знака на победата\n                    Трима роми от пловдивското село Рогош си направиха фотосесия върху гробове на местни починали. Момчетата, чиято видима възраст е около 17-18 години, не само са се снимали, но са и качили фотоса в социалната мрежа „Фейсбук”, където са се тагнали със собствените си имена и профили.Неприличната им хулиганска снимка бе разпространена във Фейсбук групата на село Рогош от местни жители, които коментират възмутено гаврата. Единият от участниците в общата снимка се е отбелязал, като Златко А. Стефанов. Вторият се е тагнал, като Ангел М. Мариновв, а третият се е записал, като Stoyan Mixailov. И тримата на общия фотос, който е направен върху гроба на починала жена от селото, се смеят. Те са се отбелязали в социалната мрежа и къде точно се намират. Фейсбук дава възможност, ако някой потребител иска да се похвали със своето местоположение, да го направи. Тримата роми не са се посвенили да се тагнат, че се намират в „Гробища”. На снимката, която във Фейсбук е качена от Златко А. Стефанов, е написано, че потребителят се чувства „горд” със свършеното от него и от другите двама негови приятели, пише trafficnews. Наред с това надписът на самия фотос гласи, че тримата роми се намират на „тъжен помен”, които думи обаче са гарнирани  с три заливащи се до сълзи от смях емотикони.„Не е нормално” и „Това е срам за всички”, гласят част от коментарите на жителите на село Рогош, които са част от фейсбук групата на населеното място. „Тези са за съд” и Тези..не знам как да ги наричам трябва да се приберат в затвора, но всички да видят.СЪД!”, гласят други разгневени коментари. Хората от селото настояват да има справедливо наказание за тримата роми, които трябва да отговарят пред правосъдието за хулиганската си постъпка. \n\n\n                    ", "date": "2017.11.18", "title": "Роми се гаврят с паметта на починали"}
{"url": "http://www.monitor.bg/a/view/10238-%D0%94%D0%B5%D1%86%D0%B0%D1%82%D0%B0-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B2%D0%B0%D1%82-%D0%B2-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B8%D1%82%D0%B5-%D1%83%D1%87%D0%B8%D1%82%D0%B5%D0%BB%D0%B8%D1%82%D0%B5-%D0%B3%D0%B8-%D0%B4%D0%BE%D0%B3%D0%BE%D0%BD%D0%B2%D0%B0%D1%82/", "text": "\n                    „Съвременните деца навлизат много бързо в технологиите и изпреварват учителите си, които вече трябва да ги догонват. Децата ни са потънали в технологиите, но са изключително адаптивни към средата и предизвикателство за преподавателите ще е да се напаснат към новите поколения“, обясни на форум за изграждане на ефективна и подкрепяща среда и отговорно родителство във Варна председателят на Движение за съвременно училище в България, Антоанета Календерова. Според специалистът, разбирането от миналото, че трябва да сме всестранно развити личности, вече отмира. „Децата възприемат информацията, макар и не в дълбочината, в която възрастните биха искали, но трябва да проявим търпение и разбиране. Това, че не се задълбочават, не означава, че не разбират“, коментира експертът. Според Календерова, технологиите имат място във всяка образователна среда, като въпросът е с каква функция и по колко време им се отделя. „Как например да обясниш на едно дете, че обикновената книжка не е развалена, ако страниците й не могат да се слайдват? Това е едно от основните предизвикателства пред днешните учители, които все по-често се притесняват, че се справят по-зле с технологиите от учениците. Учителите обаче не трябва да се притесняват да молят учениците си за помощ, когато не могат да се справят с технологиите. Така се създава по-силна връзка и се изгражда взаимно доверие помежду им“, обясни пред родители и учители Календерова. Наблюденията й сочат, че съвременните ученици може да изглеждат изключително разсеяни, но в същото време да разбират много добре казаното от учителя си. Преподавателите обаче ще са тези, които да напомнят, че за да бъдем хора, трябва да се отделим от плазмените екрани и да влезем в една нормална човешка взаимовръзка, за да не губим контакта помежду си, смята експертът. \n                    ", "date": "2017.11.18", "title": "Децата изпреварват в технологиите, учителите ги догонват"}
{"url": "http://www.monitor.bg/a/view/34791-%D0%94%D0%BE-5-%D0%B3%D0%BE%D0%B4%D0%B8%D0%BD%D0%B8-%D1%84%D0%BB%D0%BE%D1%82%D1%8A%D1%82-%D0%BD%D0%B8-%D1%89%D0%B5-%D0%B8%D0%BC%D0%B0-2-%D0%BD%D0%BE%D0%B2%D0%B8-%D0%B2%D0%BE%D0%B5%D0%BD%D0%BD%D0%B8-%D0%BA%D0%BE%D1%80%D0%B0%D0%B1a/", "text": "\n                    Първият от новите патрулни кораби за ВМС трябва да е готов до края на 2020 година, съгласно споразумението с избраната фирма-изпълнител, съобщи във Варна министърът на отбраната, Красимир Каракачанов. Крайният срок за издаване и на двата кораба е 5 години от датата на сключване на споразумението. „В момента сме в процедурата по изработване на договора. Надявам се в най-скоро време да приключи, за да бъде подписан и да се пристъпи към изпълнението му. Можем да кажем, че процедурата е била успешна, едва когато видим поне първия кораб на вода“, коментира военният министър. Той заяви, че амбицията му е до края на мандата на правителството да приключат проектите за обновление, както във ВМС, така и в авиацията и сухопътните войски. Изграждането на двата патрулни кораба за ВМС е на практика първият проект в сферата на отбраната, който е достигнал до фаза подписване на договор с фирмата- изпълнител, варненската МТГ „Делфин“АД. Поръчката ще подпомогне местната икономика, а отбранителните ни продукти няма да зависят от външни страни.\n\nСредствата, отпуснати от НС са 820 млн. Седем бяха фирмите, които първоначално заявиха интерес, но след като стана ясно, че от предварително одобрената сума за финансиране на проекта, след като се приспадне ДДС, реално остават 660 млн. лв., поетапно повечето фирми се оттеглиха. „Оценени бяха над 932 характеристики, като всички удовлетворяват напълно изискванията, а 40% значително ги надхвърлят. Това, което ще получим, отговаря на всички изисквания, които могат да бъдат отправени към клас патрулни кораби. Въпреки, че фирмата изпълнител е българска, на практика изграждането на новите кораби ще е многонационална инициатива, тъй като в нея ще се включат водещи производители на технически средства и въоръжение от Холандия, Франция, Германия, Италия и Швейцария“ допълни информацията командирът на ВМС, контраадмирал Митко Петев. Той съобщи още, че независима класификационна организация, базирана във Франция, ще контролира качеството на изпълнение на корабите на всеки един етап. Докладите от оценката, които ще бъдат направени, ще бъдат основание за отпускане на финансовите средства. „За да може флотът да издържи, докато влязат в употреба новите кораби, е необходимо да се полагат усилия за поддържане боеготовността на наличните фрегати. Тази година беше извършен ремонт на 4 кораба, предстои възстановяването и на други“, коментира още Петев. Заедно с министъра на отбраната, Красимир Каракачанов присъстваха на тържествата, по случай 120- годишнина от създаването на Военноморска база Варна- цитаделата на българските флотски традиции, мястото, където са родени ударните ни сили на море, формированието, превърнало се в първопроходец на евроатлантическата ни интеграция. По случай празника, със заповед на министъра на отбраната, бяха наградени военнослужещи и цивилни служители, отличили се с високи постижения и успехи през годината. \n                    ", "date": "2017.11.18", "title": "До 5 години флотът ни ще има 2 нови военни корабa  "}
{"url": "http://www.monitor.bg/a/view/78262-%D0%9E%D0%B1%D0%BE%D0%B6%D0%B0%D1%82%D0%B5%D0%BB-%D0%BD%D0%B0-%D1%82%D1%8A%D1%89%D0%B0-%D0%BF%D0%BE%D1%82%D1%80%D0%BE%D1%88%D0%B8-%D0%BC%D0%B0%D0%B3%D0%B0%D0%B7%D0%B8%D0%BD%D0%B0-%D0%BD%D0%B0-62%D0%B3%D0%BE%D0%B4%D0%B8%D1%88%D0%B5%D0%BD-%D0%B7%D0%B5%D1%82/", "text": "\n                    Вандал потроши брутално посред бял ден гаражното магазинче на 62-годишния хасковлия Костадин Стоев. Той продава електроуреди втора употреба на ул. „Георги Кирков“ в Хасково.\n\nСпоред него, негов познат влетял  вътре и започнал да удря с метален прът по стоката.\n\nИзпочупил 4 фурни за вграждане, както и стъклото на врата на магазина. През това време Костадин бил на около 2 метра от магазина и говорел по телефона. Той добре познавал мъжа, извършил вандалщината и подал жалба в полицията.\n\nПреди време вандалът се сближил с тъщата му и отношенията между двамата мъже били обтегнати.\n\nПоловин час преди погрома отново имали кавга.\n\nСтоев твърди, че нанесените щети са за около 1500 лева. Полицията изяснява инцидента.\n                    ", "date": "2017.11.18", "title": "Обожател на тъща потроши магазина на 62-годишен зет"}
{"url": "http://www.monitor.bg/a/view/88255-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%BC%D1%8A%D0%B6-%D0%BE%D0%B1%D0%B8%D0%B6%D0%B4%D0%B0%D0%BB-%D0%BF%D0%BE%D0%BB%D0%B8%D1%86%D0%B0%D0%B8-%D0%BD%D0%B0-%D1%82%D1%8A%D0%BF%D0%B0%D1%86%D0%B8-%D0%B8-%D1%85%D0%BB%D0%B5%D0%B1%D0%B0%D1%80%D0%BA%D0%B8/", "text": "\n                     \n\n55-годишен старозагорец си „изпроси“ постоянно задържане в ареста след като посегнал на униформени служители на МВР при опит да го озаптят по време на яростен словесен спор с дежурен екип на Центъра за спешна и неотложна медицинска помощ.\n\nСкандалът избухнал привечер на 15 ноември, когато видимо агресивният Николай П.нахлул в приемната зала на спешното отделение при УМБАЛ „Проф. д-р Стоян Киркович“ в Града на липите и започнал да ругае медицинските лица с думите:\n\n „Боклук, не си разбираш от работата….Нищо не става от вас…Утре ще ви уволня“, а когато пристигнал дежурният полицейски патрул се развикал :“Утре няма да сте на работа, ще ви уволня всичките.. Боклуци… отрепки...хлебарки“.Когато все пак му щракнали белезниците и го вкарали в колата Николай се: „Тъпаци. Този път много сбъркахте…“ и пробвал да удари един от униформените, като успял да му откъсне пагона.\n\nОбразувано е било бързо  досъдебно производство\n\nчл. 325,  ал.2  вр. ал.1 от НК, мъжът не е осъждан, но срещу него се извършват проверки за агресивно поведение, психически тормоз и пътно хулиганство. Районен съд - Стара Загора е преценил, че от събраните по делото доказателства може да се направи обосновано предположение, че Николай П. е извършил деянието, за което е привлечен като обвиняем и съществува реална опасност да се укрие или да извърши друго престъпление.\n\nПоне по два такива случаи регистрират униформените седмично, най-често виновниците са жители на близката до държавната болница ромска махала „Лозенец“, които агресивно реагират при всеки опит някой техен близък да бъде накаран да си плати здравните осигуровки.\n                    ", "date": "2017.11.18", "title": "Задържаха мъж обиждал полицаи на „ тъпаци и хлебарки“     "}
{"url": "http://www.monitor.bg/a/view/62787-%D0%97%D0%B0%D0%BA%D1%80%D0%B8%D1%82-%D1%80%D1%83%D0%B4%D0%BD%D0%B8%D0%BA-%D0%B7%D0%B0-%D0%B4%D0%BE%D0%B1%D0%B8%D0%B2-%D0%BD%D0%B0-%D1%83%D1%80%D0%B0%D0%BD-%D0%BF%D0%BB%D0%B0%D1%88%D0%B8-%D1%85%D0%BE%D1%80%D0%B0%D1%82%D0%B0-%D1%81-%D1%80%D0%B0%D0%B4%D0%B8%D0%B0%D1%86%D0%B8%D1%8F/", "text": "\n                     \n\n \n\nЗакрит в началото на 90-те години на миналия ХХ век рудник за добив на уран във вилната зона на Сливен продължава да бъде опасен, констатираха експерти по настояване на областния управител\n\nЧавдар Божурски.\n\nСпециалисти от Националния център по радиобиология и радиационна защита след направени нови замервания и анализ  са констатирали, че поне на този етап радиационният риск е в рамките на  1 на 100 000 души. Според тях той е минимален, а губернаторът припомни, че населението на Сливен не надхвърля 90 000 души.\n\nНикой не се наеме да каже дали и на други места от уж закритите рудници не „тече“ радиация, от центъра твърдят, че засега единствено сливенският областен управител е поискал от тях да направят анализ на риска.\n\nПри проверките било установено , че в района на рудник „Сливен“ има отворени входове на щолни, комини и шахти, които трябва да бъдат обезопасени и затворени, за да не се допуска навлизането на хора и животни.  Тези дейности ще бъдат извършени от държавна фирма, натоварена с ликвидацията на последиците от уранодобива.  Националният консултативен съвет,  в който членуват представители на няколко министерства и агенции, са приели задание за изготвянето на проект.  Предстои до края на годината да бъде одобрен график за дейностите. „От своя страна решихме да предприемем съвместни действия с кмета на Сливен Стефан Радев, за да редуцираме здравния риск до минимум“ –коментира Божурски.\n\nВ района на рудник „Сливен“ ще бъдат поставени предупредителни табели да не се изземват строителни материали от табаните. Жителите на вилната зона ще бъдат предупредени да не ползват изтичащите от минните изработки води за питейни и битови нужди. Такива мерки ще бъдат предприети съвместно и с кмета на община Твърдица, в района на минния участък в село Сборище.\n\nПрез годините на няколко пъти се появяваха публикации за незаконен добив на инертни материали от закритите уранови рудници в Сливенско и Твърдишко, сигнали са били подавани от служители на горските стопанства, дори и е имало и прокурорска проверка през 2009 г., но тя не е била приключена поради липса на престъпление, припомнят хората от региона.Собственици на вилни имоти са се хванали за главите при съобщението за опасната вода, по думите им в местността няма водопровод и те са принудени да бият сонди.\n                    ", "date": "2017.11.18", "title": "Закрит рудник за добив на уран плаши хората с радиация    "}
{"url": "http://www.monitor.bg/a/view/15073-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%A1%D0%B0%D0%B3%D0%B0%D1%82%D0%B0-%D1%81-%D0%B4%D0%BE%D1%81%D0%B8%D0%B5%D1%82%D0%B0%D1%82%D0%B0-i-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                    \n\n \n\n\n\nЗа пръв път след 10 ноември 1989 г. въпросът за досиетата на ДС е поставен на Кръглата маса от Любомир Павлов. Стенограмата от заседанието на 6 февруари 1990 г. е фиксирала този момент:\n\n„Д-р Любомир Павлов, от Независимата федерация на труда „Подкрепа“.\n\nИскам да благодаря на министър Семерджиев и впоследствие и на министър Даскалова за поетичните речи, които изнесоха тук.\n\nНека все пак всички не забравяме, че става дума за репресивен апарат... Затова искам да задам конкретни въпроси, на които да се отговори, а не да водим тук есета и да доказваме кой в каква степен владее риториката.\n\nКонкретните въпроси са следните:\n\n- Ние искаме не предостатъчна информация, както се казва, а достатъчна информация, конкретна информация за структурата и числеността на службите към Министерството на вътрешните работи.\n\n- Искаме конкретна информация за бюджета на тези органи.\n\n- Искаме да се отговори на въпроса - ще получат ли хората достъп до своите досиета или не...“.\n\nОтговорът на ген. полк. Атанас Семерджиев е лицемерен и дава представа за една от основните опорни точки, които впоследствие защитниците на ДС и РУМНО ще ползват през всички години на прехода. Той заявява:\n\n„Въпросът за досиетата подлежи на специално разглеждане и проучване. Междувпрочем, уважаеми господин Павлов, Вие сте посещавали, предполагам, и Съединените американски щати - Федералното бюро за разследване дава ли на американските граждани досиетата, а те са милиони? Може би всеки втори или трети гражданин на тази страна има досие във Федералното бюро за разследване. Във Франция, някой от вас да знае да е осигурен достъп на гражданите на техните досиета?“\n\nАгент Кирилов от Шесто управление - Янко Янков, който е от страната на опозицията, обявява, че имал „40 тома по 30 страници от всеки том тайно досие”. Задава въпроса: „Аз искам да знам - това вярно ли е, или не е вярно? Вероятно и други граждани на България биха поискали да узнаят имат ли такива досиета или нямат”.\n\nСемерджиев отговаря йезуитски: „Досиета има. Аз съм готов да предложа на господин Янко Янков да дойде в съответната служба на Министерството на вътрешните работи и да се запознае с тези десетки томове, за които говори - ако ги има. Не съм запознат с неговия случай. Знам, че към него в миналото са били предприети много драстични, неправомерни действия, за което преди малко, в началото на моето изложение, аз поднесох извинение и не само към него, но и към всички други попаднали под това несъвършено законодателство, под тези репресивни мерки, хора. Има досиета. По тях взех отношение. Не споделям информацията, че в другите страни всеки гражданин има достъп до своето досие. Прав е господин Петко Симеонов, че в Съединените щати, ако на някого се откаже правото да заеме дипломатическа служба, то на него му показват документа, въз основа на който се формулира тази забрана. Но това съвсем не означава, че Федералното бюро за разследване или ЦРУ допуска в своите архиви всеки американец, който пожелае, и му дава възможност да се запознае с цялата документация.“\n\nДве седмици преди това е започнала тайната операция по прочистване на досиетата в МВР, следствие от докладна записка рег. № ІV-68, утвърдена от същия министър на вътрешните работи Атанас Семерджиев на 25 януари 1990 г. На 23 август 1990 г. Седмото ВНС създава 21-членна Анкетна комисия за досиетата на депутатите с председател Георги Тамбуев (БСП), Румен Данов (СДС), зам.-председател - Румен Данов, и секретар - Александър Стамболийски (БЗНС). През декември 1990 г. е приет Правилник за работата на комисията. Две седмици преди това, на 22 ноември 1990 г. във в . „Дума” е публикувано писмо, подписано от „Г. Иванов, репресиран в годините на тоталитаризма”, в което се посочва, че лидерът на СДС Петър Берон е бил агент на Държавна сигурност, с псевдоним Бончо.\n\nНа 4 декември 1990 г. по искане на Петко Симеонов Националният координационен съвет гласува оставката на Берон от председателския пост в СДС. На негово място е избран Филип Димитров.\n\nКомисията „Тамбуев” прави проучвания в архива на МВР, където среща съпротивата на зам.-министъра на вътрешните работи Красимир Саманджиев, до промените началник на Областното управление на МВР в Хасково, впоследствие кадрови офицер в Националната служба за защита на конституцията (контраразузнаването, наследник на Второ главно управление на ДС). Комисията е изключително ограничена в действията и резултатите си, вкл. заради свои членове като ген. Тодор Бояджиев, който до 1990 г. е зам.-началник на Първо главно управление на ДС. В спомените си Георги Тамбуев посочва, че генералът се е опитал да ги изпрати нееднократно за зелен хайвер и се е опитвал да внушава колко опасно е отварянето на досиетата и как това ще застраши националната сигурност. Комисията „Тамбуев“ така и не приключва дейността си с качествен и солиден доклад и по този начин позволява въпросът за досиетата да се използва за манипулиране на политическия елит и обществото. През април 1991 г. комисията е готова с проекта за доклад. В него фигурират имената на 28 депутати от Великото народно събрание, свързани с Шесто управление на ДС. Председателят й Георги Тамбуев го предава на председателя на Народното събрание проф. Николай Тодоров на 17 април 1991 г., който го раздава на всички парламентарни групи. За 22 април е насрочено парламентарно заседание, на което да се обсъди докладът. Вместо това обаче на 22 април във в. „Факс” се появява публикация под заглавието „Списък на доносниците във ВНС”. Списъкът е разделен на няколко части:\n\n- депутати във ВНС, подписали декларации за сътрудничество с Шесто управление на Държавна сигурност или предшестващите го структури - 22 имена;\n\n- народни представители във ВНС, поели определени ангажименти и били в по-тясно сътрудничество с Шесто управление - 8 имена;\n\n- щатни служители на Шесто управление, депутати във ВНС - 3 имена.\n\nСлед в. „Факс“ и в. „Ранно утро“ започва да публикува списъци с имена на доносници. По-голямата част от имена е свързана с преминали през лагери и затвори репресирани политици от опозицията, които са били принуждавани да подпишат декларации за сътрудничество, за да оцелеят. На следващия ден, 23 април 1991 г. в парламента се разразява скандал. Представители на БСП и СДС си отправят взаимни обвинения. Във връзка с публикация ВНС приема решение, в което се посочва:\n\n„Публикациите и всякаква друга форма на списъци с разгласяване на имена и друга информация за предполагаеми сътрудници на Държавна сигурност и на други специални служби са противозаконни. Великото народно събрание счита, че информацията, съдържаща се в направените вече публикации, е непълна и недоказана… Позоваването или ползването по какъвто и да е начин на такива материали е недопустимо и наказуемо съгласно закона“.\n\nВ разразилия се парламентарен скандал зам.-председателят на Народното събрание Гиньо Ганев закрива комисията „Тамбуев“. По време на правителството на СДС с министър-председател Филип Димитров не е направено нищо съществено за отваряне на досиетата и осветляване дейността на тоталитарните служби. В края на 1992 г. със заповед №1-181/21.12.1992 г. на министър-председателя Филип Димитров е създадена възможност и нормативен ред за издаване на удостоверения по молба на граждани, че нямат зависимости към ДС. Но не може да не се отбележи ограничеността на обхвата на тези удостоверения – в тях изрично се посочва, че при издаването им не се ползват архивите на ПГУ-ДС, както и архива на Шесто управление на ДС, което свива до много малки параметри кръга на архивни документи на МВР, на базата на които се издават удостоверенията.\n\nВ този казус важният въпрос е защо тези заповеди и удостоверения се издават едва когато правителството на СДС е вече в оставка. Нима това не е трябвало да стане в началото на дейността му? Нима това не показва, че въпросът е бил несъществен за лидерите на СДС? А дали пък това забавяне не е свързано с тяхната масова зависимост от тези служби?\n\nЗаради забавянето на Костов новоизбраният президент Петър Стоянов коментира в Прага пред фондация „Бохемия“, че лустрацията у нас е закъсняла.\n\nВсъщност законът за лустрацията е неделима част от цялостния пакет закони, които можеха радикално да променят страната към по-добро. Колко са важни тези закони показва дори само фактът, че ако имаше закон, който да не допуска бивши служители или сътрудници на ДС и РУМНО до приватизацията например, днес нямаше да се вайкаме, че „80% от едрите предприемачи в България са офицери от Държавна сигурност“.\n\nСДС все пак сформира втората комисия, която трябва да разкрие документите на ДС и РУМНО. Трябва да се отбележи, че това е първата комисия за досиетата на бившата Държавна сигурност, утвърдена със закон, за разлика от недоносчето, което представлява комисията „Тамбуев“. Председател на тази втора комисия е тогавашният министър на вътрешните работи Богомил Бонев. Сформирана е в резултат на приемането на първия Закон за достъп до документите на бившата Държавна сигурност. Тласък на този процес дава приетата на 8 май 1997 г. от народните представители „Декларация за национално спасение“. Към първоначалния текст е добавена и точка „за отваряне на досиетата на политиците, висшите магистрати и администратори”. Мотивите на Народното събрание, в което мнозинство имат Обединените демократични сили, е да бъде прекъсната „тяхната зависимост от бившите тайни служби за сигурност”.\n\nНай-големият парадокс е, че СДС и техните коалиционни партньори, които най-много се бият в гърдите, че ще отворят документите на Държавна сигурност (за РУМНО в онези години почти не се говореше) не свършват нищо, а наследниците на тези, които през 1997 г. отхвърлят всяка възможност за това (БСП и коалиция), десет години по-късно правят много радикален дори за представите на СДС Закон за достъп и разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия.\n\nОбикновено, когато стане дума за това чия е вината за неотварянето на документите на ДС и РУМНО по време на правителството на ОДС 1997-2001 г., заподозряният е Костов.\n\nПрез 1997 г. социологическите изследвания показват, че 81 на сто от българите са за отварянето на досиетата. Правителството на Иван Костов първоначално обявява, че ще бъдат отворени 250 000 досиета на хора във властта, но по-късно кръгът е значително стеснен. Дори крайно мнителният и с конспиративно мислене човек като доскорошния директор на Националната разузнавателна служба ген. Бриго Аспарухов (бивш кадрови офицер от ПГУ-ДС) ще каже през октомври 1997 г. в едно интервю:\n\n„Аз съм сигурен, че премиерът Костов с помощта на шефовете на служби се е погрижил своевременно да не се допускат в правителството хора на Държавна сигурност.“ Но Бриго Аспарухов бърка. Премиерът Костов не само не подбира хората си, но има и категорично мнение по темата. След като през март 1997 г. владиците Дометиан и Неофит от кръга на тогавашния патриарх Максим и Софийския митрополит Инокентий се срещат с Иван Костов с изрично искане да се разкрият досиетата на висшия клир, той се тросва: „Глупава идея е да се вадят досиета.“\n\nЗаконът за досиетата от 1997 г. прави голямо отстъпление с прикриването на бившите агенти на Държавна сигурност, които след 1990 г. са превербувани от различни специални служби, наследници на ключови структури на бившата ДС. Тези сътрудници на Държавна сигурност придобиват публичност като „реактивирани” агенти.\n\nОтделно от това законът е атакуван пред Конституционния съд от 52-ма депутати от БСП, Българския бизнес блок и Обединението за национално спасение. Според тях с приемането на закона за достъп до документите на ДС се нарушават принципите за разделение на властите, на съдебна защита, на защита на доброто име, честта и достойнството на всеки гражданин и има опасност за националната сигурност. С решение от 22 септември 1997 г. Конституционният съд отменя като противоконституционни три разпоредби от закона. С първите две от кръга на проверяваните лица са извадени президентът и самият състав на Конституционния съд (тоест конституционните съдии сами се изваждат от списъка на лицата, подлежащи на проверка за агентурно минало).\n\nИстинските мотиви за решението на Конституционния съд обаче стават прозрачни през 2007 г., когато при проверка на състава му от 1997 г. се оказва, че трима от съдиите са били агенти на ДС. На 22 октомври 1997 г. министърът на вътрешните работи Богомил Бонев изнася пред Народното събрание доклада, който комисията е сътворила. От списък с 93 лица са обявени едва 23. Необявените са от категорията на картотекираните сътрудници. Има и други спестени имена с формулировката „ограничения на закона“.\n\nКаквито и да са мотивите за това, законът от 1997 г. не се прилага ефективно. Не е изпълнена и една изключително важна разпоредба от него, според която до една година след приемането на закона архивите на бившата Държавна сигурност трябва да бъдат предадени в Държавния архив. „Замразяването” на процеса по отварянето на досиетата продължава до началото на 2001 г., броени месеци преди парламентарните избори през юни. Тогава СДС предизборно се обръща към досиетата и приема поправки в закона от 1997 г., с които е избрана нова комисия и е разширен обхватът на проверяваните лица. С него е създадена нова комисия, в която всяка от парламентарно представените политически партии има свой представител (Евролевицата и ДПС подкрепят закона), а част от членовете са независими архивисти и историци, предложени от Министерския съвет. Комисията е оглавена от тогавашния депутат от СДС Методи Андреев. След идването на правителството на Симеон Сакскобургготски обаче дейността на комисията „Андреев“ е затруднена от министъра на вътрешните работи Георги Петканов. Няколко месеца по-късно, през април 2002 г., законът за досиетата е изцяло отменен, в резултат на което дейността на комисията „Андреев“ е преустановена. По този начин въпросът с отварянето на документите на тоталитарните репресивни служби отново е отложен – този път за пет години.\n\nС приемането на Закона за защита на класифицираната информация през 2002 г. документите на ДС са обявени за декласифицирана информация. Въпреки разпоредбите за декласификация (разсекретяване) в същия закон нито една специална служба, в която се съхраняват архиви на ДС, не изпълнява закона и не разсекретява архиви на ДС. Въпросът от необходимостта за отваряне на досиетата става отново актуален през лятото на 2006 г. След среща на лидерите на тройната коалиция Симеон Сакскобургготски, Ахмед Доган и Сергей Станишев е решено да бъде прието ново законодателство за досиетата. Освен силния обществен натиск важна роля за приемането на закона изиграват и поставяните пред Европейската комисия от някои евродепутати от групата на Зелената партия въпроси за влиянието на Държавна сигурност в България. Законът за достъп и разкриване на документите и обявяване на принадлежност на български граждани към Държавна сигурност и разузнавателните служби на Българската народна армия (ЗДРДОПБГДСЗСБНА) е приет от Народното събрание на 6 декември 2006 г. и придобива публичност като Закона за досиетата. Това е третият опит за законодателно решаване на въпросите с отварянето на архивите на репресивните тоталитарни служби по време на комунистическото управление (1944-1989) и огласяването на сътрудниците на ДС. Първият закон е приет през 1997 г., а през 2001 г. парламентът разширява неговото поле на действие с\n\nпублични длъжности и проверка на лицата, които са ги заемали след 10 ноември 1989 г. Законът от 2006 г. е гласуван от Народното събрание броени дни преди приемането на България в Европейския съюз на 1 януари 2007 г. Той е приет в резултат на рядък политически консенсус – в негова подкрепа се обявяват управляващите от тогавашната тройна коалиция на БСП, НДСВ и ДПС, както и от страна на опозицията в лицето на СДС, ДСБ, Български народен съюз. По това време ГЕРБ не е парламентарно представена партия, но нейният тогавашен лидер Цветан Цветанов публично подкрепя гражданските призиви пред парламента за пълно отваряне на досиетата. На 5 април 2007 г. Народното събрание гласува следния състав на комисията: Евтим Константинов – председател, предложен от БСП, Георги Георгиев – член, предложен от БСП, Апостол Димитров – член, предложен от БСП, Татяна Кирякова – член, предложена от БСП, Румен Борисов – секретар, предложен от НДСВ, Тодор Трифонов – член, предложен от НДСВ, Орхан Исмаилов – зам.-председател, предложен от ДПС, Екатерина Бончева – член, предложена от Български народен съюз, и Валери Кацунов – член, предложен от ДСБ. От създаването си през април 2007 г. до есента на 2017 г. комисията е проверила почти 300 000 лица за принадлежност към Държавна сигурност и РУМНО и е обявила около 13 000 щатни и нещатни сътрудници на ДС и разузнавателните служби на Българската народна армия. \n                    ", "date": "2017.11.18", "title": "Българската олигархия: Сагата с досиетата (I глава на книгата \"Капиталистите на ДС\")"}
{"url": "http://www.monitor.bg/a/view/40228-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%93%D0%BB%D0%B0%D0%B2%D1%87%D0%B5%D0%B2-%D0%BE%D1%81%D1%82%D0%B0%D0%B2%D0%B0-%D0%B4%D0%B5%D0%BF%D1%83%D1%82%D0%B0%D1%82/", "text": "\n                    ГЕРБ е партия, която иска да намалява политическото противопоставяме, а не да го засилва. С вчерашния изцяло личен акт на Димитър Главчев той показа точно това. Това заяви зам.-председателят на ГЕРБ Цветан Цветанов пред Би Ти Ви. Главчев остава депутат, вчера премиерът Бойко Борисов два пъти разговаря с него в тази посока, добави Цветанов. Той обясни още, че много от структурите на ГЕРБ не одобряват оставката на Главчев като председател на Народното събрание. По думите на Цветанов обаче само се сменял капитанът в лицето на Цвета Караянчева и „отборът на ГЕРБ пак ще е водещ в шампионската лига“.\n\nГлавчев обяснил на колегите си, че не иска да е препъникамък пред предстоящото европредседателство. „Той е отговорен човек. Аз искам да му кажа ,че той направи нещо, което малко политици правят в такава ситуация, каза Цветанов. Според него Главчев бил жертва на атаките на опозицията в последните месеци. Въпреки това зам.-шефът на ГЕРБ отчете, че Главчев не е трябвало да прибягва до крайна санкция спрямо Корнелия Нинова – да я гони от пленарната зала за думите й.\n\nВсички трябва да допринасяме за нормалните отношения в парламента и всеки от нас е прекрачвал границата на добрия тон, смята Цветанов. Той подчерта, че на Председателския съвет в Народното събрание в петък всички парламентарни лидери били на това мнение.\n\nСпоред него в момента Народното събрание било в изключително добра форма, но опозицията искала да провокира напрежение.\n\nЦветанов категорично отрече на Председателския съвет да е сключвана сделка – оставка на Главчев срещу подкрепя от БСП за отпадането на давността за приватизацията.\n                    ", "date": "2017.11.18", "title": "Цветанов: Главчев остава депутат"}
{"url": "http://www.monitor.bg/a/view/53431-%D0%9F%D1%80%D0%B8%D0%B1%D1%80%D0%B0%D1%85%D0%B0-%D1%80%D1%83%D1%81%D0%BD%D0%B0%D0%BA-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B2-%D0%9B%D0%B0%D1%80%D0%BD%D0%B0%D0%BA%D0%B0/", "text": "\n                    49-годишен руски гражданин е арестуван в петък следобед във връзка със смъртта на 51-годишен българин, намерен мъртъв в апартамент в град Ларнака по-рано същия ден, пише вестник \"Сайпръс мейл\", цитиран от Фокус.\n\nСпоред информация на полицията, жертвата е идентифицирана като Даниел Николов, чието тяло е било намерено след оплакване за неприятна миризма, идваща от неговия апартамент. Българинът е открит със забит в гърдите нож.\n\nСпоред местната полиция, преди убийството е имало кратка борба между нападателя и загиналия. Арестуваният руснак вече е имал физическа саморазправа с Николов миналата седмица в същия апартамент, съобщиха от органите на реда.\n                    ", "date": "2017.11.18", "title": "Прибраха руснак за смъртта на българин в Ларнака"}
{"url": "http://www.monitor.bg/a/view/15417-%D0%95%D0%B4%D0%BD%D0%B0-%D0%BE%D1%82-%D1%80%D0%B0%D0%BD%D0%B5%D0%BD%D0%B8%D1%82%D0%B5-%D0%BA%D1%80%D0%B0%D0%B9-%D0%9C%D0%B8%D0%BA%D1%80%D0%B5-%D1%81-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0/", "text": "\n                    Разследват се причините за жестокия инцидент край село Микре, при който загинаха 9 души, а 19 бяха ранени. Има настанени ранени хора в болниците в Ловеч, в Плевен, във ВМА София и болница „Лозенец“. Една жена е с опасност за живота, а двама остават в тежко състояние. Това каза на брифинг началникът на ВМА проф. Венцислав Мутафчийски за настанените при тях трима пострадали след катастрофата.\n\n„В нашата болница са докарани трима пациенти, които са тежко ранени. В реанимация в момента имаме трима болни, двама от които са в съзнание и най-тежко пострадалата, за която стана въпрос снощи, е в доста тежко състояние. Тя е с фрактура на лицевите кости. Няма нито една лицева кост, която да е здрава. Има счупване на черепа в мозъчната част с мозъчна контузия“, коментира проф. Мутафчийски. По думите му кървенето е спряло, а то е било доста съществено, защото още в Ловеч се е наложило преливане на пет сака кръв и плазма. „Преодоляно е шоковото състояние, но болната е с много тежка фрактура на таза. Тепърва очакваме развитие на усложнение и то най-вече на белия дроб. Има реална опасност за живота ѝ, но е в тежко стабилизирано състояние. Предстоят й множество оперативни интервенции. По отношение на счупванията на скелетните кости, както и на лицево-челюстните, които в никакъв случай няма да могат да се преодолеят с една единствена оперативна интервенция. Предстоят серийни операции“, допълни той и уточни, че следващият пострадал е 74-годишен мъж с рана на скалпа: „В момента е в стабилизирано състояние, контактен и съвсем адекватен. Има тежка фрактура на таза, за която ще предстои оперативно лечение“, добави проф. Мутафчийски.\n\n„Третата пострадала е жена на 56 години с лека мозъчна контузия, лека рана в областта на главата, но има серийни фрактури от трето до седмо ребро в лявата гръдна половина с частичен излив, както и счупване на лопатката, което е белег, че е сериозна травма в областта на гърдите, защото това е кост, която много трудно се чупи. Имаме повишено внимание по отношение на развитие на усложнение на белия дроб. И при нея имаме счупване на лява тазобедрена става. На нея ѝ предстоят оперативни интервенции“, каза още той.\n\nВ болница „Лозенец“ са хоспитализирани две жени в критично, все още тежко състояние, с политравматизъм и мекотъканни увреждания. Пациентите са в реанимация, като целта е да бъдат стабилизирани, за да се пристъпи към оперативни интервенции в началото на седмицата.\n\nДевет от пострадалите са останали за лечение в болницата в Ловеч, те са в добро общо състояние, съобщи директорът на здравното заведение д-р Анка Георгиева. Тя увери, че опасност за живота им няма. По-тежките случаи още вчера са били транспортирани към ВМА-София, допълни тя.\n\nВъв ВМА Плевен е приет един пациент - 43-годишен мъж с външни травми без счупвания с високо кръвно, а други четирима пациенти са хоспитализирани в университетската болница в града. И четиримата пациенти са в стабилно, но тежко състояние.\n\nЖертвите от катастрофата са от Перник. Хората със зрителни увреждания са се връщали от екскурзия.\n\nКметът на Перник Вяра Церовска се е срещнала и разговаряла с пострадалите при катастрофата край с. Микре и техните близки в ловешката болница снощи, съобщи общинският пресцентър.\n\n По думите на кмета хората са в шок. \"Имам пълния списък на пострадалите хора, ще следя състоянието им, държа постоянна връзка със здравните заведения и лекуващите лекари при нужда от съдействие\", посочи кметът.\n\nТя изрази съпричастност си към роднините и близките на пострадалите и загиналите при тежката катастрофа край село Микре.\n\n Вяра Церовска обяви 20 ноември за ден на траур на територията на община Перник в памет на загиналите в тежката катастрофа. До вторник са отменени всички увеселителни мероприятия и тържества.\n                    ", "date": "2017.11.18", "title": "Една от ранените край Микре с опасност за живота"}
{"url": "http://www.monitor.bg/a/view/79658-%D0%A2%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%B0%D1%82%D0%B0%D0%BA%D1%83%D0%B2%D0%B0%D1%85%D0%B0-%D0%9F%D1%83%D1%82%D0%B8%D0%BD/", "text": "\n                    Руският президент Владимир Путин е бил информиран за получени сигнали с бомбени заплахи, но охраната му е взела всички необходимите мерки, съобщи Дмитрий Песков, говорител на държавния глава, цитиран от ТАСС.\n\n Нито едно от получените десетки съобщения за около 50 взривни устройства поставени по пътя на президентския кортеж в Санкт Петербург не се е потвърдило. Графикът на работата на Путин за същия ден не е бил нарушен, съобщи Песков.\n\nЗасега не е установена самоличността на обадилите се, добави Песков, като уточни, че обажданията са постъпили от друга страна.\n\n \"Няма съмнения, че рано или късно ще бъде установено кой заплашваше с експлозии\", увери говорителят на Путин.\n\n\"Това са телефонни хулигани, телефонни терористи, можете да ги наричате както искате. Това несъмнено е престъпна дейност, затова разбира се, рано или късно ще ги открият\", подчерта Песков.\n                    ", "date": "2017.11.18", "title": "Телефонни терористи атакуваха Путин"}
{"url": "http://www.monitor.bg/a/view/64179-%D0%92%D1%81%D0%B8%D1%87%D0%BA%D0%B8-%D1%82%D1%8A%D1%80%D1%81%D1%8F%D1%82-%D0%94%D0%B6%D0%B8%D0%BD%D0%BE-%D0%91%D0%B8%D0%B0%D0%BD%D0%BA%D0%B0%D0%BB%D0%B0%D0%BD%D0%B0/", "text": "Любимецът на зрителите на косъм от смъртта след тежка катастрофа \n                    Джино Бианкалана - едно момче, което успя да прикове вниманието на редовия зрител във „ВИП Брадър“ през 2015 г. и сегаопитва да бетонира имиджа си на победител с втора визита при Големия брат. За разлика от различните сценарии в стил „Полет над кукувиче гнездо“, пиянски изцепки, сексскандали и борба за точилка в кухнята, които прославят участниците в риалити форматите, той обърна правилата. Джино грабна плакета „Любима звезда на България“ благодарение на нищо повече от добри обноски, демонстративно уважение към родителите си и чаровна визия. След понатрупаната слава той реши да се задържи за по-дълго време у нас и периодично се появява на малкия екран като коментатор и гост в различни предавания, както и като участник в „Черешката на тортата“, където се заигра с Емануела.Джино, който родом е от София, но израства в Чикаго, се описва във визитката си като „Скромен, добре изглеждащ, не ВИП, обикновен човек“. При предишния си престой в Къщата на Големия брат той се хареса на всички звездни съквартиранти, като и до днес поддържа контакт с фолк дивата Преслава, актьорът Станимир Гъмов и режисьорът Люси Иларионов. Бизнесменът, базиран в САЩ, не се погоди само с характера на една персона – позабравената попфолк певица Луна. „Единственото, което ме дразнеше, беше Луна, разбира се. Смятам се за доста спокоен човек, но тя ме изкара извън нерви. Знаеше по какъв начин да ни натиска копчетата и да ни дразни“, споделя той. В актуалния сезон на предаването, уви, Бианкалана и изпълнителката на шлагера „Бягайте крачета“ отново делят един покрив. Засега обаче Луна демонстративно мълчи и отминава 34-годишния мъж.– пеене и високи скорости. Второто обаче го докара на косъм от смъртта миналата година и затова влезе в „Биг Брадър: Most Wanted“ с бастун. Той тепърва се учи да ходи след зверската катастрофа, в която едва не загина в Чикаго. Тогава жена направи забранен обратен завой, Джино се удари с мотора си в колата й, прелетя над миниван и губейки каската си във въздуха, се удари в ограда. Десният му крак увиснал на косъм и се наложило хирурзите да свалят част от мускулатурата от гръдния му кош в прасеца, за да „реставрират“ крайника. Бианкалана отслабна с над 10 кг и претърпя 14 тежки операции, заради които беТой уточни, че лечението му засега струва над половин милион долара, от които той ще плати 40%. Момчето, което върти бизнес с камиони и тунинг на коли зад граница, няма намерение да съди виновника за инцидента – самотна майка с три деца. „Ако я осъдя, ще влезе в затвора, а тя няма пари, нямам какво да й взема. Жената не е искала. Като се ударих, тя лежеше до мен, плачеше и беше в истерия. Знам, че не го е направила нарочно. Аз съм човек със сърце и няма да го направя”, категоричен е той. Бианкалана съжалява най-вече, че заради една от операциите, цялото семейство не присъства на сватбата на брат му.По ирония на съдбата, докато е напълно обездвижен и безпомощен, среща любовта в лицето на модела с полски корени Изабела Родес. Запознало ги бивше гадже на Джино, един от ангелите на Victoria's Secret. Изабела взела да го посещава често в болницата и искрата помежду им пламва. Джино тушира слуховете, че се е сгодил за нея по същото време, в което бившата му муза – попфолк фурията Джена вдигнала сватба в България.пожелавам й само щастие. Изабела искаше да има нещо, с което да си личи, че има мъж до нея. И аз й подарих пръстен”, лаконичен бе Джино. Двамата дори разпространиха новината, че очакват общ наследник - момиченце, но в последствие това се оказа шега. Дни преди да стегне отново куфарите за риалити формата стана ясно, че двойката е поела по различни пътища. Според някои източници пpичинaтa e, чe красавицата е лъгала младия бизнесмен за сериозни неща относно личния си живот. Други пък твърдят, че Джино еТя е дизайнер, също е полякиня и от дълги години живее в Ню Йорк. Майка е на 10-годишно момиченце, което Джино бил готов да гледа като свое дете.Обвързан или не, типично в свой стил, Бианкалана раздаде по една червена роза на всяка от съквартирантките си на старта на „Биг Брадър: Most Wanted”. Той вярва, че има шанс да грабне златния медал и този път. „Не вярвах, че ще спечеля. Просто наистина беше като шок и това промени живота ми в България. Показах на всеки нормален човек, какъвто съм аз, че и те могат да застанат до ВИП-овете, и те могат да спечелят. Минаха вече две години, а хората още ме помнят и ми се радват“, заяви той във визитката си. Засега по всичко личи, че шансовете са на негова страна.\n\n\n                    ", "date": "2017.11.18", "title": " Всички търсят Джино Бианкалана"}
{"url": "http://www.monitor.bg/a/view/80179-7-%D0%B4%D0%BD%D0%B8-%D0%BE%D1%82-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%A2%D0%B8%D0%B3%D1%80%D0%B0%D0%BD-%D0%A2%D0%BE%D1%80%D0%BE%D1%81%D1%8F%D0%BD/", "text": "Актьорът и по-малкият му брат Ованес готвят дуел с моноспектакли\n                    Безработен фантазьор всяка сутрин чука на нечия врата в търсене на ангажименти и предлага щури идеи на ръба на гениалността в премиерния спектакъл на Театър 199 „7 дни от живота на Симон Лаброс“. Седем дни от живота на изпълнителя на главната роля – актьора Тигран Торосян, минават малко по-стандартно: „6.30 събуждане и водене на големия син на училище. Пиене на кафе до 8.30. След това прибиране вкъщи, събуждане на жена ми и другото ни дете, занимания с тях. Към 16.30 си събирам главата и тръгвам към „Раковска“ за поредното представление. И така е от понеделник до неделя“. Той работа си има. В момента играе в 16 постановки – 12 в театър „Българска армия“, където от 8 години е на щат, и още 4 на други сцени. В края на ноември времето му за семейството отново ще се свие, защото във Военния започва репетиции в Йовковата „Албена“ под режисурата на проф. Красимир Спасов.Ако го питате за визитната му картичка, той ще каже, че е моноспектакълът „Изрод“ по Джон Легизамо, който най-пълно представя актьорските му възможности. Когато е в трети курс в НАТФИЗ, печели кастинг в Театър 199 да бъде единствен и неповторим участник в този режисьорски проект на проф. Атанас Атанасов и оттогава не е спирал с него. За последно (засега) го показа миналата седмица в „Студио 5“. В далечната 2005 г. за него получава номинация „Икар“ за дебют. Наградата тогава го подминава и отива при начеващия режисьор Стилиян Петров, който пък сега постави с него „...Симон Лаброс“. „Някак си колелото се завъртя и след толкова години кръгът се затвори“, казва Тигран. „От студент тайно съм се надявал пак да получа покана от този театър и сега, когато това се случи, почти се разплаках“, признава той. Когато завършва НАТФИЗ и трябва да избира дали да замине с класа си по разпределение в Стара Загора, или да остане в столицата, пита тогавашния директор на „199“ Валентин Стойчев дали има шанс за още някоя роля при тях. „И той ми даде много хубав съвет: „Тигране, върви с класа си, натрупай опит. Ако ти е писано да се върнеш в София, ще стане лесно. Ако не ти е писано, ще останеш там. Послушах го“, припомня си Торосян. В Града на липите се налага като стълб в репертоара, влиза в заглавия от Шекспир, Булгаков, Тенеси Уилямс; заработва си и номинация „Аскеер“ за изгряваща звезда с двойния образ, който прави под палката на своя професор Пламен Марков в „Тайбеле и нейният демон“ от Исак Сингър. Там Тигран напълно се променя от смотан учител в зъл дух и обратно. Макар преобличането да се извършва пред очите на зрителите, доста хораактьори. А за Тигран въпросът „Кой все пак беше учителят?“ звучи като най-голям комплимент. Междувременно от Театър 199 правят жест и му подаряват правата за спектакъла „Изрод“ да си го изпълнява където иска: днес негова сцена са най-вече заведения и клубове.Тигран и по-малкият му, но по-известен брат Ованес Торосян имат нов проект, свързан със старото заглавие на баткото. Докато Тигърчо, както го наричат приятелите, се вихри в „Изрод“, Ова често седи отстрани и се занимава с осветлението и озвучаването. „Там моят персонаж има брат Пучи и всеки път като го споменавам, ако Ованес присъства, се обръщам към него и говоря на него. След едно представление той се вдъхнови и написа монодрама за този Пучи – героят уж е брат на Джон Легизамо, но всъщност е братът на Тигран Торосян и Ованес е включил доста неща от нашето детство под шапката на друг човек“, обяснява по-големият. Идеята им е в началото на идната година Тигран да направи първи режисьорски опит, поставяйки „Пучи“ с Ованес, а двата моноспектакъла да се играят един след друг с кратък антракт и жива музика помежду им. Дует или дуел – ще видим... „Такъв формат още никой не е правил: 2 моноспектакъла на една и съща тематика, като единият е реплика към другия – предвкусва Тигран. – Предизвикателството е и за двамата, но преди всичко за мен, защото Ованес ме е режисирал, а аз него – още не“.Малкият Торосян от доста години е най-сниманият български актьор. „Ние сме си поделили териториите – на него киното, на мен театърът“, шегува се големият. Всъщност братята много си приличат. „И двамата сме завършили арменското училище „Уилям Сароян“ в София. И все още няколко душивъпреки че аз съм с три години и половина по-голям“, казва Тигран. Тази прилика си има и плюсове, и минуси – в работата няколко пъти им е помагала и още толкова им е пречила. Когато Тигран се явява на кастинг за филма „ТИЛТ“, режисьорът Виктор Чучков със съжаление трябва да се откаже от него, понеже вече е одобрил Ованес, а приятели, каквито би трябвало да са по сценарий, просто няма как толкова да си приличат. За „Аве“ на Константин Божанов Тигран има 3 снимачни дни в Арчар, след което единият от продуцентите се разболява и филмът се отлага с...3 години. „Тогава ми обясниха, че вече изглеждам като зрял мъж, затова ще вземат Ованес. Казах: „Разбира се, добре че парите остават в семейството“. В първоначалния вариант Луиза Григорова трябва да е Аве, но и тя се оказва пораснала и изгрява звездата на Анжела Недялкова. Баткото смята, че с тях филмът само е спечелил. Но има и една пропусната възможност, за която истински съжалява: с брат си да се превъплътят в един и същи герой (главния!), но в различни възрасти от неговия екранен живот, във филма „Цветът на хамелеона“ по романа „Цинкограф“ на Владислав Тодоров. С режисьора Емил Христов прекарват месец и половина в срещи и разговори по проекта, когато някой дава едни пари и поръчва друга музика. „Такаи филмът си остана до това ниво“, с разочарование коментира Торосян крайния резултат.Съпруга на Тигран е куклената актриса Ивет Лазарова. В далечната 2002-ра, още в І курс в НАТФИЗ, Чехов ги събира в студентски етюд и им помага да се опознаят. „На 3 юли – нейния рожден ден, аз се престраших и й предложих. След седмица беше моят рожден ден – станах на 19 и оттогава съм с тази прекрасна жена, която ми роди две момчета – Давид и Йоан“, щастлив е Тигъра. Ето как се случва: „На 2 юли се бяхме събрали в Студентски град. Десет минути преди полунощ пратихме Ивет да мие чиниите. През това време аз и приятелите ни украсихме стаята с балони. А като стана дванайсет нула нула, нахлухме в кухнята, честитихме й рождения ден и тогава за първи път с нея се целунахме. После всички си тръгнаха, а ние останахме...“, разказва синеокият чаровник. След време, докато Ивет подготвя свой спектакъл и е доста притеснена, той решава да й направи някаква изненада, за да я разведри. „Вечеряхме вкъщи с нея, майка ми, баща ми и брат ми. И както бяхме около масата, аз отворих кутията със семейните бижута и й сложих един пръстен на коляното: „Кажи - да или не?“. Тя се разпищя и каза „да“, а и до днес твърди, че не е казала“, усмихва се Тигран. Преди да замине за Стара Загора, правят официален годеж, а на 5 февруари 2006 г. двамата се женят – седмица след като Ивет му е разкрила, че е бременна. „На 25 септември се роди Давид. Аз бях на 23. Когато станах на 33, на Хелоуин се роди Йоан“, прави рекапитулация той.Семейство Торосян напуска Ереван в разгара на конфликта с Нагорни Карабах, когато Тигран е на 9. Той не съжалява, че не са останали в родината си и не са се преселили отвъд Океана, където също имат близки в сплотената арменска общност. „Майка ми преподаваше в университета филология на юристи, баща ми и чичо ми имаха частен театър. Родителите ми загърбиха всичко това и дойдоха тук, за да могат децата им да живеят в по-спокойна държава“, обяснява Тигран. Той е убеден, че жертвата не е била напразна: „Най-вероятно в САЩ щяхме да мием чинии, а в Армения – да сме на границата с Азербайджан с по един калашник в ръцете или да търгуваме с контрабандни стоки. А с Ованес сме четвърто поколение актьори и сега се занимаваме с прекрасната професия, която е в кръвта ни“.\n\n\n                    ", "date": "2017.11.18", "title": "7 дни от живота на Тигран Торосян"}
{"url": "http://www.monitor.bg/a/view/29017-%D0%9E%D1%82%D0%B8%D0%B4%D0%B5-%D1%81%D0%B8-%D1%88%D0%B0%D0%BC%D0%BF%D0%B8%D0%BE%D0%BD%D1%8A%D1%82-%D0%9D%D0%B0%D0%B8%D0%BC-%D0%A1%D1%8E%D0%BB%D0%B5%D0%B9%D0%BC%D0%B0%D0%BD%D0%BE%D0%B3%D0%BB%D1%83/", "text": "\n                    Трикратният олимпийски шампион по вдигане на тежести Наим Сюлейманоглу е починал в болницата в Истанбул, в която се възстановяваше след извършена трансплантация на черен дроб, съобщават турските медии.Той е издъхнал в болница \"МЕМОРИАЛ-Атакьой\" в Истанбул, като именно там му бе извършена трансплантацията, съобщава Gol.bg.Турският президент Реджеп Тайип Ердоган лично се ангажира с лечението на Сюлейманоглу, той бе преместен в частната болница Мемориал, която се смята за една от най-добрите в Турция.На 6 октомври екип, ръководен от професор Ялчън Полат, извърши животоспасяваща трансплантация на черен дроб на Наим, а донор стана негов близък приятел.Наим е роден на 23 януари 1967 г. в семейство на български турци от село Птичар, Момчилградско. Започва да се занимава с вдигане на тежести от ранна детска възраст и още на 15-години започва да печели титли и да подобрява рекорди.Когато е на 16 печели сребърен медал за България от световното първенство в Москва. Следващите 2 години той стъпва на най-високото стъпало в света в своята категория и печели 2 титли за България. Последната е на световното първенство в София през ноември 1986 година – по-малко от месец преди Наим да избяга в Турция.По време на т.нар. Възродителен процес името му е променено на Наум Шаламанов, а това става повод той да емигрира в Турция през декември 1986 година по време на Световната купа в Мелбърн. Както по-късно става ясно, всичко е планирано и добре подготвено.В края на март той се прибра в България за поклонението пред треньор №1 на страната за XX век Иван Абаджиев, който почина на 24 март.Сюлейманоглу е смятан е за най-добрия щангист на всички времена. Заради ръста му и невероятната сила, си печели прякора Джобния Херкулес.Той е трикратен олимпийски шампион, седемкратен световен и поставя над 40 световни рекорда.\n\n\n                    ", "date": "2017.11.18", "title": "Отиде си шампионът Наим Сюлейманоглу"}
{"url": "http://www.monitor.bg/a/view/66745-%D0%93%D1%80%D0%B8%D1%88%D0%BE-%D0%BD%D0%B0-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB-%D1%82%D0%B0%D0%B7%D0%B8-%D0%B2%D0%B5%D1%87%D0%B5%D1%80/", "text": "\n                    Тази вечер най-добрият ни тенисист Григор Димитров излиза срещу американеца Джак Сок от 22:00 часа в \"О2 Арена\" в Лондон в полуфинал на заключителния Мастърс.\n\nГришо прави страхотен турнир дотук, спечели три невероятни победи, като загуби само един сет. В последните си 2 мача пък надделя над Давид Гофен и Пабло Кареньо Буста, като и на двамата даде само по 2 гейма в целия мач.\n\nДовечера мачът е важен. Освен възможността да играе на финал в Лондон, твърде възможно срещу Роджър Федерер, Гришо има възможност да влезе сред първите трима в ранглистата на мъжкия тенис.\n                    ", "date": "2017.11.18", "title": "Гришо на полуфинал тази вечер"}
{"url": "http://www.monitor.bg/a/view/24643-%D0%91%D0%B5%D1%80%D0%BE%D0%B5-%D1%81-%D0%BC%D0%B8%D0%BD%D0%B8%D0%BC%D0%B0%D0%BB%D0%B5%D0%BD-%D1%83%D1%81%D0%BF%D0%B5%D1%85-%D1%81%D1%80%D0%B5%D1%89%D1%83-%D0%9F%D0%B8%D1%80%D0%B8%D0%BD-%D0%B2-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4/", "text": "\n                    \"Берое\" победи с 1:0 като гост \"Пирин\" в среща от 16-ия кръг в Първа лига. Единственото попадение в мача вкара Мартин Камбуров в 85-ата минута, а с успеха старозагорци събраха 27 точки и се изкачиха на четвърто място във временното класиране. \"Пирин\" остава на 12-ото място с 13 точки.\n                    ", "date": "2017.11.18", "title": "\"Берое\" с минимален успех срещу \"Пирин\" в Благоевград"}
{"url": "http://www.monitor.bg/a/view/59226-%D0%9D%D0%B5%D0%B4%D0%BE%D1%81%D0%B5%D0%B3%D0%B0%D0%B5%D0%BC-%D0%B8%D0%BB%D0%B8-%D0%BA%D0%B0%D0%BA-%D0%91%D0%93-%D0%BF%D0%B8%D1%81%D0%B0%D1%82%D0%B5%D0%BB-%D0%B8%D0%B7%D0%B4%D0%B0%D0%B4%D0%B5-%D0%BA%D0%BD%D0%B8%D0%B3%D0%B8%D1%82%D0%B5-%D1%81%D0%B8-%D0%B2-%D0%A1%D0%90%D0%A9/", "text": "Холивуд оферира 22-годишния автор за екранизиране на вампирската сага\n                    Годината е 2006-а, мястото – апартамент в един от крайните квартали на Враца, а основното действащо лице е малко момче, правещо първите си стъпки в писането. Името му е Кристиян Малинов, а днес той самият ще ви каже, че онези три книги, родили се в главата на един петокласник, никога няма да видят бял свят. „Ученическият труд“, както ги нарича той, полага основите на творбите, направили го разпознаваем дори в САЩ, където не е стъпвал.Представяме ви „Недосегаем“ (изд. „Либра Скорп“) - дебютното заглавие от фентъзи поредицата на Малинов. Книгата, в която лесно бихте могли да уловите вдъхновенията на автора, се появи на пазара у нас през 2012 г. Сюжетът й се завърта около осиротелия Крис Колт, койтоот книгите на Дж. К. Роулинг (която всъщност е сред любимите писателки на Малинов – б.а.), получава мейл от Академията за свръхестествени и митологични същества “Безсмъртните”. Срещи с най-възрастния вампир в света и дори възкръсване бележат пътя на младото момче в трилогията на Кристиян. Най-новото попълнение в поредицата е „Въздигане“, която се появи в книжарниците преди броени дни. „Третата част на историята определено е доста по-добра от предишните две, защото и аз, и героите ми израстваме. Аз – като автор, те – като персонажи“, обяснява врачанинът. Историята от последното томче му отнема близо четири години, а заглавието се очаква с нетърпение и на Запад, макар авторът да отлага пускането му на тамошния пазар за в бъдеще.в страната на големите възможности Малинов прави през 2014 г., когато се свързва с американската платформа за самоиздаване iUniverse. Вампирската сага е повече от добре приета сред читателите там, а апетит към триумфите и паденията на Крис вече проявяват и холивудски студиа. „Миналата година получих предложение от издателите си в САЩ, които работят с Холивуд още от самото си основаване. Тази оферта все още важи, само трябва да им кажа кога съм готов и колелото ще се завърти веднага. Но за целта ми трябват спонсори, които, както сам установих, не се намират никак лесно. Но аз не съм и очаквал друго, макар да съм малко разочарован“, смята 22-годишният писател. Категоричен е, че ако публиката прояви интерес, би преговарял за реализирането на филм по „Недосегаем“ и в татковината. Към момента обачекато между работата и лекциите по египтология в Нов български университет успява все пак да намери време и за новите приключения на персонажа си. Четвъртата книга ще бъде и заключителна от поредицата, заявява Малинов. „Когато започнах да пиша първата книга, се стараех всеки читател да успее да открие по нещо за себе си. Това правя и до днес. И много от читателите ми, които наричам недосегаеми, успяха да се припознаят в един или друг герой“, горд е авторът.След като завърши с профил рисуване във врачанско училище и написа няколко бестселъра, младежът е решен да овладее тънкостите и на друго изкуство – киното. Него пази за десерт – като евентуално продължение на образованието му.Встрани от това, Кристиян признава, че четките и боите не го блазнят толкова, колкото материализирането на богатото му въображение върху хартия. „Продължавам да рисувам и до днес. Не съм много добър, особено ако сравня рисуването с писането, но поне се опитвам. Не мисля да се занимавам професионално с това в обозримото бъдеще“, обяснява той. И все пак готви изненада за феновете на „Недосегаем“ - каталог с митовете и героите, описани в поредицата. В специалното издание ще можем да видим и портретите, които Малинов и приятели правят на основните персонажи.  С чувство за хумор Кристиян се обръща към любимката си Лейда Гага с колоритното название Гинчето. Всъщност той е горд член на „чудовищната“ фен база на изпълнителката на Born This Way и дори посвещава американското издание на „Недосегаем“ на нея. Въпреки това не е от влудяващите почитатели, колекциониращи носни кърпички и бельо, използвани от техните идоли. „Събирам спомени. Старая се да посещавам колкото може повече нейни концерти и никога не оставам разочарован от нея. Много хора не я харесват, незнайно защо твърдят, че е мъж, но онези, които са я чували как пее на живо, без микрофон или музика, знаят, че в нея има нещо висше, което не всички могат да разберат. В последния ѝ албум Joanne всички тези неща изпъкват още повече, просто трябва да се вслушаш“, категоричен е Малинов. И тъй като не всеки ден се случва Лейди Гага да дойде на крак за концерт в „Арена Армеец“, както през 2012 г., Кристиян следи стриктно графика й и при всяка възможност пътува, за да я чуе от първа ръка и в съседни страни. \n\n\n                    ", "date": "2017.11.18", "title": "„Недосегаем“, или как БГ писател издаде книгите си в САЩ"}
{"url": "http://www.monitor.bg/a/view/45990-%D0%92%D0%B7%D1%80%D0%B8%D0%B2%D0%B8-%D0%BC%D0%B8-%D0%B4%D1%8A%D0%B3%D0%B0/", "text": "Снимките на How the Hacks Works превръщат един мразовит ден във ферма край Брайтън в подгряващо парти за Нова година \n                    „След този взрив ще имам нужда от нови панталони“, казва Маркъс Бронзи. Любимият глас от ефира на BBC Radio 1 Extra отеква в гараж на ферма на 20 минути път от Брайтън. Ръката му е поставена на сърцето, но не като излишен жест на мелодрама. Под носа му току що е избухнала прaхообразната есенция на спасителна ракета, с която можеш да привлечеш вниманието на минаващ кораб, ако си закъсал някъде в безбрежната шир. Шумът от експлозията е по-силен от този на двигателите на излитащ самолет, а липсата на предпазни слушалки е смъртоносна за тъпанчетата. Ударната вълна действително рикушира в диафрагмата, но Маркъс е ухилен като дете пред сладкарска витрина. Виждам го след като облакът от електриково зелен пушек се е вдигнал над главите на екипа на How the Hacks Works, новото предаване на Viasat Explore, в което стройния брюнет със 100-каратова усмивка си партнира с Майк Сансъм.Часът е 9, небето е натежало от олово, а безмилостните ветрове превръщат една приятна за югоизточното крайбрежие температура от порядъка на 8 градуса в арктическа константа. Честта да нагазим в калта в името на шоуто, чиито старт е през април догодина, имаме шест човека от ключови за Viasat World територии като Полша, Сърбия, Хърватска, Прибалтика и България. Колегите са прочели старателно инструкциите за дрес код на снимачен сет и трите ката пуловери не им позволяват да вдигат ръце над главите с мобилните си телефони. Сгушвам се в един спасителен рекламен суичър, който Каролин, пиар мениджърът на медийната група, съобразително е оставила пред вратата на хотелската ми стая предната вечер. Малко преди белите ми кецове да добият краски на далматинец една от координаторките на сет ме поглежда със съчувствие и ми поднася горещо кафе и пакетче кърпички с джобен размер. Оказва се, че това са лепенки за затопляне на крака – слагат се върху чорапа в предната част на ходилото и действително на втората минута започваш да усещаш блажена термоизолация.Британската вежливост обаче е най-малкото, което топли на терена на How the Hacks Works. Една от целите на проекта е да превръща науката в забавление и всеки замесен – от осветителите и кабелджиите, през момичетата от кетъринга, до режисьора, е заразен с ентусиазма на бой скаут разпънал първата си палатка. Марк и Маркъс са кулминацията на взрива от чиста проба удоволствие. За хора, стиковали се в движение пред камера, те са изключително органичен тандем като водещи, а ентусиазмът им в разфасоването на джаджи е заразителен и за най-големия технически лаик. За 14 епизода време те са надскочили отдавна зададената им рамка на щурия инженер-изобретател и малкото недоразвито братче, което си умира да задава въпроси и преоткрива света в работилницата му. Те са по-близо до Том Сойер и Хъкълбери Фин, с тази разлика, че белите им се случват по холивудски зрелищно, извън двора на съседа и при стриктни мерки за безопасност. Освен с Маркъс и Марк, чийто инженерен гений стои зад компанията Bright Fire Pyrotechnics и специалните ефекти в хитови поредици като Top Gear, ще прави дисекция на най-щурите любителски видеа с изобретения и с комика Стив. Гръбнакът на шоуто са именно тематичните „Как да си направим...“ клипчета, които в световен мащаб са по-гледани и от концертите на Адел в YouTube. Естествено, в How the Hacks Works няма да видим тривиални трикове като смес от боракс, боя и течно лепило, за да си направим желе – мащабът на деконструкция на хаковете и демонстрацията им е много по-голям, но също така и приложим в ежедневието. Освен оцеляването в екстремни условия епизодите засягат изработката на джаджи, улесняващи аспекти от делника като кулинария, градинарство, коли и спорт. Така покрай играта с Менделеевата таблица и бутилките с кислород Марк Сансъм ще покаже как можеш да запалиш барбекюто си с бурито, или да разхождаш кучето си с помощта на дрон. „Това предаване създава усещане като при среща с любимия ти учител. Влизаш в часа му заради тръпката и любопитството и излизаш вдъхновен и попил доста нови знания, които, да се надяваме, би могъл да използваш разумно в живота“, споделя с усмивка Маркъс.Фермата, в която се снима продукцията на Viasat, е заобиколена от пасторални хълмове и е собственост на свекъра на Марк. Постоянните й обитатели са птица ему, стадо добре облечени с чулове кончета и няколко пухкави крави. Денят им минава в пасищата наблизо – същите, в които Марк и Маркъс взривяват млечна пудра и импровизирани клади. „За животните няма никаква опасност. Те са достатъчно далече от снимачния екип. Чувайки шума, кравите продължават да преживят равнодушно, все едно наблизо е минало дете с балонче, а конете вдигат глава, ослушват се и си продължават лениво по пътя“, разказва Марк, който лично ни извози до най-ниската точка между хълмовете в близост до фермата. Избрали са я, за да звукоизолират един от най-зрелищните си хакове, в който оцветеният пушек от ракетите се разстила като дъга наоколо.„Достатъчно е да застанете на десетина метра от тук. Шумът е силен, но не и опасен. Почувствайте го“, съветва Марк, преди режисьорът да извика „Работим“ и с Маркъс да влязат в небрежен приятелски разговор между наредените като в ритуален кръг ракети. Междувременно пада първия, и за щастие, последен за деня дъждец. Докато Марк и Маркъс правят дисекция на смисъла от използването на такива ракети и технологичните им параметри, няколко души свалят якетата от гърба си, за да наметнат камерите. Режисьорът с цялата прелест на своите 90 кг успява да прихване грациозно през талията единия от операторите и с балетна стъпка в благоуханната трева да го насочи към точния ъгъл, под който иска да бъде заснето образователното рандеву на водещите. Едва изчакваме звукът от експлозията да утихне, за да нададем одобрителни възгласи като при гол на футболен мач. Усещането, че този снимачен ден мина като едно подгряващо парти за Нова година, не ни напусна и при завръщането ни във фермата. На живописна пътека, по която по викторианско време е минавала железница, Марк и Маркъс направиха няколко дубъла с визията на нещо средно между революционери и одушевена Статуя на свободата. „Това е едно обикновена разходка в парка.“, намигва ни режисьора след като бонбонено розовия облак от факлата на Маркъс се разсейва над главите ни. Какво можеш да направиш за два дни в Брайтън? Два работни, подчертавам, дни, защото това в моя случай, значеше две вечери и една свободна сутрин. Отговорът е простичък – да дишаш и да живееш. Хотелът ни беше в Кемп таун, на метри от бреговата ивица и прословутия кей с мини копие на „Дисни ленд“ на него. Такъв тип настаняване ви спестява разходите за автобус, защото на практика сте в центъра и за 30 минути пеша имате достъп до основните улички за шопинг, барове, в които кандидат-наследници на Ед Шийрън не пускат китарата дори в понеделник вечер, и колоритни места за хапване. Първата вечер по традиция потърсих италинаски ресторант наблизо. Попаднах на VIP (Very Italian Pizza), в който обслужването беше перфектно, а храната божествена (още не знам дали да се депресирам от факта, че по брит стандарт чашата ми с вино винаги е от „средна“ нагоре). На финала за разкошна пица с авокадо с размер на летяща чиния и две чаши вино платих под 20 паунда, което е доста разумна цена за заведение на топ локация. Единственият минус в цялата случка бе липсата на пространство – нещо, с което не мога да свикна и в пъбовете в центъра на Лондон. Масите са като в пъзел за сляп дейтинг и на практика се храните рамо до рамо с напълно непознати, гърба ви опира във врата на съседа, а ако двойка влюбени си подаде пилешко крилце бъдете сигурни, че част от соса ще ви опръска веждите. Естествено, след като овършах няколко книжарници и магазини за плочи седнах на каменистия бряг, окъпан от вълните на Ла Манша. Споделих един мъфин с няколко чайки. На предвидливо разстояние от мен хора на възраст от 15 до 70 довършваха обяда си и пийваха кафе, загледани в хоризонта. Не бях виждала такива нюанси на сивото в морската вода, както и такова кобалтово синьо в небето. За необръгналия българин плажа може и да изглежда като чакълеста алея в парка, но да постоиш дори само 20 минути на него действа презареждащо за сетивата. Опитайте го. Вятърът буквално ще издуха всичко, което ви тежи на душата в този момент.  \n\n\n                    ", "date": "2017.11.18", "title": "Взриви ми дъга"}
{"url": "http://www.monitor.bg/a/view/80918-%D0%9E%D1%87%D0%B0%D0%BA%D0%B2%D0%B0-%D0%BD%D0%B8-%D0%BE%D0%B1%D0%BB%D0%B0%D1%87%D0%B5%D0%BD-%D1%83%D0%B8%D0%BA%D0%B5%D0%BD%D0%B4-%D1%81%D1%8A%D1%81-%D1%81%D1%82%D1%83%D0%B4%D0%B5%D0%BD-%D0%BA%D1%80%D0%B0%D0%B9/", "text": "\n                    В събота се очаква времето да се задържи облачно с валежи от дъжд. На места в Рило-Родопската област и в Източна България количествата ще са по-значителни. Ще духа слаб до умерен вятър от изток-североизток. Максималните температури ще са между 8 и 13 градуса, за София около 8 градуса.\n\nВ планините ще е облачно и мъгливо, с валежи от дъжд, над около 1800 метра – сняг.\n\nПо Черноморието ще е облачно и дъждовно. Ще духа слаб до умерен североизточен вятър. Максималните температури на въздуха ще са между 12 и 14 градуса.\n\nВ неделя ще се задържи предимно облачно, главно в източната половина от страната с валежи от дъжд. Вятърът ще се ориентира от северозапад, ще се усили и с него ще започне да нахлува студен въздух.\n\nСлед временното спиране на валежите в Западна България, през нощта срещу понеделник и в понеделник с продължаващото понижение на температурите, във високите полета на Западна България и в Предбалкана ще завали сняг, но все още няма да се образува трайна и съществена снежна покривка.\n\nВ равнинната част от Южна и Източна България ще вали дъжд, там са възможни и по-съществени количества.\n\nВъв вторник минималните температури ще са около и малко под 0 градуса, а максималните - между 2 и 7 градуса. Ще бъде ветровито, с променлива, често значителна облачност, но само на отделни места, главно в Западна България, ще превали слаб сняг.\n                    ", "date": "2017.11.18", "title": "Очаква ни облачен уикенд със студен край"}
{"url": "http://www.monitor.bg/a/view/42274-%D0%A0%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-8-%D0%BE%D0%B1%D0%B5%D0%BA%D1%82%D0%B0-%D0%BE%D1%82-%D0%BF%D1%8A%D1%82%D0%BD%D0%B0%D1%82%D0%B0-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B0-%D0%BD%D0%B0-%D0%92%D0%B0%D1%80%D0%BD%D0%B0/", "text": "\n                    Ремонтите на 8 обекта от пътната инфраструктура във Варна се извършват съобразно метеорологичните условия, съобщиха от общинската дирекция „Инженерна инфраструктура и благоустрояване“. Продължава изграждането на бул. „Васил Левски“, като усилено се работи в участъка от ул. „Подвис“ до ул. „Девня“. Вторият етап от т. нар. „пробив“, предвижда разширяване на булеварда, който ще бъде с две платна с по три ленти за движение и с две локални платна с по две ленти. Ще бъдат изградени 6 рампи за вливане и отливане от булеварда към обслужващите платна. В момента се изграждат пилотни конструкции по Южното обслужващо платно - между бул. „Сливница“ и бул. „Владислав“, както и в Максуда - между ул. „Г.Пеячевич“ и бул. „Владислав Варненчик“. Работата по бул. „В. Левски“ е най-големият инфраструктурен проект на Варна със стратегическо значение за града. Новоизграденият участък, заедно със съществуващия в момента, който също ще бъде ремонтиран, ще осигуряват бърза връзка от най-южната част на града до изхода към Североизточната част и курортните комплекси, като се избягва натоварениятрафик в центъра н града. Продължават и другите ремонти, като ул. „Студентска“, в участъка от ул. „Мир“ до ул. „Дубровник“, реконструкцията на ул. „Ана Феликсова“ и кръстовище на бул. „Цар Освободител“ в кв. „Възраждане“, както и основния ремонт на ул. „Цар Борис III“ в кв. Виница, в участъка от ул. „Св.Св Константин и Елена“ до обръщача. Ремонти вървят и в кв. „Аспарухово“ по ул. „Мара Тасева” -  от бул. „Първи май” до бул. „Народни будители”, на улицата към СОУ за деца с нарушено зрение „Проф. Иван Шишманов“ и на пътната отсечка към СБАЛОЗ „Д-р Марко Марков“. Агенция „Пътна инфраструктура“ извършва строително-монтажни дейности и в участъка от кръстовището за Аладжа манастир до спирка „Миньор“. Ремонтът се извършва без спиране на движението. Работи се в платното за Златни пясъци, а транзитният трафик е прехвърлен двупосочно в платното за Варна. Местното движение се пропуска двупосочно на пътен възел „Ален мак“ и пътен възел „Слънчев ден“. Там трябва да се извърши преасфалтиране на пътя, подобряване на отводняването, подновяване на хоризонталната маркировка, пътните знаци и др.\n                    ", "date": "2017.11.18", "title": "Ремонтират 8 обекта от пътната инфраструктура на Варна"}
{"url": "http://www.monitor.bg/a/view/46154-%D0%A7%D0%B5%D1%80%D0%B5%D1%88%D0%BE%D0%B2%D0%BE-%D1%82%D0%BE%D0%BF%D1%87%D0%B5-%D0%BF%D1%83%D0%BA%D0%BD%D0%B0-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D0%BA-%D0%BD%D0%B0-%D1%80%D0%B0%D0%B9%D1%81%D0%BA%D0%B0%D1%82%D0%B0-%D1%8F%D0%B1%D1%8A%D0%BB%D0%BA%D0%B0/", "text": "\n                    Специално изработено от ствола на черешово дърво гръмна за 11-я празник на екзотичната райска ябълка, отглеждана в старозагорското село Хрищени.Местните разказват, че първата фиданка се появила през далечната 1935 година, тя била донесена от тогавашният свещеник Николай. Отчето пък го получил от главния градинар на цар Борис Трети, с когото заедно карали войниклъка си по фронтовете на Първата световна война.Над 2000 са жителите на Хрищени, в 140 от дворовете имало по едно и две дръвчета, пресметна каращата четвъртия си мандат кметица Радка Желева.Въпрос на чест било местните домакини да използват оранжевите плодове за направа на различни вкусотии, като някои го комбинирали с другата екзотика на селото – плодове от хинап. От няколко десетилетия мъжете се изхитрили да варят от тях домашна ракия, която по нищо не отстъпвала на гроздовата и сливовата. Само дето била по-мека и дъхава.Специално за мераклиите в събота местен майстор извади, въпреки проливния дъжд чисто новичък ракиджийски казан с вместимост от 210 л, пригоден за подгряване с природен газ. Екологичният прибор се харчеше за 1 450 лв, по думите на изобретателя му – от заранта до обяд получил заявка от трима стопани.\nПо 2 лева вървеше килограмът райска ябълка за празника, тукашните са категорични, че всяко едно от дръвчетата им давало минимум по 200 килограма.По десетачка се харчеше 2-годишна фиданка, подготвена в разсадника на николаевеца Антон Желев.Най-малките не пропускаха да опитат специално приготвените със захарна глазура ябълки, които вървяха по сергиите за по левче.По думите на ботаниците дръвчето било пренесено в Европа през ХVІІІ в от Китай и Япония.Според медици и фармацефти плодът на райската ябълка помагал за лекуването  на анемия,кървящи венци и диабет. Една изядена на гладно ябълка сутрин пък разсейвала депресията.\n\n\n                    ", "date": "2017.11.18", "title": "Черешово топче пукна за празник на …райската ябълка     "}
{"url": "http://www.monitor.bg/a/view/68752-%D0%93%D0%95%D0%A0%D0%91-%D1%80%D0%B0%D0%B7%D0%B4%D0%B0%D0%B4%D0%B5-500-%D0%B5%D0%BB%D0%B5%D0%BA%D1%82%D1%80%D0%BE%D1%83%D1%80%D0%B5%D0%B4%D0%B0-%D0%B2-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%82%D0%B5-%D1%81%D0%B5%D0%BB%D0%B0/", "text": "\n                    \n\n\n\n\n\n\n\n\n\n\n                    ", "date": "2017.11.18", "title": "ГЕРБ раздаде 500 електроуреда в наводнените села"}
{"url": "http://www.monitor.bg/a/view/11613-%D0%95%D0%BB%D0%B5%D0%BD%D0%B0-%D0%99%D0%BE%D0%BD%D1%87%D0%B5%D0%B2%D0%B0-%D0%9E%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%93%D0%BB%D0%B0%D0%B2%D1%87%D0%B5%D0%B2%D0%B5-%D0%B5-%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Депутатът от БСП Елена Йончева определи като добра новина оставката на Димитър Главчев от поста му на председател на Народното събрание.  „Това е една добра новина за България, защото Главчев последният път буквално отне правото на лидера на най-голямата опозиционна партия да говори от трибуната на Народното събрание, без да има причина за това. В нарушение не само на правилника за работа на Народното събрание, но и в нарушение на всички демократични принципи. Но това не е изключение. Неговото поведение беше последователно, методично нарушаване на правата на опозицията и правото на нейната изява в парламента“, посочи в „Седмицата“ по Дарик Йончева.\n\nТя изрази надежда новоизбраният председател на парламента Цвета Караянчева да бъде по-диалогична: „Смятам, че Караянчева вероятно ще се поучи от грешките и начина, по който водеше Димитър Главчев“, допълни тя.\n\nНа въпрос дали и Иво Христов от БСП трябва да подаде оставка заради репликата за „80 процента дебилни българи“, Йончева обясни, че Христов се е извинил и е признал, че думите му са неуместни и попита: „Когато Бойко Борисов казва, че българинът трябва да бъде държан на къса каишка, като куче, какво означава това? А това не е ли обида, казана от един министър-председател? И тук - Димитър Главчев и начинът, по който той водеше, особено отнемане на правото на опозицията да говори последния път, това е отнемане на правото на словото. Когато няма свободно слово, няма обществен дебат. Искам да ви напомня, че преди пет дни една от най-големите европейски и световни медии „Ерефи“ каза, че в България има пълна липса на прозрачност в обществения дебат с цел да се улесни правителството в политическата му дейност и да се прикрият проблеми“, посочи Елена Йончева.\n\nПо повод филма ѝ „Граница“ и дали е редно депутат да снима журналистически разследвания, Елена Йончева заяви, че един депутат трябва да използва всички средства, които му дава законът:\n\n „Аз използвах всички инструменти, с които разполагам, и подадохме сигнал в Прокуратурата и ДАНС с всички налични документи, като в този филми се показват само част от тези документи. ДАНС и Прокуратурата в момента разследват тази огромна корупционна сделка и според мен това е безпрецедентна корупция, защото става дума за кражба от националната сигурност на България. Кражба по начин, по който се вижда. На място, ако се отиде, се вижда, че става дума за огромна кражба. Поканиха ме и на разговор преди няколко месеца, в който споделих своите впечатления пред ДАНС и прокуратурата. След това като депутат мога да задавам въпроси до съответния министър. Зададох въпроси и към служебния министър, към настоящия министър и от това цялата информация, която се появява в публичното пространство, тя потъва. Ще има ли политическа воля, за да се даде гласност на резултата от това, което ще установят ДАНС и Прокуратурата? Дали нашата съдебна система наистина е независима? Следващият инструмент ми е и разследващата журналистика“, каза Йончева.\n                    ", "date": "2017.11.18", "title": "Елена Йончева: Оставката на Главчеве е добра новина за България"}
{"url": "http://www.monitor.bg/a/view/52658-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%92%D0%BE%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%BD%D1%8F%D0%BC%D0%B0-%D0%B4%D0%B0-%D1%80%D0%B0%D0%B7%D0%BA%D0%BB%D0%B0%D1%82%D0%B8-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0/", "text": "\n                    \"Вот на недоверие няма да разклати стабилността в държавата. Разбира се,  ние ще направим съответната защита на всичко което смятаме, че е безпочвено\", заяви Цветан Цветанов по време на дарителска кампания по-рано днес в наводненото село Полски извор край Бургас.\"Факт е, че последният доклад на ЕК има много положителни сигнали, а няма нови препоръки. Преди даваха за пример Румъния, е сега нашият доклад е много по-добър. Ясно е написано, че след май месец стабилността в България е възстановена, има лидерство, удължаване на реформите. В този 10 месечен период от януари до октомври т.г., който обхваща докладът,  в началото на годината политическата криза е отклонила страната ни от стъпките, които е трябвало да бъдат изпълнени по препоръките от предишния доклад\", допълни зам.председателят на ГЕРБ.Според Цветанов занапред  опозицията щяла да  използва всяка възможност, за да провокира.\"Това, което постигнаха с оставката на Димитър Главчев не им прави чест, защото всеки един е имал възможност в годините да си изпусне по някакъв начин нервите. Нагнетяването на напрежението през последните няколко седмици доведе до това, че с тази провокация и с тази декларация, която беше започната да се произнася от лидера на БСП, Главчев приложи правилника. Но се оказа, че това допълнително създава напрежение, а ние сме отговорна партия и за нас е по-важно да има стабилност в държавата, стабилно правителство. Лидерството, което има г-н Борисов и признанието от всичките ни европейски партньори, дава възможност и кметовете по места да се възползват от европейската солидарност. Защото когато управлява ГЕРБ фондовете не се спират, а когато управлява БСП фондовете спират на база корупцията, която има при тях. При техните управления тя  е била най-висока. Когато крадецът вика дръжте крадеца, в началото може и да има ефекти, но обществото е достатъчно разумно\", заяви Цветанов.Той призова всички лидери на парламентарни групи, които участваха в петък на Председателски съвет да свалят политическото противопоставяне и напрежение, за да не се стига до генериране на лични нападки и обиди към институции, включително към към министър-председателя и министрите.Цветанов определи случилото се около скандала с изгонването на Нинова от парламента като умела провокация от страна на БСП.\"В същия парламентарен ден ние гледахме в зала дневния ред и когато имаше предложение, внесено от депутата Вигенин, ние се съобразихме с желанието им гледането на закона за приватизация и следприватизационен контрол да стане 1 -ва точка. Подкрепихме го, за да покажем, че сме за уважаване на чуждото мнение когато  е за добро.Когато имаше искане за изслушване на министър-председателя, то бе отхвърлено със съответната процедура. Но след това се отклониха от правилника\", припомни  Цветанов.\n\n\n                    ", "date": "2017.11.18", "title": "Цветанов: Вот на недоверие няма да разклати държавата"}
{"url": "http://www.monitor.bg/a/view/66076-%D0%9F%D1%83%D1%81%D0%BD%D0%B0%D1%85%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%B1%D1%83%D0%BB-%D0%94%D0%BE%D0%BD%D0%B4%D1%83%D0%BA%D0%BE%D0%B2-%D1%82%D1%80%D0%BE%D1%82%D0%BE%D0%B0%D1%80%D0%B8%D1%82%D0%B5-%D1%81%D0%B5-%D0%B4%D0%BE%D0%B2%D1%8A%D1%80%D1%88%D0%B2%D0%B0%D1%82/", "text": "\n                    След близо 6 месеца ремонти бе пуснато движението по столичния булевард \"Дондуков\", съобщи БНТ.\n\nОт днес можем да кажем, че е пуснато движението по бул. \"Дондуков\", има още малко довършителни работи, които трябва да се направят по тротоарите. Когато всичко бъде завършено, ще можем да дадем оценка на свършеното. Обектът беше от най-сложните това лято, в централната отсечка запазихме паважната настилка, обяви зам. кметът Евгени Крусев.\n\nИзпълнителят на обекта ще продължи работа по тротоарите в участъка от ул. \"Раковски\" до бул. \"Васил Левски\".\n\nРемонтът на \"Дондуков\" се превърна в един от най-обсъжданите това лято.\n                    ", "date": "2017.11.18", "title": "Пуснаха движението по столичния бул. „Дондуков”, тротоарите се довършват"}
{"url": "http://www.monitor.bg/a/view/89765-%D0%91%D0%A1%D0%9F-%D1%81%D0%B5-%D0%B3%D0%BB%D0%B0%D1%81%D0%B8-%D0%B7%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8/", "text": "\n                    БСП се стяга за предсрочни избори. На пленум „червените“ ще обсъждат готовността на партията за властта, ако вотът на недоверие към кабинета мине, както и организационното състояние на партията, съобщи Би Ти Ви.Мненията са разнопосочни, но дори вътрешната опозиция на лидера Корнелия Нинова е склонна да я подкрепи в името на тази цел.„Има създадена обстановка и избори трябва да има напролет. Това е за хората, не е за БСП“, коментира Георги Гергов.Винаги сме готови, но мисля, че още времето узрява. Вотът ще е след приемане на бюджета, каза Стефан Данаилов.Днес БСП трябва да реши и дали ще подкрепи предложените от ГЕРБ промени в давността на престъпленията, извършени по време на приватизацията, които ще наложат промени в Конституцията.Част от хората са притеснени по този начин да не се отвори основният закон и за други промени, но други подкрепят идеята.Оставката на Димитър Главчев е политическа победа за „БСП за България“. ГЕРБ я приемат като компромис и жертва в името на връщане на опозицията в зала, за да не прави България лошо впечатление по време на председателството на Съвета на ЕС. Според тях председателят на НС не е направил грешка. Оценяват ни като деструктивна политическа сила, която руши държавата. Уви, горчивият урок не е научен. Ние имаме ценностни различия с ГЕРБ.Причините за оставката са други: грубо нарушаване на принципите на парламентарната държава, в която НС упражнява контрол върху изпълнителната власт, а не обратното; грубо нарушаване на свободата да имаш различно мнение от управляващите, от която и партия да са те, и да го изразяваш, без страх; груба цензура върху опозицията и отнемане на гласа на близо един милион българи. БСП не руши държавата, а е пазител на държавността, правовия ред, демокрацията и свободата. Ще продължаваме да бъдем гарант на тези ценности и в опозиция, и в управление.\n\n\n                    ", "date": "2017.11.18", "title": "БСП се гласи за предсрочни избори"}
