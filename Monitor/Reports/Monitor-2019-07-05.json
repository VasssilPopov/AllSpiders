{"url": "https://www.monitor.bg/bg/a/view/kamionite-shte-plashtat-dvojno-po-niski-tol-taksi-obzor-169761", "text": "Тежките камиони ще заплащат двойно по-малко от първоначално предложените от управляващите пътни такси. Автобусните превози по редовни линии ще бъдат извън обхвата на новата тол система и няма и да заплащат винетки, са обсъждали днес регионалното министерство и превозвачите по време на първото заседание на Консултативния съвет за обхвата и цените на тол системата. През първата година от стартирането на тол системата тя При обявяване на въвеждането на таксите държавата очакваше над 1 млрд. лв. на година. Консервативният вариант, предложен на бранша, вече обхваща и двойно по-малко платени участъци за ползване на републиканската пътна мрежа – намалени са от 10 800 на около 6000 км. Според тарифирането цените ще се определят по няколко компонента. На първо място според тонажа на превозно средство (три категории + автобуси), въвеждат се четири категории спрямо екологичния компонент, както и три категории спрямо класа републикански път (магистрали, първи и втори клас пътища), обясни зам.-регионалният министър Николай Нанков. Така камион над 12 тона с повече от три оси с Евро 6 категория, пътуващ по втори клас пътища, ще заплаща 26 стотинки на километър. Превозвачите предлагат три пъти по-ниска цена на километър, около 8-10 стотинки. Евро 5 камиони ще заплащат 33 стотинки, с три повече камиони с Евро 3 и 4 (36 стотинки) и най-много Евро 1 и 2 – 39 ст./км. Цените, предложени  , бяха двойно по-високи. автобусни линии, смятат от регионалното министерство. Иначе ще се вдигнат билетите на пътниците, показва анализ на регионалното министерство. Обсъжда се пътни такси да заплащат само служебните превози, возещи служители и ученици и случайни превози, които най-често са организираните екскурзии, стана ясно от предложените нови такси. и ще бъдат дискутирани и на следващи заседания. Браншът се обяви таксувани да бъдат само малка част от втори клас пътищата, където се движи транзитен трафик, а трети клас изобщо да не попада под обхвата на тол системата, коментира предложенията изпълнителният директор на Съюза на международните превозвачи Йордан Арабаджиев. Окончателното определяне на тарифи и обхват ще стане ясно едва след провеждането на тестове на терен след 16 август с реално изминати километри, обяви Нанков. Тогава камиони и автобуси на бранша, оборудвани с бордови и GPS устройства, ще подават директно до Агенция „Пътна инфраструктура“ информация за изминатото от тях разстояние. ", "date": "2019.07.05", "title": "Камионите ще плащат двойно по-ниски тол такси (ОБЗОР)"}
{"url": "https://www.monitor.bg/bg/a/view/pochina-fotoreportera-aleksej-dimitrov-alioshata-edin-ot-osnovatelite-na-v-monitor-169778", "text": "   Преди малко разбрах, че след дълго и тежко боледуване на 63 г. е починал  моят приятел от 1976 г. насам, един от основателите на в. „Монитор“, фоторепортерът Алексей Димитров, когото всички наричахме Альошата. Съдбата ни събра през 1976 година в техникума „Юлиус Фучик“, всеки дошъл от своята казарма. За 2 години Янка Кюркчиева ни дообразоваше във фотографията, по-точно фотожурналистиката. После всеки тръгна по своя път – Альошката основа в. „24 часа“,работеше за БТА, „Отечествен фронт“, в „168 часа“, а в края на август 1998 година се събрахме отново и започнахме в. „Монитор“. След него тръгна и „Телеграф“.    Талантлив, търпелив към приятели и неприятели и много лоялен! Бог да прости Альошата!", "date": "2019.07.05", "title": "Почина фоторепортерът Алексей Димитров - Альошата"}
{"url": "https://www.monitor.bg/bg/a/view/sedmichen-horoskop-za-6-12-uli-169781", "text": "В събота пътувайте, рекламирайте се, привлечете хора за съвместна работа и живот. Лесно се усвояват нови знания и умения. Храната също бързо са превръща в тъкани и енергия и колкото и да изядете няма да напълнеете. За неделя очаквайте покани и обаждане от чужбина. Някой урежда заминаване и резервации. От понеделник планетата на бизнеса Меркурий тръгва в ретроградна посока, а това временно ще стопира търговската инициатива и ще позволи да отидете на море. До 2 август не предприемайте стъпки към нова дейност и не започвайте нов бизнес. Това е време за инвентаризация и приключване, за издължаване и преустройство на базата за новото, което предстои. В понеделник до обед върнете обажданията от чужбина, от обед до вторник на обед провокациите ще се на всяка крачка. На 9-и се обтягат отношенията между родители и деца. Някой се изплъзва от контрол. До 10-и на обед намирате своя източник на сила и удобство. От обед до 11-и на обед властват тъмни сили. Нищо не става както сме го предвидили. Необходима е активна самозащита от чернотата наоколо. Контролирайте емоциите и бъдете сред свои. Вечерта на 11-и нещата се стабилизират и в петък постигате важна за бъдещето ви цел. В тези два дни се заемете с уреждане на базата, в която ще почивате, ще се развивате или ще действате в бъдеще. В петък вечер купонът ще се развихри. Очертава се прекрасен уикенд. Работата и удоволствията са на ниво. В събота е добре да се пътува, да се организират приятелски и роднински срещи и да се хапва на корем. Забравете диетите. До неделя на обед колкото и да изядете няма да напълнеете. На маса и на чашка ще се разберете по всички важни въпроси. В неделя предстои преобразяване. Направете последни уточнения на връзките си с чужбина, уредете заминавания и се гответе за по-дълга почивка. От понеделник бизнесът се свива. Меркурий тръгва ретроградно и затваря някои кантори и офиси. Приключете водени преговори и дела, довършете обещаното. 9-и започва с провокации и емоционални изблици на неудовлетворение. Обмислете ситуацията, признайте си грешките и не си позволявайте да се разделите като врагове с хората, с които до момента сте действали заедно. Вечерта на 10-и енергетиката е негативна. Денят може да започне с конфликти и скандали. Не насрочвайте срещи и на 11-и нищо важно не предприемайте. За периода 10-12-и по възможност не планирайте аборти и гинекологични интервенции. Не водете дела за наследства и не уреждайте имотни сделки. Получавате неприятни знаци и обаждания. Не се месете в чуждия живот и избор. На 12-и започвате с неприятни изненади и неудобства, но до вечерта намирате верния път и всичко си идва на мястото. Давайте го по-лежерно в съботния ден. Сгответе си любимото ястие. Колкото и да изядете няма да напълнеете. Тръгнете в посоката, която ви привлича и не правете нищо, което ви настройва негативно. Планирайте за уикенда важни делови срещи, пътувайте към приятни места и хора. В понеделник уточнете дейности и формалности с колеги или близки в чужбина. Свършете важното и належащото без протакане. Планетата на бизнес инициативата Меркурий тръгва в ретроградна посока. Добре е понеделнишки да си вземете шапката и да затворите офиса. До 2 август се старайте повече да приключвате и да пренареждате пъзела на отношенията, но не и да започвате нещо ново и значимо. Още със ставането на 9-и си пожелайте нещо, но да си знаете, че се сбъдват само благите и ненавреждащи пожелания. Този ден започва объркващо, но това е само на пръв поглед. До вечерта влизате във форма. До 10-и на обед очаквайте придобивки и постъпления в бюджета. От 10-и на обед до 11-и на обед енергетиката е негативна. Готвят се компромати, провокират се хора на отговорни позиции. Емоциите не са добър съветник. Нищо съществено не предприемайте. Вечерта на 11-и всеки може да намери своя източник на сила, подкрепа и любов. Очертава се възможност за пътуване и гостуване в петък, но уикендът ще бъде напрегнат. Очертава се чудесен съботен ден. Действайте принципно и лоялно. Ако се налага влезте в битка за защита на приятелски интереси. В момента връзките ни се проверяват на опън и натиск. На маса ще се решат много проблеми. До неделя на обед не се пълнее, позволете си и повече екстри на трапезата, доставете си радост за сетивата. Неделният ден носи прозрение за наистина важните хора, за тези, на които може да се доверите и за тези, които е крайно време да отпишете от играта. Очертават се контакти с чужбина. В понеделник до обед преговаряйте и уточнявайте последните детайли на работата, която ще вършите съвместно с някого. Тръгващият ретроградно Меркурий стопира предприемачеството и търговската инициатива. Време е за отпуски, за размисъл и планиране, за търсене на нови съюзници и нови посоки за развитие. 9-10-и ще се окажат за вас тежки и конфликтни дни на заключените врати. Вероятни са и здравословни проблеми. Не една връзка ще се прекрати или ще се замрази. Замразяват се преговори и някои разследвания, за които ще се чакат по-добри времена. Но нищо няма да бъде забравено, само ще се посипе с пепелта на летните отпуски. На 11-и към края на работното време чакайте важно обаждане. Ще се променят в положителна посока плановете ви за петък, ще се реши важен проблем, ще си отдъхнете. Пътувайте в събота, уредете си срещи на четири очи и проявете с пълна сила творческата си активност. Всеки контакт в този ден ще ви донесе нещо важно и значимо, ще привлече точните хора и ще позволи да се направят перспективни връзки. Не протакайте преговори. Не е момента да се спазва диета, да се поставят и приемат ограничения. И без това животът достатъчно ни е ограничил. Освободете се от негативните мисли, гответе се да спонсорирате нечия печеливша инициатива и да получите подкрепа за своята. Този уикенд ви дава неограничени възможности. Ще ви се обаждат с предложения от чужбина. Хванете се на хорото. В понеделник свършете важното по най-бързия начин. От 8-и юли до 2-и август бизнесът ще затвори врати за новите инициативи. Меркурий ще върви ретроградно и ще ни върне към довършване на поетите до момента ангажименти. Отдайте се на планиране и проучване. 9-и започва с интриги, не се включвайте в спорове. От обед до 10-и на обед оправете отношенията с близки и приятели, с които сте имали търкания. Родените до 1-и август ще изживеят особено неприятни моменти на 10-и следобед. И за вечерта не приемайте покани за гостуване и обсъждане на каквото и да било. Рискът ви диша във врата. Каквото се развали трудно ще се оправи. До петък не решавайте имотни дела и не правете аборти. Насрочете за събота колкото се може повече важни срещи и преговори. Това е силен и късметлийски ден за личната ви инициатива. Тенденцията е всичко предприето да носи придобивки, да ви насочва към нова работа и връзка и да отваря врати към успеха, постиженията и славата. Освен това до неделя на обед и храната се изгаря изцяло в организма ни, така че гарнирайте удоволствията от срещите с хубаво и богато угощение. На маса приказките ще вървят много по-добре. Ще се вземат важни решения. И като се събудите в понеделник знайте, че вратите вече се затварят, бизнесът временно преустановява новите инициативи, докато не оправи старите бакии. Планетата на търговската дейност Меркурий тръгва ретроградно. От обед до вторник на обед ще се пускат провокационни слухове, а и вие ще се държите първосигнално. Така взаимно ще се объркваме, вместо да уточняваме нещата. Ако счупите нещо, това е знак, че и отношенията ви са към провал. От 9-и следобед до 10-и на обед се сближете и стопете дистанциите с нужните ви хора. Пътувайте, водете уточняващи разговори. От обед на 10-и до обед на 11-и властват тъмни и агресивни сили. Не поемайте към никого ангажименти, които може да ви ограничат и затруднят. Не си позволявайте да излизате от кожата си и да рискувате. Ще ви провокират. В петък е време за ремонти и поправки. В събота пътувайте, берете билки, гостувайте на приятели, преговаряйте по имотни въпроси. Всичко, което уредите ще улеснява живота и бъдещите ви отношения, ще носи предимства и възможности да влезете в нова среда. За неделя планирайте преговори с чужбина. Обадете се на роднини и приятели и чакайте делово предложение за лятото. В неделя се открива истинският смисъл на връзките ни. От събота до неделя на обед не се препоръчват диети. Колкото и да изядете няма да напълнеете. Храната изцяло ще се превърне в тъкани и енергия. В понеделник Луната навлиза във Везни, а Меркурий тръгва ретроградно. Време е за пътуване, за промяна в начина ви на живот. Дайте си почивка от нови бизнес инициативи и се опитайте да приключите с ангажиментите приети до този момент. Щадете кръста и бъбреците. Във вторник ще се събудите готови на скандал и провокация поради информациите получени в предната вечер. Някой се опитва да ви скара с приятел. Внимавайте къде оставяте компрометиращи материали. Не взимайте важни решения. На 9-и до обед получавате просветление как да се излезе от тежка криза. След това до 11-и на обед се очертават проблеми, неприятни събития и опити да ви бъде оказван натиск. Каквото отложите за петък ще донесе разширение, възможности да си простите и да се сдобрите. Ден на помирението. Ще имате чудесен уикенд. Справяте се с проблемите от края на седмицата. Ще усетите какви промени в избора и отношенията трябва да се направят. До неделя на обед колкото и да изядете няма да напълнеете. Това е и време, в което трябва да се действа принципно, да се защитават семейните интереси и териториите на влияние. Всичко предприето в тези дни ще ви радва, ще ви освободи от неприятни ангажираности и ще утвърди една нова посока на развитие през лятото. От понеделник планетата на бизнес инициативите Меркурий тръгва ретроградно и ни връща назад към обещаното и недовършеното. До 2-и август да се приключва със старите дела. Разчистете терена на връзките, върнете дълговете, не правете нови и не разширявайте територията си на влияние, за да не ви се стоварят на главата чужди задължения. 9-и започва с провокация, на която не бива да реагирате, но може да произлиза от вас. Следобед ще постигнете максималното в ситуацията и ще си получите дължимото. На 10-и до обед стопете дистанцията с нужните ви хора. След това до 11-и на обед ограничете контактите, внимавайте какво казвате и обещавате и не позволявайте намеси в личния ви избор. Следете знаците на съдбата. Ще се повтори ситуация, при която в миналото сте допуснали грешка и дано този път се коригирате. В петък приключете с миналото и в любовта. Ще се наложи в съботния ден да влезете в тежки битки за защита на свои и приятелски интереси. Отстоявайте принципите си, независимо трудностите, които ще изпитвате. Обърнете внимание на храната. Не е ден за диети, но и да ядеш каквото падне не си е работа. И в неделя преди да предприемете каквото и да било закусете обилно. Не планирайте натоварващи изпълнения. Проведете разговор с чужбина. Може да промените едно решение или пътувания да се отложат за по-късна дата. От 8-и до 2-и август Меркурий ще върви ретроградно и ще ограничи търговската инициатива. Това ще бъде период на разчистване на сметки и задължения, за да може да поемем нови такива през август. От 8-и на обед провокациите ще са на всяка крачка. До вторник на обед получавате неприятни знаци. Не бързайте да реагирате. До вечерта ще намерите правилното решение и в сряда ще направите нужните връзки. До обед на 10-и може да намерите лек за всяка болка и лекарство за всеки проблем. В организма ни се включват фините енергии. Стопявате дистанциите с тези, с които сте влезли в конфликт. Ако не го направите пропастта ще се увеличи. На 10-и вечерта ще получите неприятни обаждания. До обед на 11-и се очертават намеси и провокации. Следобед вече действате самостоятелно в правилната посока. В петък сменете един вид труд с друг. 6-и е ден с чудесни за земните знаци аспекти. Насочете се в посоката, която ще ви донесе не само радостни моменти, но и възможност да се разговаря и преговаря по важни делови и лични въпроси. Съдбата ще свърже тези, които могат да си бъдат взаимно полезни и да изиграят печеливши съвместни ходове в посока на личната и търговска инициатива. Не се страхувайте да влезете в битки за защити на права, пари и територии на влияние. Каквото е останало от пицата се преразпределя. Ден и на хубавото похапване. До неделя на обед колкото и да изядете няма да напълнеете. Вечерта ще се разкриват неща, за които не сте си давали сметка и в понеделник до обед може да направите печеливш ход. Добре е да се осъществяват връзки с чуждестранни фирми, с близки и приятели пуснали корени извън страната. Меркурий тръгва ретроградно и ни подканва към приключване и инвентаризация на дейности и бизнес инициативи. До 10-и в хороскопа ви ще действат неблагоприятни аспекти. Повишава се рискът от проблеми в отделителната система. Вечерта на 10-и може да изпаднете в неприятно и губещо положение и да станете обект на открити атаки. Бъдете особено внимателни и каквото е важно отлагайте го за 12-и. 11-и не започва добре поради семейни проблеми, но до вечерта ще намерите правилния ход и в петък ще получите заслужени награди. В събота пътувайте, уредете си срещи, преговаряйте. Подредете масата богато, защото нищо от това, което изядете до неделя на обед няма да ви се залепи, а ще се превърне в енергия. Не е време за диети и ограничения и в любовта. На личния ви хоризонт се появяват хора и фактори, които ще доминират през лятото и може да насочат живота ви в една неподозирана и непланирана посока. В неделя ще получите някакво особено откровение и ще откриете истинския смисъл на връзката си с някого. Засилват се талапетичните контакти. Интуитивно напипвате вярната посока и намирате изход от неприятна ситуация. На 8-и се разширява личната ви територия на влияние, независимо, че тръгващият ретроградно Меркурий ни ограничава в новите бизнес инициативи. За вас идва време на засилена делова активност. Подновявате и приключвате работа по старите проекти, които получават неочаквано развитие. Каквото обещаете трябва да изпълните на 9-10-и независимо затрудненията, които очаквате. Навлизате в период на трансформация. Може да намерите нужното лекарство. Ще се радвате на разбиране. От обед на 10-и до обед на 11-и властват тъмни сили, с които трудно ще се справите. Вероятно е да попаднете в изнудваща и източваща силите ви връзка. Ограничете контактите. До петък не правете аборти. Очертава се тежък уикенд, в който ви е отредена ролята на обслужващ фактор и персонал. Чакайте гости, но и да гостувате пак ще трябва да помагате и работите наравно с домакините. Ще влизате в битки за защита на приятелски и семейни интереси. Може да се изпокарате със съседите на вилата. Обърнете повече внимание на храната. До неделя на обед не се пълнее. Доставете си радост поне в тази посока. На маса и на чашка може да се решат голяма част от проблемите, но и да се задълбочат, ако чашките преобладават. Важното за понеделник свършете по най-бързия начин и подпишете окончателни договори. В този ден Меркурий тръгва ретроградно и застопорява новите ни начинания в бизнес план. Ориентирайте се към почивка, към ремонти осигуряващи база за новите инициативи след 2 август. 9-и започва с провокация и скандал, с неприятни разкрития и открито шпиониране. До вечерта ситуацията се уточнява, взаимно се извиняваме и си прощаваме. На 10-и Луната навлиза в знака на хармоничния ви Скорпион. В организма ви се включват фините енергии. Ще разберете кой каква политика води и какви намерения има към вас. Ще поставите някого на мястото му в следващите дни и ще си осигурите подкрепа за работата и дейностите, които ще развивате. Доверете се на интуицията. До петък някой ще се уреди и с имотна придобивка.", "date": "2019.07.05", "title": "Седмичен хороскоп за 6-12 юли"}
{"url": "https://www.monitor.bg/bg/a/view/300-jivotni-na-opashka-za-izdryjka-169777", "text": "Над 300 животни в столичния зоопарк чакат осиновители, които да помогнат за издръжката им. Това става ясно от списъка на парка със животни за осиновяване. Сред потомците, които търсят попечител, са мечки, хиени, чакали, скунксове, бизони, лами, змии, игуани, гущери, лешояди, бухали и други животинки от всякакви видове. В списъка се открояват и жаба ага, смееща се гугутка, червена каня, дива коза и тигрова генета. „Програмата за осиновяване си поставя цели, които не се ограничават само до събиране на допълнителни финансови средства. Тя има голямо социално, възпитателно и културно значение“, уточняват от зоологическата градина. Например със събраните средства от осиновители са направени За индийската слоница Артайда пък била купена специална топка за игра, която стимулира естественото поведение на животното. Осиновителите могат да получават информация за осиновените от тях животни, да ги посещават и да се срещат с гледачите им. Не се осигурява обаче достъп в загражденията, нито възможност за пряк контакт, тъй като това в много случаи е свързано с рискове както за хората, така и за животните. Животните вече са на лятна диета, съобщиха пред „Монитор“ от зоопарка. Мечките се хранят със замразени плодове, например дини и пъпеши. Слонът и носорогът пък всяка събота се къпят, а хипопотамът се разхлажда във собствен басейн. На летен режим вече са и обитателите на варненския зоопарк. Там охлаждат маймуните със сладолед, а на хищниците сервират ледени пържоли На менюто им могат да завидят и хората, коментира шефката на животинската менажерия в Морската градина на Варна, Иванка Стоянова. Всички животни са в естествената си среда и нямат специални помещения с климатици за охлаждане. Затова пък има водни езера за водоплаващите и басейни в клетките на други. Най-засегнати от високите температури остават яковете, които са студенолюбиви животни. Затова се къпят всеки ден със студена вода. Хищниците освен ледената храна два пъти в седмицата са на разтоварващ хранителен режим без месо. Тигрите и мечката Свобода си имат и собствени басейни за разхлаждане. Като плюс мечката получава и огромна близалка от зеленчуци, риба и мед или замразена диня. Стоянова уточни, че няма допълнителни разходи за охлаждане на животните, защото всичко, което им се предлага, е включено в менюто им. Мелбите, както и близалките, са просто замразени с вода плодове, а сладоледът е дарение. В Бургас животните имат сенчести заслони, където могат да се скрият от слънцето. Имат си и басейни, в които могат да се охлаждат. „Да им пускаме климатици и да им даваме сладолед звучи като виц. Животните в зоопарковете са при същите условия, както и тези в дивата природа“, коментира управителят на зоопарка в Айтос Росица Златева. В частния зоопарк „Бургас“, който се намира в квартал „Черно море“, за питомците е осигурена допълнителна екстра. Нощно време с които се оросяват животните с вода. „Всеки, който твърди, че охлажда животните с лед или сладолед, говори небивалици. Тези храни дори са противопоказни за животните и могат да им докарат здравословни проблеми, вместо да им помогнат“, коментираха служители от частния зоопарк. В Пазарджик за питомниците в зоопарка през лятото също се създават добри условия, за да понасят горещините. За някои от обитателите има монтирани климатици, които ги разхлаждат в жегите, обясни отговорникът на зоопарка, биологът Петко Куртев. Животните се хранят с лека и не толкова калорична храна, а гледачите следят да има прясна и студена вода постоянно. Всяко животно има определен режим на хранене, който се съблюдава от гледачите в зоокъта. Управителят на зоопарка обясни, че през лятото не затварят животните, ocвeн eдpитe xищници, зa дa нe ce дoпycнe бягcтвo. Но палавите маймунки не ги свърта в клетките и но сами се върнали обратно. Нутриите също излизат „на паша“ извън къщичките си, но пак се прибират. Вторият по-големина град у нас – Пловдив, пък в момента е без зоопарк, защото текат довършителни работи. Животните, които обитаваха предишния зоопарк преди 2009 г., са преместени в други кътове в страната, като вълкът Бисер, който е в София. Причината за забавянето на откриването на зоопарка е делото, което тече в Специализираната прокуратура срещу кмета Иван Тотев, както и заради провалената обществена Шумен също в момента е без зоологическа градина, защото е в преустройство, а в Стара Загора започва реализацията на проект за реновиране на зоопарка на стойност 4,5 млн. лв.", "date": "2019.07.05", "title": "300 животни на  опашка за издръжка"}
{"url": "https://www.monitor.bg/bg/a/view/hvanaha-pravoslaven-sveshtenik-da-prodava-oryjie-v-bosna-169783", "text": "Босненската полиция съобщи, че е задържала православен свещеник, заподозрян за продажба на оръжие и експлозиви на престъпни кръгове, предаде ДПА, като се позова на информационния портал Српска инфо. Трийсет и осем годишният поп е въртял оживена търговия в своята епархия Вишеград, в босненската Република Сръбска. Негови клиенти били преди всичко \"хора от престъпните среди\" в Мюсюлманско-хърватската федерация. Свещеникът бил заловен при операция с агенти под прикритие, на които се съгласил да продаде оръжие. Полицията е открила два килограма експлозиви, детонатори, една мина и различни боеприпаси, складирани на две места, съобщи говорител на силите на реда. Босна и Херцеговина бе опустошена от войната през 1992-1995 г., която противопостави православните сърби, мюсюлманите бошняци и католиците хървати. Войната завърши с постигнато с посредничеството на САЩ мирно споразумение, с което страната бе разделена по етническа линия на две административни единици - Република Сръбска и Мюсюлманско-хърватска федерация.", "date": "2019.07.05", "title": "Хванаха православен свещеник да продава оръжие в Босна"}
{"url": "https://www.monitor.bg/bg/a/view/v-poznan-liderite-podpisaha-memorandum-pravjat-mejdunaroden-institut-169780", "text": "Меморандумът поставя началото на тригодишен подготвителен етап за изграждане на уникално за региона високо-технологично съоръжение за туморна терапия и биомедицински изследвания с протони и тежки йони от най-съвременен тип. По време на подготвителната фаза ще бъде проектиран дизайнът на изследователското съоръжение и ще бъде подготвен необходимият експертен капацитет от учени, инженери, медицински лица и технически персонал за осигуряване на работата на бъдещия Институт. Средствата за подготвителната фаза са от Рамковата програма за научни изследвания и иновации на Европейския съюз Хоризонт 2020. Очакват се допълнителни финансови средства за обучение и апаратура от Европейската организация за ядрени изследвания, Международната агенция за атомна енергия и Центъра за изследване на тежки йони в Дармщат, Германия. С включването си в инициативата, осъществявана под наслова „наука за мир“, България, наравно с останалите страни в проекта, заявява своята воля за укрепване на взаимното сътрудничество към постигане на устойчиво социално-икономическото развитие и повишаване на конкурентоспособността на региона на Югоизточна Европа.", "date": "2019.07.05", "title": "В Познан: Лидерите подписаха меморандум, правят международен институт"}
{"url": "https://www.monitor.bg/bg/a/view/razvalenijat-televizor-na-demokratichna-bylgarija-zombitata-i-peevski-169779", "text": "Изборът на шеф на БНТ не удовлетвори високите изисквания на „Демократична България”. Още преди обявяването на името на победителя в надпреварата всичките двайсетина активисти на формацията се бяха строили в бойна готовност. Те по списъчен състав вече се бяха подготвили от няколко дни да изригнат в социалните мрежи като бомба със закъснител – с дежурния фейк, че Пеевски е манипулирал избора. След обявяването на името на Кошлуков някой цъкна копчето и разваленият телевизор на „Демократична България” започна да излъчва уж живо предаване, в което опорната точка беше една – Х е слугата на Пеевски в БНТ. От зомбитата на „Демократична България” се изискваше само да заменят хикса с името на избраника.  Живите „демократични” мъртви са онези, които по изборите излизат от гробовете си и тръгват на празнично шествие по телевизиите, да бълват оптимистични прогнози и да обясняват, че са голямата двупроцентова работа. А през останалото време отчитат мижава дейност с позиции и декларации, за да не се изгубят съвсем. За всички тях има няколко гостоприемни телевизии, които ги лансират като публични личности и „експерти”. Но на зомбитата с главна роля в пародията на партийна формация това не им е достатъчно. Те искат целия ефир да им се кланя. Да им целува краката, както те тези на техния създател – Фетхуллах Костов. За генерален директор на БНТ лумпените на Командира биха одобрили и харесали само човек, декларирал пълна и безпрекословна лоялност към тяхната кауза – да слугуват до гроб на човека, който загроби „синята идея”. Тъй като нито един от кандидатите не включи тази клауза в концепцията си, те завъртяха латерната на фейка, че Пеевски контролира избора на шеф на БНТ. И защо да не го направят? Щом се намериха хора да твърдят, че Пеевски е кадрувал при избора на шеф на БНР, защо да не повторят същата лъжа и сега?  В кампанията по бързото омаскаряване на новия генерален директор на БНТ и опита да бъде пришит към депутата и издател на „Телеграф медиа” Делян Пеевски активно се включиха всички медии на задкулисието. Списанието на олигарха Огнян Донев обобщи „реакциите”. Като как? Наобиколи всички дежурни плювачи по Пеевски и събра колекция от бисери, гарнирана с „притеснения кой всъщност овладява БНТ и чии интереси ще се прокарват през националната медия”.  Един след друг с реакции се отчетоха дописникът на фейкове от българската секция на „Дойче веле” Александър Андреев – с плосък коментар от няколко изречения: „СЕМнително или безСЕМнено решение: Кошлуков е избран за Генерален директор на БНТ. Овладяване ли е това на медията? Запознати твърдят, че чрез него всъщност командват Пеевски и Борисов. Така ли е?”  Последва го доносникът на ДС Илиян Василев – агент Сашо.  Бодро като комсомолски активист пред медийната орда на задкулисието рапортува и младата надежда на „Да, България” Ивайло Милчев (член на НС и ИС): „Пеевски и Borissov придобиха пълен контрол над \"обществената\" БНТ!”.  В падението си да отразяват само еднотипни мнения, от „Клуб Z” опряха дори до храненичката на банкера беглец Цветан Василев – Соня Колтуклиева, която ги обслужи бързешката: „Избраха Емил Кошлуков за шеф на БНТ. Изпълниха волята на Делян Пеевски... Делян Пеевски вече има 2 национални телевизии. Нова телевизия му я купи Кирил Домусчиев, БНТ му я подари СЕМ.”  Можем да се обзаложим, че в евтините манипулации подобаващо ще се отчете и флагманът на Фабриката за фалшиви новини - „Капитал“. Как? Като извади от плиткия джоб на олигарха същата, вече употребявана неведнъж опорка, че Делян Пеевски имал влияние в Българската национална телевизия.  Както добре се вижда, никой от интригантите не си прави труда да извади поне едно доказателство, за да не олекват твърденията за такова влияние. Но защо им е на медиите на олигархията да вадят доказателства, след като и принципът на Гьобелсовата пропаганда им върши работа? Една лъжа, повторена сто пъти... като игра на развален телевизор.", "date": "2019.07.05", "title": "Разваленият телевизор на „Демократична България”, зомбитата и Пеевски"}
{"url": "https://www.monitor.bg:443/bg/a/view/novata-sistema-za-rezervacii-na-bdj-skapa-starata-169769", "text": "Временно е преустановено издаването на запазени места от всички гари за бързите влакове, които пътуват по основните направления в страната, съобщиха от държавните железници. Причината за създадената ситуация е свързана с тестовете на нова резервационна система с разширени възможности от \"Информационно обслужване\" АД. Тя ще предоставя по-добро качество на предлаганата услуга. При извършваните проби в тестова среда не е съществувал проблем, но при работа в реална среда е блокирала възможността за издаване на запазени места за влаковете, които вече са били отворени за предварителна продажба на билети и резервации, уточниха от БДЖ. До пълното отстраняване на проблема няма да се издават запазени места и за влаковете със задължителна резервация. По този повод служителите на БДЖ са направили необходимата допълнителна организация за настаняване на пътниците във влаковете на седящите места. Екипите на \"Информационно обслужване\" АД и БДЖ работят по отстраняването на идентифицираните проблеми и поднасят извинение на своите клиенти за създаденото неудобство.", "date": "2019.07.05", "title": "Новата система за резервации на БДЖ скапа старата "}
{"url": "https://www.monitor.bg:443/bg/a/view/ojynaha-22-ot-zasetite-ploshti-s-pshenica-v-stranata-169771", "text": "Към момента са ожънати над 22 % от засетите площи с пшеница, които са 11 315 991 дка. Средните добиви възлизат на 537 кг/дка. Това заяви министърът на земеделието, храните и горите Десислава Танева по време на откриване на жътвената кампания на пшеница в землището на село Вирове, Община Монтана. Тя посочи, че по последни прогнозни данни, произведеното количество пшеница ще бъде около 5.6 млн. тона. Десислава Танева уточни, че се очаква добра година при добива на зърнени суровини, тъй като показателите са високи за началото на жътвата. Реколтираните площи с ечемик до момента са над 70 %, а очакваният добив е 500 хил. тона. Тя припомни, че най-важният път в момента, които трябва да бъде извървян в сектор „Земеделие“, е процесът на програмиране на новата Обща селскостопанска политика (ОСП). „Надявам се, че ще намерим добри решения с всички от бранша, защото диалогът е най-верният подход“, каза още министър Танева. По думите й, успехът на земеделците е успех за държавата и хората. Председателят на Националната асоциация на зърнопроизводителите (НАЗ) Костадин Костадинов пожела спорна жътва и добро качество на прибраната реколта. „За нас е чест, че произвеждаме основната суровина за хляба“, каза още той. На събитието присъстваха народният представител Ирена Димова и Веселка Василева, председател на Регионалния съюз на зърнопроизводителите в Монтана, който е домакин на тазгодишната официална церемония по откриване на жътвата.", "date": "2019.07.05", "title": "Ожънаха 22 % от засетите площи с пшеница в страната"}
{"url": "https://www.monitor.bg:443/bg/a/view/api-tyrsi-proektant-i-stroitel-na-na-54-km-ot-pytja-vidin-botevgrad-169768", "text": "Агенция „Пътна инфраструктура“ стартира обществените поръчки за проектиране и строителство, и за надзор при модернизацията на 54,3 км от път I- 1 (E-79) Видин - Ботевград, в участъка от Видин до Ружинци. Индикативната стойност на строително-монтажните работи е близо 460 млн. лв. без ДДС, посочиха от АПИ. Проектът ще се реализира със средства от републиканския бюджет. Срокът за подаване на офертите за строителство е до 12 август т. г., а за надзор - 15 август т. г. Както и при провеждащата се в момента тръжна процедура за избор на изпълнители на 33 км от път I-1 между Мездра и Ботевград, така и при тази ще се приложи нова схема на плащане, която предвижда цялата стойност на договора да се разплати на изпълнителя след приключване на строителните дейности. Целта е бъдещите изпълнители на направлението Видин - Ботевград да работят максимално мобилизирано и да завършат обекта качествено и в кратък срок. Обществената поръчка за проектиране и изпълнение на строително-монтажните работи за участъка от Видин до Ружинци е в три обособени позиции.", "date": "2019.07.05", "title": "АПИ търси проектант и строител на 54 км от пътя Видин-Ботевград "}
{"url": "https://www.monitor.bg:443/bg/a/view/lekar-operira-na-feneri-169776", "text": "Лекар от общинската болница в Горна Оряховица оперира на светлината на фенер. Необичайната интервенция е направена на 3 юли по време на гръмотевична буря, когато токът в лечебното заведение спрял. Резервният генератор, който осигурява електричество за най-възловите точки - операционните зали, родилното отделение и спешната помощ, се включва. Вратата на операционната обаче блокира и остава затворена, защото е свързана към елинсталацията. Около 23 часа в болницата постъпва пациент с рани по главата, който има нужда от обработка и бързо оперативно лечение. Дежурният хирург Елиас Хаддад се отправил към операционния блок, но така и не могъл да влезе. За да не губи време, докторът взел от спешното отделение един фенер и на светлината му, с помощта на сестрите, извършил необходимата манипулация, като Управителят на горнооряховската болница д-р Иван Иванов вчера потвърди новината за операцията на фенер. Той обясни, че не е верен появилият се слух, че болницата няма генератор. Такъв е имало и той се е включил навреме. Според д-р Иванов обаче проблемът е в енергото, които се появили чак в 8 часа сутринта, за да отстранят повредата и да пуснат отново тока. „След като токът спря, подавахме не един, а няколко сигнала до екипите на „Енерго-Про”. И на аварийния им телефон, и чрез дежурния в общината. Дойдоха чак сутринта и за по-малко от 10-15 минути повредата беше отстранена и електричеството беше пуснато”, разказва д-р Иванов. Той е категоричен, че екип на енергото е могъл а не да оставя голяма общинска болница с ток от генератори, при положение че тя би трябвало да е приоритет. „За мен е напълно безотговорно и безхаберно подобно поведение. Добре че във въпросната нощ нямаше тежки случаи, които да налагат наистина тежки операции. Не разбирам защо беше необходимо екипите на енергото да отстраняват първо повредите по училищата, след като сега учениците са в лятна ваканция”, ядосва се д-р Иван Иванов.", "date": "2019.07.05", "title": "Лекар оперира на фенери"}
{"url": "https://www.monitor.bg:443/bg/a/view/postojanen-arest-za-kustendileca-ubil-majka-si-169773", "text": "Постоянна мярка за неотклонение „задържане под стража“ постанови Кюстендилски окръжен съд за 49-годишния Иво Стоянов Иванов, срещу който беше повдигнато обвинение за убийство. Мъжът беше задържан преди 3 дни, след като уби майка си Юла по особено мъчителен начин. Драмата се разиграва на улица „Велбъжд“, когато след скандал Иво нахлул в жилището на майка си и започнал да я налага с дървен прът. Това не стигнало, но той й нанесъл няколко прободни рани с нож по тялото на вече издъхналата жена. По време на съдебното заседание вчера Иво запази пълно мълчание, не пожела да каже, че съжалява за случилото се. Единствените му думи пред съдия Евгения Стамова бяха: „Надявам се на по-леко наказание“. Служебният защитник на обвиняемия бе маститият адвокат Емил Велинов, който настоя пред съда на Иво да му бъде наложена мярка „домашен арест“. В крайна сметка искането на прокуратурата беше уважено и 49-годишният мъж остава зад решетките. Пред съдебна зала вчера нямаше нито един роднина на зверски убитата жена, нямаше и съседи, които първи сигнализират за изчезването на Юла. Причината за зверското убийство е заведено дело от майката Юла Стоянова, която през годините била подложена на жесток тормоз. Процесът трябвало да стартира в деня на жестокото убийство. Тепърва предстои да се установи дали по време на убийството Иво е бил пиян, както и да се провери неговото психическо състояние.", "date": "2019.07.05", "title": "Постоянен арест за кюстендилеца, убил майка си"}
{"url": "https://www.monitor.bg:443/bg/a/view/spirat-toka-na-evromangan-zaradi-neplateni-smetki-169772", "text": "Електрозахранването на обекти на “Евроманган ЕАД“ ще бъде прекъснато по график от 8 юли по искане на ЧЕЗ Трейд България. Това съобщиха от „Електроразпределение Север“. Собственикът на мина „Оброчище Евроманган“ има задължения освен към ЧЕЗ и към ЕНЕРГО-ПРО за над 164 000 лева. Натрупаният дълг включва месечните сметки за потребена електрическа енергия до 17 юни 2019 г. Неплащането на сумите по фактури за консумирана електроенергия създава сериозен финансов дисбаланс в електроенергийната система и затруднява изпълнението на оперативната дейност на засегнатите компании, твърдят от елекроразпределителното дружество. От там допълниха, че въпреки положените усилия не се е стигнало до намиране на оптимално решение на казуса. Другият ищец е Главна инспекция на труда, тъй като дружеството не плаща редовно заплати на миньорите. Шефът на „Евроманган“ Дейвид Уелингс бе глобен в края на миналата година от Добричкия районен съд с 5000 лв., задето не декларирал в законния срок, че фирмата е в несъстоятелност и е спряла плащанията. За предстоящото спиране на тока са уведомени Комисията за енергийно и водно регулиране, Министерството на енергетиката, Областна администрация Добрич и ДАНС. Мината в Оброчище не работи вече от около година. През февруари тази година Министерството на енергетиката прекрати концесията. Находището в Добричка област е едно от четирите най-големи на манган в света.", "date": "2019.07.05", "title": "Спират тока на „Евроманган“ заради неплатени сметки"}
{"url": "https://www.monitor.bg:443/bg/a/view/bio-pazar-i-kulinarno-shou-v-centyra-na-varna-169774", "text": "На входа на Морската градина във Варна ще се състои пазар на родни биологични производители, който ще бъде съпътстван от кулинарна демонстрация. Събитието в центъра на морския град ще се проведе на 6 юли (събота) от 10:00 часа, под патронажа на Министерство на земеделието, храните и горите и има за цел да популяризира родното производство. На гостите ще се предложат многообразни био продукти, произведени у нас и подпомагани по Програма за развитие на селските райони (2014-2020 г.). Посетителите ще имат възможност да дегустират и да си закупят пресни сезонни плодове и зеленчуци, плодови оцети, пчелен мед, плодови млека и кефир, вина и много други. Кулинарната демонстрация, която ще се проведе в рамките на пазара, ще бъде водена от Ути Бъчваров, който ще демонстрира предимствата на родните биопродукти. Той ще приготви на място миди с бяло вино и девисил, като присъстващите ще могат да вкусят от ястието.", "date": "2019.07.05", "title": "Био пазар и кулинарно шоу в центъра на Варна"}
{"url": "https://www.monitor.bg:443/bg/a/view/kanim-makron-i-merkel-vyv-varna-za-zapadnite-balkani-obzor-169767", "text": "Премиерът Бойко Борисов изрази готовност да покани френския президент Еманюел Макрон и немския канцлер Ангела Меркел на следващата среща на Варненска четворка в морската столица, за да продължат разговорите за интеграцията на Западните Балкани в ЕС. Това стана ясно от думите на премиера след срещата на върха на „Берлинския процес“ в Познан, на която присъства и самата Меркел. Поводът за коментара му пък бе изказването на Макрон от преди дни, че ЕС трябва да се реформира преди неговото разширяване. Борисов заяви, че Макрон е изпратил свои министри на срещата в Познан, което само по себе си е доказателство,че той подкрепя процеса на интеграция на Балканите. Според Борисов обаче тези страни трябва да положат някои усилия – поддържането на мира, борбата с престъпността, а с македонския си колега Зоран Заев дори се разбрали заедно да работят по общи проекти за опазването на екологията. На свой ред Меркел поясни, че не възприема това изказване на Макрон като пречка или „не“ към Македония и Албания, които се очаква да започнат преговори с ЕС през октомври. По думите й ставало дума, че механизмите в ЕС просто трябва да бъдат подобрени и не вижда конфликт в това. Македонският премиер Зоран Заев пък изтъкна, че страната му, както и всички други в Западните Балкани нямат друга алтернатива, освен ускорена интеграция в ЕС. “Нашето място е в ЕС\", каза Заев и изрази надежди за положителен отговор за старт на преговорите наесен. „Еропейската перспектива на Западните Балкани няма алтернатива. Тя е гаранция за сигурност и стабилност в региона, устойчиво икономическо развитие, социален просперитет и продължаване на започнатите реформи в тези държави“, зави пък Борисов в изказването си по време на самата среща. Той допълни, че ключовата дума е доверие и за него трябва да се работи. „За нас е важно Западните Балкани никога повече да не се върнат към състоянието на конфликти, противопоставяне и национализъм, в което се намираха през 90-те години на XX век“, посочи Борисов. След това Борисов проведе среща и със Заев, като поиска от него \"Нужна е нова динамика в работата на Комисията, която да доведе до бързи и категорични резултати до края на 2019 г., по теми като Илинденско-Преображенското въстание, Гоце Делчев и др.“, подчерта премиерът. По думите му българската страна е настоявала единствено за обективното предаване на историческите факти. „Удовлетворени сме, че постепенно, но надяваме се трайно, истината за общата ни история, включително и за Гоце Делчев, започва да се заявява публично от политици на най-високо ниво в Република Северна Македония, като например - президентът на страната Стево Пендаровски“, каза Борисов и добави, че следващата седмица ще разговаря с него в Сараево. Заев покани Борисов заедно да отбележат втората годишнина от подписването на договора на 1 август и да се поклонят пред паметника на Гоце Делчев. Планира се през октомври двете страни да отбележат съвместно на най-високо ниво 1005-а годишнина от смъртта на цар Самуил. Всъщност и ще бъдат домакини на следващата срещата на върха. \"Предложих на Зоран Заев да добавим в дневния ред и темата за екологията, за да опазим природата на Западните Балкани\", написа Борисов във Фейсбук. \"Благодаря на Германия за създаването на инициатива \"Берлинския процес\" и на Полша за прекрасното домакинство\", написа още Борисов.  По-късно пред журналисти Борисов обяви, че Европа оценява нашите действия към развитието на Западните Балкани и затова ни дава председателството на „Берлинския процес“. „Преди да стана премиер страната ни въобще не беше член, година след като станахме ни дават да я председателстваме“, изтъкна Борисов и допълни, че благодарение на договора за добросъседство със Съверна Македония, западната ни съседка ще бъде съпредседател заедно с нас. Относно бъдещата подкрепа на България за присъединяват на Северна Македония към ЕС Борисов каза, че трябва да се изяснят историческите въпроси между двете страни. „Комисията по история бързо да приключват исторически неща, за да предвижим максимално бързо нещата напред. Да завършат, да работят, лятото е за работа не е за почивка“, призова Борисов.", "date": "2019.07.05", "title": "Каним Макрон и Меркел във Варна за Западните Балкани (ОБЗОР)"}
{"url": "https://www.monitor.bg:443/bg/a/view/spajdyrmen-bjaga-ot-doma-kym-humora-169770", "text": "Задачата да последваш филм с толкова трагичен за феновете финал и да успееш да вдъхнеш нов живот на огромния франчайз не изглежда никак лека. Именно справянето с нея обаче е най-големият позитив на премиерното заглавие за седмицата „Спайдър-мен: Далече от дома“. Човека-паяк е любимец на публиката още много преди дори Тоби Макуайър да се заеме с ролята. И това съвсем не е случайно – комиксите обрисуват персонажа със специфично чувство за хумор, скрито зад маската на иначе невръстно и скромно момче, което въпреки фантастичните си сили не размята его, присъщо на капитана на гимназиалния баскетболен отбор. В „Далече от дома“ Том Холанд пък за пореден път доказа, че е най-успешният Спайдърмен на голям екран. Справя се отлично дори с комично неловките моменти, в които попада – като това да го спрат на летището и да намерят червено-синия му костюм в багажа. С новото попълнение във франчайза си „Марвел“ изпраща не само Питър Паркър на ученическа екскурзия в Европа, но - и зрителя на пътешествие далеч от мрачния финал на „Отмъстителите: Краят“. Дори заклетите фенове на поредицата няма да усетят в нито един момент нуждата да погризат нокти при евентуална грандиозна заплаха над човечеството, като лентата си поставя за цел именно това – да свали напрежението и да подготви „Марвел“ за следващата фаза от развитието на историята. Не, не очаквайте сценарий, в който просто ще проследим ученическите премеждия на Спайдърмен из Европа – врагове и извънземни пак ще има, а в борбата ще му помага и Мистерио (Джейк Джиленхол). Дали новият супергерой (с каска, наподобяваща аквариум) може да влезе в ролята на бащина фигура за Питър Паркър остава въпрос на интерпретация. Встрани от битките и множеството компютърни ефекти пък „Далече от дома“ наподобява и тийнейджърска романтична комедия, в епицентъра на която стои и Ем Джей (Зендая). Междувременно анализатори вече изчисляват какви приходи евентуално ще спечели филмът от първите си шест дни на екран, като сумата достига и до 175 милиона долара. Това е вторият самостоятелен филм за Спайдърмен под щампата на „Марвел“, като се очаква в бъдеще да се снима поне още един. Това става ясно от разкрития от Comicbook.com договор между Холанд, Sony Pictures и „Марвел“, който гласи, че актьорът следва да сложи трикото на Човека-паяк в общо шест заглавия. Три от тях са самостоятелни, а в отделни три филма продуцентите си запазват правото да го включат като поддържащ персонаж. Това вече се случи в „Първият отмъстител: Войната на героите“, „Отмъстителите: Война без край“ и „Отмъстителите: Краят“. Това означава, че по договор Холанд следва да участва само в още една лента поне ако не бъде постигнато ново споразумение.", "date": "2019.07.05", "title": "Спайдърмен бяга от дома към хумора"}
{"url": "https://www.monitor.bg:443/bg/a/view/razbitata-fabrika-bylvala-po-2000-cigari-v-minuta-169775", "text": "Най-големият нелегален завод за производство на контрабандни цигари край Пловдив е бълвал по 2000 папироси в минута. Спипаната стока край с. Труд възлиза на 2 милиона лева. Това разкриха вчера от спецпрокуратурата. Нелегалната фабрика беше ударена от службите в четвъртък, като стана ясно, че е удряла хазната с по над 15 млн. лева месечно, което прави 180 млн. лева годишно. Още при акцията премиерът Бойко Борисов обяви, че заводът е с огромен производствен цикъл и подобен удар досега не е правен. Вчера пък министър-председателят се похвали с резултатите от битката с контрабандата и на Срещата на върха на инициативата „Берлински процес“ в полския град Познан. Преди началото на форума, в който участват общо 16 от лидерите на ЕС, както и лидерите на страните от Западните Балкани,  като обяви също: „Запознах ги с данните от кампанията „Инициативата срещу незаконната търговия“, които показват, че резултатът от 3,8% за първото тримесечие на 2019 г. е най-ниският от началото на инициативата досега и е безпрецедентен в целия ЕС.“ Междувременно на пресконференция у нас говорителят на спецпрокуратурата Сийка Милева обяви, че разбитият завод е бил снабдяван с ток с генератори, за да не се издадат работниците по въртенето на електромера. „Марките цигари, открити в незаконната фабрика, са „Роял“ и „Мурати“. Първата не е регистрирана у нас, а се произвежда в Босна и Херцеговина. Другата - „Мурати“, е на девето място в Европа по нелегално производство. Гражданите, които ги употребяват, смятат, че по този начин са надхитрили държавата, но анализът показва, че тези цигари са опасни за здравето. Въпросът, който трябва да си зададат, е струва ли си рискът“, заяви и шефът на Агенция „Митници“ Георги Костов. Заводът край Пловдив е от две части – цех за рязане на тютюн в Ръжево Конаре и самата поточна линия за производство, скрита в огромно хале край с. Труд. Те били свързани с таен тунел, покрит с бали сено, които играели ролята на параван. Интересното е, че от помещенията, където спели и се хранели работниците, имало специално изградена тръба като тунел, дълъг 60 - 70 метра, през който при евентуална проверка да избягат. „Има изградени спални и кухненски помещения, фитнес, работниците не излизали навън, за да не будят подозрение. Живеели са в халето, храната се доставяла от член на организираната престъпна група - роднина на един от работниците, така те нямали контакт с външни лица“, допълни още говорителят на спецпрокуратурата. По думите на Милева  Те са били докарани директно до нелегалния завод в Труд и на практика дори не са знаели къде се намират. Тъй като не излизали навън, не познавали района, не знаели и с кого точно комуникират вътре в цеховете. Затова давали оскъдни показания. Всичките 12 арестувани – 4-ма българи, 7 украинци и един молдовец, са с повдигнати обвинения за участие в ОПГ, която произвежда и разпространява нелегални цигари. „Бяха много конспиративни, прилагаха мерки, които и ние прилагаме в нашата работа“, коментира и Калин Литов от ГДБОП. По думите му чуждите работници са контактували само с един външен човек, който им носел храната. „На място се установи, че в склада има постройка в постройката с изолиращи пана и филтри. На работниците са създадени всички условия за работа, сградата е изцяло климатизирана, всичко е вътрешно монтирано, за да не се издава отвън. Електричеството е осигурявано чрез генератор, за да не се отчита голяма консумация на електроенергия“, заяви Литов. Фабриката е имала ненадмината по вида и размерите си маскировка. Цехът за рязане в Ръжево Конаре бил на практика невидим. „В тези постройки видимо нищо не се забелязва, те са празни, не са ползвани. На балите сено се вижда, че са под навес между 4 и 6 м, заставайки срещу тях, не се вижда абсолютно нищо. Има специален проход, по който се стига до самата постройка, обградена от въпросните бали“, обясни още антимафиотът от ГДБОП.    „Ние от „Филип Морис“ - България, приветстваме действията и усилията на правителството и правоохранителните органи в борбата с незаконната търговия. Операцията по разбиването на нелегалната фабрика край Пловдив, където са конфискувани сериозни количества фалшиви цигари, сред които с марка Muratti (марка, собственост на „Филип Морис Интернешънъл“), заготовки и опаковки, модерни производствени машини и оборудване, както и склад за подготовка на тютюневата суровина, е отличен пример за координираните съвместни действия на всички ангажирани органи в страната. С тези и подобни действия, а така също и обявените данни за рекордно ниското ниво на потребление на незаконни цигари от началото на тази година – 3,8%, България е пример за страните от ЕС и в световен мащаб за добри практики и резултатност в борбата с незаконната търговия“, написаха в писмо от „Филип Морис“. От там допълват, че са благодарни на правителството за „постоянните усилия, които доведоха до безпрецедентно ниски нива на контрабанда с цигари през последните 3 - 4 години“, каза Джордж Маргонис, генерален директор на „Филип Морис“ - България. „Разследването и действията на органите по този нов случай на разкрита нелегална фабрика за фалшиви цигари тепърва предстои, но е важно е да напомним, че незаконната търговия с контрабандни и фалшиви цигари е добре известен механизъм за финансирането и на други дейности на организираната престъпност като трафик на хора, разпространение на наркотици и тероризъм”, добавят от „Филип Морис“.", "date": "2019.07.05", "title": "Разбитата фабрика бълвала по 2000 цигари в минута"}
{"url": "https://www.monitor.bg:443/bg/a/view/podsydna-vandalshtina-169759", "text": "Месеци след като бяха разлепени плакати с лика на Хитлер и свастики срещу сградата на съда в Бургас и бяха счупени прозорци на синагогата в София по време на служба, вандали посегнаха на Главното мюфтийство и Куршум джамия в Карлово Обикновено тези прояви се третират като хулиганство и извършителите остават ненаказани. Доскоро. Защото бургаските “фенове” на Хитлер бяха предадени на Специализираната прокуратура и съд да бъдат разследвани за проповядване на фашистка идеология. Очевидно е дошло време не само за политически реакции и гражданска нетърпимост, но и за сурови мерки от страна на правосъдната ни система. Агресивната ксенофобия с посегателство върху институции от една страна и храмове и сгради, принадлежащи на вероизповедания, независимо какви са те, са недопустими и трябва да бъдат пресичани с цялата строгост на закона. Гледането през пръсти на националистическите прояви и толерирането на езика на омразата не води към нищо добро. Светкавичната солидарност в осъждането на ислямофобския акт на омраза и поругаване от страна на другите религиозни общности е знак, че обществената нетърпимост си има граници. И че институциите имат сили и възможности да се справят не само с преките извършители, но и с техните подстрекатели. Защото човечността и хуманните ценности на толератност към другите са основните прнципи на всяка претендираща за демократичност държава.", "date": "2019.07.05", "title": "Подсъдна вандалщина"}
{"url": "https://www.monitor.bg:443/bg/a/view/half-na-ludogorec-se-naredi-do-mane-i-salah-169756", "text": "Халфът на “Лудогорец” и Мадагаскар Абел Анисе попадна в идеалния отбор на груповата фаза от турнира за Купата на африканските нации. Полузащитникът се нареди до легендарните Мохамед Салах, Рияд Марез и Садио Мане, които също са сред най-добрите 11. Анисе отбеляза първия гол за Мадагаскар в турнира, а след това записа пълни 90 минути при победите над Бурунди и Нигерия. Благодарение на отличните си изяви той има важна заслуга отборът му да финишира на първото място в група 2. На осминафиналите Мадагаскар ще играе с ДР Конго. В същото време новото сенегалско попълнение на “Лудогорец” Стефан Баджи пристигна в Разград. Халфът ще се включи в заниманията на \"орлите\", които ще се готвят за гостуването на “Ференцварош” от първия квалификационен кръг на Шампионската лига. 29-годишният Баджи получи работна виза и вече няма проблем д а играе за първенеца на България.", "date": "2019.07.05", "title": "Халф на „Лудогорец“ се нареди до Мане и Салах"}
{"url": "https://www.monitor.bg:443/bg/a/view/levski-uredi-dvama-ot-septemvri-169765", "text": "В „Левски“ направиха светкавична селекция по-малко от седмица преди старта на тима в квалификациите на Лига Европа. След като треньорът Петър Хубчев се оплака, че няма достатъчно футболисти, ръководството осъществи тройна сделка само в рамките на деня. В „Левски“ направиха светкавична селекция по-малко от седмица преди старта на тима в квалификациите на Лига Европа. След като треньорът Петър Хубчев се оплака, че няма достатъчно футболисти, ръководството осъществи тройна сделка само в рамките на деня. Сутринта „сините“ се разбраха с двама играчи на изпадналия във Втора лига „Септември“. Това са Асен Чандъров и Здравко Димитров, които минават за едни от най-талантливите млади футболисти. Двамата бяха твърди титуляри за столичния тим през миналия сезон, но не успяха да му помогнат да запази мястото си в елита. Чандъров и Димитров играят като халфове. Точно преди подписването на договорите обаче двамата пожелаха още няколко часа за размисъл, защото в последния момент получили и друго предложение. В „Левски“ обаче не повярваха на тази версия, като заподозряха опит изкуствено да си завишат изискванията откъм заплащане. Все пак шефовете на „сините“ бяха категорични, че двамата са считани за сигурни нови попълнения и ще бъдат картотекирани за първия квалификационен кръг. На „Герена“ очакват късно тази вечер в София за подпис да кацне и нов чуждестранен нападател. Името му се пази в тайна, като основната цел ще е да води атаката, докато новозакупеният Дени Алар се възстанови от травма, която го извади за месец от игра. В същото време съперникът на “Левски” в квалификациите на Лига Европа “Ружомберок” бе финансиран с 1,5 млн. евро от държавата, похвалиха се от клуба. Парите са отпуснати за построяване на терени и сграда за академията. Проектът е на стойност 1,75 млн. евро. От тях 1,5 млн. евро идват от Министерството на спорта, словашката футболна федерация финансира строителството с 200 000 евро, а останалите 50 000 евро са от ресурси на собственика.", "date": "2019.07.05", "title": "„Левски“ уреди двама от „Септември“"}
{"url": "https://www.monitor.bg:443/bg/a/view/psihichno-bolen-se-samoubi-vyv-velikotyrnovskata-bolnica-169760", "text": "Психично болен мъж се самоуби, след като скочи от прозорец на седмия етаж във великотърновската областна болница. 40-годишният мъж бил приет преди няколко дни след като опитал да си пререже вените вкъщи. Тъй като имал психични проблеми, за да не посегне отново на живота си, до леглото бдяла майка му. Тази сутрин обаче, мъжът казал, че отива до тоалетната и възползвайки се, че там нямало никой се покачил на перваза на проореца исе хвърлил оттам. Падайки от над 20 метра височина, самоубиецът загинал на място", "date": "2019.07.05", "title": "Психично болен се самоуби  във великотърновската болница"}
{"url": "https://www.monitor.bg:443/bg/a/view/holsim-spazvame-zakonite-i-standartite-za-pochten-biznes-i-rabotim-v-interes-na-bylgarskata-ikonomika-169763", "text": "УВАЖАЕМИ ДАМИ И ГОСПОДА, Повод за настоящото обръщение са тиражираните вече повече от година в общественото пространство несъстоятелни твърдения и откровени клевети спрямо нашето дружество, повторени и на вчерашната пресконференция на ПК „Екогласност“. Без никакви доказателства се петни репутацията на Холсим и се спекулира със страховете на местните жители по изключително важни за тях въпроси, каквито са здравето и безопасността, поради което смятаме за важно да обърнем внимание на следното: Холсим извършва дейността си на база сключен концесионен договор за добив на подземни богатства – строителни материали от находище „Белащица“, община Родопи, област Пловдив. Нашето дружество е обект на непрекъснат контрол по спазване на нормативните изисквания в областта на екологичното законодателство, като само през 2019г. на кариерата са извършени девет контролни проверки от РИОСВ-Пловдив. Общоизвестно сред местната общественост е обстоятелството, че контролният орган РИОСВ-Пловдив извършва системно измерване на качеството на атмосферния въздух с мобилна автоматична станция в района на кариерите край с. Белащица. От друга страна, като отговорен инвеститор Холсим осъществява и собствен контрол върху аспектите на околната среда, като периодично се възлагат редица измервания, свързани с опазване на околната среда и осигуряване на здравословни и безопасни условия на труд. До момента няма установени превишения от контролните органи или от извършения собствен мониторинг на замърсяване на въздух, шум в населеното място или сеизмично въздействие. ПК „Екогласност“ и свързаните с тях групи от хора получават от медиите трибуна за своите голословни твърдения, но до момента не са представили никакви конкретни измервания и данни, които да кореспондират с твърденията им. Отбелязваме, че г-н Емил Георгиев, като представляващ ПК „Екогласност“, два пъти е допускан заедно с част от протестиращите на територията на кариерата, като в нито един от случаите не е изразил някакво конкретно мнение и не е предоставил факти и доказателства. Относно твърденията за незаконен добив от страна на Холсим, обръщаме внимание, че към момента има образувано съдебно производство и до окончателно произнасяне на съответната съдебна инстанция, въпросните твърдения не следва да се третират като факти. Нашият бизнес произвежда практически незаменими за обществото строителни материали, от които е изградена, изгражда се и ще се изгражда и занапред ежедневно ползваната от всички ни инфраструктура. Най-отговорно заявяваме, че дейността ни се изпълнява в съответствие с приложимите закони и наредби в страната, а прилаганите от нас стандарти за екологична и социална отговорност в много отношения дори надминават законовите изисквания. И това може да бъде потвърдено и доказано от съответните контролни органи, напр. по опазване на околната среда, контрол на общественото здраве и т.н. В духа на своите ангажименти към околната среда и благосъстоянието на хората през тази година ще реализираме проект, който предвижда прекратяване работата на сега действащата инсталация, намираща се в близост до републиканската пътна мрежа и разполагане на нейно място на кантарите за готова продукция и автоматично устройство за измиване гумите на изходящия транспорт. След демонтаж на старата инсталация ще се извърши почистване и облагородяване на терена. В заключение бихме искали да Ви уверим, че ще продължим да спазваме и в бъдеще принципите на ясна и открита комуникация с всички заинтересовани страни и с удоволствие бихме предоставили всякаква добросъвестно поискана публична информация за дейността ни, както и гледната си точка по теми, свързани с нашия бизнес. С уважение, Ръководството на „Холсим Кариерни материали Пловдив“ АД", "date": "2019.07.05", "title": "Холсим: Спазваме законите и стандартите за почтен бизнес и работим в интерес на българската икономика"}
{"url": "https://www.monitor.bg:443/bg/a/view/ostaviha-neuspeshnija-iznasilvach-hristos-v-aresta-169764", "text": "Похитителят от Любимец, който отвлече от семеен купон 44-годишна жена в събота вечер и два часа се гаври с нея, не за пръв път е проявявал насилие над жени. Преди време 22-годишният Христос Митев се вмъкнал в чужд дом с намерение да изнасили жена. Бил обаче толкова пиян, че заспал, но когато се събудила дамата била уплашена до смърт след като видяла хъркащият мургав и неканен гостенин. Това стана ясно на делото в Свиленград. Циганинът Христос Митев беше оставен за постоянно в ареста след като в неделя завлече от паркинг пред местен хотел 44-годишната Н.Х. и близо два часа се гаври с нея. Христос бил много пиян, както и когато проникнал в чуждия дом,  и това спасило жертвата му от изнасилване. След като я издебнал на паркинга Христос сложил ръката си на устата на жената и я замъкнал в храстите край р. Марица, както вече писахме. Блъскал я и я бил с юмруци през цялото време докато се отдалечат и стигнат до сградата на ракиен казан. Там той разкъсал дрехите на жената, но не успал да я изнасили единствено защото алкохолът му попречил. По време на гаврите жената получила много смъртни заплахи. В един момент и Христос и жената усетили, че приближават хора, които я викат по име. Жертвата успяла да извика. Тогава ромът скочил на крака и хукнал да бяга. Срещу Христос са повдигнати две обвинения – за блудство и опит за изнасилване. Ако бъде признат за виновен го очакват от 2 до 8 години затвор.   „Благодарна съм на съдбата и на бързата реакция на полицаите, че съм жива. Той беше екзалтиран и извън контрол. Отправи ми смъртни заплахи, за да мълча. Ако имаше оръжие със сигурност щях да съм мъртва“, каза след делото Н.Х. 44-годишната жена е майка на две деца. Работи в сферата на културата в Любимец. Вече се възстановява от шока и се е върнала на работа. Убедена е, че ще се пребори със стреса от кошмарния инцидент, ако е сред хора.", "date": "2019.07.05", "title": "Оставиха неуспешния изнасилвач Христос в ареста"}
{"url": "https://www.monitor.bg:443/bg/a/view/britni-spiyrs-se-pohvali-svalila-2-kilograma-169758", "text": "Поп принцесата Бритни Спиърс се обърна към последователите си с ценни съвети за отслабване, след като се похвали, че самата тя била свалила така притесняващите я два килограма. Това изпълнителката на Womanizer направи чрез стори в Инстаграм, в което разкри, че хранителният режим е от особена важност за нея не само предвид фигурата й, но и поради здравословни причини. намигна звездата под рисунка на продуктите, които използва за подобряване състоянието на зрението си, за астмата, артрит, камъни в бъбреците и т.н. Това е поредната публикация на Спиърс, в която тя демонстрира здравословен начин на живот. След като фенове обвиниха екипа й, че не се грижи достатъчно за доброто й здравословно и психическо състояние, певицата се включва активно в социалните мрежи с видеа от тренировки, „разходки“ из личния си гардероб и т.н. Припомняме, че спекулациите относно недобрите намерения не само на мениджъра на Спиърс, но и на собствения й баща, доведоха до това че родителят заведе дело срещу един от феновете. „Време е конспиративните теории за Бритни Спиърс и слоганът „Освободете Бритни“ да спрат. През последните няколко месеца Бритни и баща й Джейми станаха свидетели на това как фенове ги обвиняват в няколко погрешни и злонамерени неща“, гласи част от изявлението на екипа на семейство Спиърс.", "date": "2019.07.05", "title": "Бритни Спиърс се похвали, свалила 2 килограма"}
{"url": "https://www.monitor.bg:443/bg/a/view/angelkova-dade-na-prokuror-barierata-na-banevi-169762", "text": "Арестуваният олигарх Николай Банев и съпругата му Евгения дерат с плажен рекет от килията, а министърът на туризма Николина Ангелкова сигнализира прокуратурата. По нейно разпореждане държавното обвинение е сигнализирано за ограничаване на достъпа към плажовете на „Русалка“ с платена бариера. Достъпът до плаж „Русалка” за поредна година е ограничен от бариера и всеки, който иска да премине, е длъжен да плати 8 лева за паркинг. Курортът е свързван с Николай и Евгения Баневи. Още през 2010 г. беше наложена глоба на собствениците за въпросната бариера, но сега отново я има. „Единствената общинска собственост в района на комплекс „Русалка” е общинският път, който води до там. Той е около 2 км. и 800 м. Това, което искам да уточня е, че пунктът и бариерата не са разположени върху общинския път, а в частен имот”, заяви кметът на Община Каварна Нина Ставрева. По думите й има разрешение за поставяне на контролния пункт и на бариерата от 2012 година. „До няколко метра пред бариерата, пътят е общински. Всичко останало е частен имот и активите в самия комплекс са частна собственост. Земята е държавен горски фонд. Доколкото ми е известно, в момента се водят някакви дела между държавата и собствениците”, каза още Ставрева. Според нея плащането на такса за преминаване през бариера в частен имот не е в компетенциите на общината. „Трябва да се предприемат действия от страна на държавата и на Областна администрация”, коментира Ставрева. „И в момента са в процес на изготвяне подробни устройствени планове, които да удовлетворят точно това, което е разписано в закона за устройство на черноморското крайбрежие. Общината в момента прави алтернативен път, за да не се налага да се плащат такси\", категорична бе тя. „Компетентните органи трябва да проверят дали са правомерни загражденията и кой ги е поставил с цел да ограничи достъпа към ивицата. Плажовете са изключителна държавна собственост и по закон достъпът до тях не може да бъде ограничаван. Общините са длъжни да осигурят свободен и безплатен пешеходен достъп на гражданите до плажа“, съобщиха пък от Министерството на туризма. Самият Николай Банев пък се опита да използва драмите покрай бариерата като аргумент, с който да поиска да излезе на свобода. Пред съда в четвъртък той обясни, че трябва да нагледа „Русалка“, но магистратите порязаха исканията му и го оставиха зад решетките. Туристическият министър: Очакваме спад от 5% на туристите Между 5 и 8 на сто по-малко ще са туристите по Черноморието. Спадът на летовниците през летния туристически сезон ще бъде от 3% до 6%. Това каза министърът на туризма Николина Ангелкова пред журналисти в Народното събрание. Големи наши преки конкуренти и дестинации като Турция, Тунис и Египет имат изключително сериозна политика по отношение на субсидирането и насочването на туристопотока към тях. Механизъм за подпомагане на организирания туризъм предстои да бъде финализиран и да се представи за обществено обсъждане, съобщи Ангелкова. \"Идеята е август да го представим, за да може големите туроператори, които са водещи в определянето на пазара и туристопотока за всяка една от страните, да го имат предвид и съответно да насочат капацитет както от чартърни полети, така и от туристи към нашата страна към 2020 г.\" Междувременно депутатите приеха на първо четене промените в Закона за концесиите, свързани с морските плажове. Измененията, предложени от Министерския съвет, бяха одобрени от 116 народни представители, само един гласува „против” и 30 се въздържаха. Промяната цели възлагането на концесиите на морските плажове да се осъществява по закона за устройството на Черноморското крайбрежие (ЗУЧК), а не по Закона за концесиите, както в момента. Концесиите започнаха да се възлагат по Закона за концесиите от 1 януари, но според правителството така процедурата се затруднява и се създава риск голяма част от морските ивици да останат без спасители. Така на практика Министерството на туризма ще движи процедурите по възлагането на плажните концесии – да предлага кои да са концесионерите и да им предоставя необходимите лицензи за дейността. Правителството аргументира възлагането на концесиите по ЗУЧК, а не по Закона за концесиите, с твърдението, че морските плажове са изключителна държавна собственост и към тях има много висок обществен интерес, поради което е необходимо да бъдат уредени в специален закон.", "date": "2019.07.05", "title": "Ангелкова даде на прокурор  бариерата на Баневи (ОБЗОР)"}
{"url": "https://www.monitor.bg:443/bg/a/view/cska-pusna-programki-i-znachki-za-macha-s-titograd-169757", "text": "Любопитна и позабравена в последните години инициатива възроди ръководството на ЦСКА. Специално за първия двубой с „Титоград“ от квалификациите на Лига Европа ще бъдат пуснати в продажба програмки и значки. Сувенирите са изработени с колекционерска цел, като се очаква интересът към тях да е много голям. „Програмата е 12 страници и е на цена 2 лева. В нея ще можете да прочетете приветствие от изпълнителния директор на клуба Пламен Марков, както и ексклузивни интервюта с двамата треньори - Добромир Митов и Драголюб Джуретич. Значката, изработена за евромача, е на цена 5 лева. Програмата и значката са налични във фен магазина на \"Армията\", похвалиха се от ЦСКА на официалния си сайт. Мачът с „Титоград“ е на 9 юли от 20:30 ч., а преди това тимът ще бъде представен пред феновете с контрола срещу „Вихрен“. Срещата е днес от 19 ч, входът е свободен.", "date": "2019.07.05", "title": "ЦСКА пусна програмки и значки за мача с „Титоград“"}
{"url": "https://www.monitor.bg:443/bg/a/view/asistenti-medici-bijat-po-zaplati-profesori-169747", "text": "Асистентите в медицинските университети в София и Варна бият по заплати професори. С близо 3 бона месечно възнаграждение младите кадри в Медицински университет – София вземат повече пари спрямо средната заплата за професори в страната от 2 340 лв. Това сочат данни, представени в доклада на Националния браншов синдикат „Висше образование и наука“. Същото е положението и в Медицински университет „Проф. д-р Параскев Стоянов“ във Варна, където асистентите прибират по 2719 лв. Младите преподаватели във Варненския икономически университет също не изостават по заплати и вземат малко над средната в страната – 2412 лв. На другия полюс на статистиката са асистенти от ВСУ „Л. Каравелов“. Там асистентите вземат едва 667 лв. Под хилядарка вземат и в Минно-геоложки университет „Св. Иван Рилски“, Химикотехнологичен и металургичен университет и УНИБИТ. В УНСС, пловдивския и плевенския медицински университет пък асистентите вземат по-високи възнаграждения от средните доцентски заплати. Неравномерното разпределение на финансирането на университетите за различните професионални направления е сред причините за разликите, обясни председателят на университетската синдикална организация Гл. ас. Стефан Стефан Аспарухов. В момента има база от 693 лв. спрямо която с най-висок коефициент се умножават медицинските направления, а с най-нисък – икономическите. Разликите в заплатите се дължат на рентиерските модели на финансиране на университетите, смята просветният министър Красимир Вълчев. Според тях по-високо заплащане получават възрастните преподаватели за сметка на младите. За да се промени това, с предложените промени в закона за висшето образование е предвидено да бъде определена минималната работна заплата за всяка академична длъжност да се определя с акт на Министерски съвет. Друга от премените пък ще сложи край на „летящите професори“. Един преподавател ще може да участва в акредитацията на само един университет. Това обаче ще доведе до затваряне на някои факултети, според председателят на образователна комисия Милена Дамянова. Разликите във възнагражденията на професорите в различните университети също са значителни. Докато в Медицинския университет във Варна средната работна заплата е 6 745лв., във ВСУ „Л. Каравелов“ не минава и 1000 лв. „Когато професорите и доцентите заемат и ръководна длъжност – ректор, зам.-ректор, декан, те получават и допълнителни средства. Така в някои ВУЗ-ове средната месечна заплата на един професор на ръководна длъжност, може да надвиши 7 000 лв., а в друг да е около 2000 лв.“, обясни Аспарухов. Средната заплата, формирана от възнагражденията научения персонал и администрацията, в държавните ВУЗ-ве е 1 350 лв. За своите служители най-добре се грижат в Медицински университет София. Там средната заплата е 2 228 лв. Най-малко средства за своите служители заделят от МГУ – 894 лв. За изминалите 2 години най-висок ръст в заплатите пък има в Националната музикална академия „Проф. Панчо Владигеров“ - средно 505 лв,. Университета по архитектура, строителство и геодезия – 455 лв и Университет „Проф. Д-р Асен Златаров в Бургас – 394 лв. Топ 5 се допълва от СУ „Св. Климент Охридски“(+379 лв.) и Медицинския във Варна (+361 лв.)", "date": "2019.07.05", "title": "Асистенти медици бият по заплати професори "}
{"url": "https://www.monitor.bg:443/bg/a/view/kirios-zabyrka-skandal-pri-zagubata-ot-nadal-169743", "text": "Австралиецът Ник Кириос не пропусна да се забърка в скандал по време на мача с Рафаел Надал от втория кръг на „Уимбълдън“. Той взе сет, но все пак загуби от испанеца с 3:6, 6:3, 6:7(5), 6:7(3). При едно разиграване по време на двубоя Кириос се опита да нацели в тялото с топката своя съперник, а след мача не само призна, че това не е било случайно, но дори обяви, че няма да се извини. \"За какво да се извинявам? Спечелих точката. Това исках, опитах да го нацеля\", призна чистосърдечно Кириос. И \"анализира\" защо според него това не е проблем: \"Пичът има... колко титли от Шлема? Колко пари в сметката в банката? Може да поеме един удар с топка в тялото\". През цялото време на мача австралиецът не спря да се разправя със съдията на стола, че допуска Надал да губи твърде много време между точките. \"Съдията беше ужасен. Правилото е да се играе според скоростта на сервиращия. Защо всеки път трябва да чакам Рафа да влезе в своя ритъм? Мисля, че начинът, по който се справяше с мача, беше лош\", коментира Кириос. Световният номер 2 въобще не пожела да влезе в стилистиката на Кириос и коментира двубоя така: \"Беше тежък мач срещу труден съперник. Много съм щастлив от начина, по който се справих с напрежението. Много съм щастлив, че в тайбрека на третия и четвъртия сет подходих с правилната настройка\". За Надал това беше победа номер 50 на „Ол Иглънд Клъб“, а следващият му съперник ще е Жо-Вилфред Цонга (Фр). Италианецът Батео Беретини пък сложи край на кариерата на кипъреца Маркос Багдатис като го победи с 6:1, 7:6(4), 6:3. Бившият №8 в света напуска тура на 34 години, с 4 титли и финал на Australian Open зад гърба си. Багдатис бе обявил, че след „Уимбълдън“ ще се оттегли от тениса, тъй като вече не може да справя с непрекъснатите контузии и иска да отделя повече време на семейството си. При жените германката Ангелик Кербер няма да защитава титлата си в Лондон, след като загуби във втория кръг от американката Лорън Дейвис с 6:2, 2:6, 1:6. В следващия кръг Дейвис ще играе с испанката Карла Суарес Наваро. Поставената под номер 4 в схема Кики Бертенс (Хол) също бе много близо до сензационно отпадане, но успя да се справи след 3:6, 7:6(5), 6:2 срещу Тейлър Таунсенд (САЩ). Любимката на британската публика Йохана Конта се класира за третия кръг след лесна победа с 6:3, 6:4 над чехкинята Катержина Синякова. Напред продължава и Елина Свитолина (Укр) след успех над Мария Сакари (Гър) с 6:3, 6:7(1), 6:2.", "date": "2019.07.05", "title": "Кириос забърка скандал при загубата от Надал"}
{"url": "https://www.monitor.bg:443/bg/a/view/spipan-za-izmami-nadziratel-se-razmina-s-kilijata-169746", "text": "Изправен пред Темида за серия измами надзирател от старозагорския затвор се размина с  ефективен престой в килията след като районният съд одобри сключено с наблюдаващия прокурор споразумение. Арестуваният след жалба от негова близка миналата есен Боян Попов се е признал за виновен и се съгласил да бъде осъден на 15 месеца затвор но при 3 годишно отлагане изпълнението на наказанието. Униформеният тъмничар е признал, че за времето от 6 май до 20 юли м.г. е нанесъл на своята позната М.С. финансова вреда в размер на малко над 6000 лв като я въвел и държал в заблуждение , че парите са необходими за уреждане на формалности около придобиване на наследствен имот. Сумата е била „усвоена“ на пет „транша“, като в единия потърпевшата дала 1 400 лв уж за покупката на самолетен билет до САЩ. В хода на предварителната проверка и досъдебното производство са били използвани специални разузнавателни средства, споделят запознати. Това се наложило защото имало съмнения за измамни схеми с участието и на затворници. При ареста на Попов са иззети три негови мобилни телефона, които съдът е преценил че трябва да му бъдат върнати след одобрението на споразумението. Попов е отстранен от длъжност, образувано е дисциплинарно производство, но все още няма решение дали ще бъде уволнен или ще остане на работа,казаха от затвора в Стара Загора.  ", "date": "2019.07.05", "title": "Спипан за измами  надзирател се размина с килията"}
{"url": "https://www.monitor.bg:443/bg/a/view/vtori-arest-za-joro-shopa-v-ispanija-169766", "text": "Георги Семерджиев, по-известен като Жоро Шопа, ще бъде екстрадиран от Испания. Предстои процедурата по връщането му да стартира. Това стана ясно по думите на говорителя на Специализираната прокуратура Сийка Милева. Семерджиев беше задържан в Барселона в четвъртък. Той бе арестуван за един ден, когато в дома му в испанския курорт Кабрера де Мар бяха открити хотелиерското семейство Арабаджиеви, но после беше освободен. В Софийската районна прокуратура се води разследване срещу него за укривателство. През март испанската полиция задържа отново Георги Семерджиев, в чиято къща бяха открити Ветко и Маринела Арабаджиеви. Семерджиев е известен още с прякора Жоро Шопа. Арестът е станал по европейска заповед за арест, издадена от българските власти. Причината e така нареченото лично укривателство - подозрението на нашата прокуратура, че Семерджиев е помагал на Арабаджиеви да се укриват от правосъдието. На 7 март Софийската районна прокуратура е започнала разследване за укривателство срещу Георги Семерджиев. Преди ден е била издадена и европейска заповед за ареста му.", "date": "2019.07.05", "title": "Втори арест за  Жоро Шопа в Испания"}
{"url": "https://www.monitor.bg:443/bg/a/view/botev-pd-pokaza-novite-ekipi-s-legendata-chiko-169754", "text": "“Ботев” (Пловдив) представи екипа, с който „канарчетата“ ще играят през сезон 2019/2020. Дизайнът на новата фланелка е изработен специално за „жълто-черния“ клуб от немския производител Uhlsport. През новия сезон „канарчетата“ ще отдадат почит към легендарния Динко Дерменджиев – Чико. На лицевата страна на фланелката е вграден ликът на незабравимия футболист и треньор на най-стария футболен клуб в България. На гърба на фланелката ще бъде отбелязан 90-годишният юбилей от първата шампионска титла. През 1929 г. пловдивчани печелят шампионата по безапелационен начин, като по този начин Никола Щерев-Старика и останалите „канарчета“ завоюват първия значим трофей в историята на “Ботев”. В ролята на манекен за новите екипи пък влезе Тодор Неделев, с което потвърди още веднъж, че остава в тима и за предстоящия сезон.", "date": "2019.07.05", "title": "“Ботев“ (Пд) показа новите екипи с легендата Чико"}
{"url": "https://www.monitor.bg:443/bg/a/view/bufon-shte-se-pensionira-s-ronaldo-169745", "text": "Легендата на „Ювентус“ Джанлуиджи Буфон официално започва втория си престой при торинци, който обаче се очертава да е кратък. 41-годишният вратар подписа за един сезон и се завръща в клуба, в който игра 17 години. Според италианските медии ветеранът е приел да бъде резерва на Войчех Шчесни, а в коментара си след сделката не скри радостта си, че се завръща у дома. Освен това Буфон разкри, че за него е чест да се пенсионира като съотборник на Кристиано Роналдо. “Радвам се да се завърна вкъщи и да имам възможността отново да ви прегърна и да бъда прегърнат от вас - обърна се Буфон към тифозите на “Старата госпожа”. - Това е един от най-хубавите и най-щастливите дни в живота ми. Днес се убедих, че животът е невероятен и винаги си струва да се мечтае. В края на кариерата ми успях да играя с шампиони като Неймар и Килиан Мбапе благодарение на “Пари Сен Жермен”. Сега това ще се случи и с Кристиано Роналдо благодарение на “Ювентус”. Мисля, че за играчи с моите опит и история възможността да сложа край на кариерата си по такъв начин е чудесен подарък. Бих искал да благодаря на Войчех Шчесни и Джорджо Киелини, които ми предложиха фланелката с номер 1 и капитанската лента. Аз обаче съм тук, за да допринеса както винаги, а не да взимам нещо от някого. Титулярният вратар трябва да е с първи номер, а Джорджо, който ми е брат, трябва да е капитан”, допълни легендата при представянето си пред медиите. В същото време стана ясно, че тежко разочарование цари в лагера на “Аякс” от отношението на “Ювентус” по трансфера на защитника Матайс де Лихт. Холандците са заковали цена от 75 млн. на футболиста си, докато \"бианконерите\" се надяват да смъкнат 10 млн. от нея. Те се позовават на силната си карта, че имат споразумение с футболиста за заплатата му, а и че неговото желание е да отиде в Торино. В “Аякс” обаче не искат по подобен начин да им бъдат извивани ръцете и са заплашили, че ще отворят преговорите с другите два клуба, които са предложили исканата от клуба сума за 19-годишния Де Лихт. Това са “Пари Сен Жермен” и “Барселона”. Така от “Юве” имат краен срок да предложат исканата сума в слeдващите няколко дни, иначе могат да се простят с надеждите си да подпишат с холандския национал.", "date": "2019.07.05", "title": "Буфон ще се пенсионира рамо до рамо с Роналдо"}
{"url": "https://www.monitor.bg:443/bg/a/view/rajna-si-podari-pochivka-na-maldivite-169749", "text": "Попфолк певицата Райна се отдаде на заслужена почивка, като пое на екзотична екскурзия. Изпълнителката на „Размазаният грим“ е популярна с любовта си към пътешествията, като само в последните години акостира на няколко пъти в Куба, Сицилия, Швейцария, остров Санторини, Дубай и т.н. Този път певицата от Сандански е избрала за своя дестинация Малдивите. Там тя отиде в компанията на своята половинка - ММА боеца Валери Тюлеков. Двамата разкриха връзката си чрез общи снимки в социалните мрежи миналата есен, като се предполага, че искрата помежду им е пламнала малко преди това. Тюлеков е с 10 години по-млад от изгората си, като двамата делят и едно хоби – тренировките във фитнеса.", "date": "2019.07.05", "title": "Райна си подари почивка на Малдивите"}
{"url": "https://www.monitor.bg:443/bg/a/view/ljatno-nastroenie-i-ekzotika-s-tropical-mango-na-refan-169750", "text": "Тропическото настроение е запазена марка на лятото – актуални са всякакви вкусове и аромати, които внасят свежест и екзотика в ежедневието. Ето защо особено подходяща за сезона е козметичната серия на REFAN Tropical Mango, която със завладяващия си аромат на манго пренася въображението в друга реалност и носи удоволствие за сетивата. Съществуващите в колекцията на REFAN шампоан-душ гел и крем за тяло Tropical Mango вече се радват на много почитатели, затова иноваторите на козметичния бранд добавиха към тях и  крем за ръце, пилинг сапун-гъба, боди спрей и безалкохолен парфюм, за да се допълни и обогати възможността за наслада от свежото ухание на любимото манго при употребата на различните продукти.  Кремовете от колекцията са с лека текстура, която бързо се абсорбира от кожата, без да оставя мазни следи и това е много добре за горещите дни. Те хидратират и омекотяват кожата на ръцете и тялото, подобряват нейната еластичност. Спреят за тяло и безалкохолният парфюм приятно и дълготрайно парфюмират, като създават екзотична атмосфера и настроение, което ги прави чудесен избор за летен аромат. Пилинг сапун-гъбата с нейната мека пяна е подходяща за ежедневна употреба и е за всеки тип кожа. Към колекцията Tropical Mango спада и парфюмна свещ в кутия със същото ухание – за моменти на ароматна терапия, романтика и релакс. Новата линия на REFAN Tropical Mango се грижи за кожата нежно и ефикасно, пренася в света на тропиците с яркия си аромат и създава лятно настроение на безгрижие и радост.", "date": "2019.07.05", "title": "Лятно настроение и екзотика с Tropical Mango на REFAN"}
{"url": "https://www.monitor.bg:443/bg/a/view/chast-ot-avtobusnite-prevozi-otpadat-ot-tol-sistemata-169737", "text": "Автобусните превози по редовни линии няма да бъдат таксувани от новата тол система и няма и да заплащат винетки. Обсъжда се пътни такси да заплащат само служебните (возещи служители и ученици) и случайни превози (организирани екскурзии), стана ясно от предложените нови тарифи на превозвачите от регионалното министерство. Най-замърсяващите тежки камиони да плащат по 39 ст. на изминат километър по втори клас пътища. Колкото по-висока е Евро категорията на тировете толкова по-малко ще струва да се движат по пътищата ни, е дискутирано днес на първото заседание на Обществения консултативен съвет по въвеждане на тол системата в МРРБ. Според тарифирането цените ще се определят по няколко компонента. На първо място според тонажа на  превозно средство (три категории + автобуси), въвеждат се четири категории спрямо екологичния компонент, както и три категории спрямо класа републикански път (магистрали, първи и втори клас пътища), обяви зам.-регионалният министър Николай Нанков. Посочените тарифи не са окончателни и ще бъдат дискутирани и на следващи заседания. Браншът се обяви таксувани да бъдат само малка част от втори клас пътищата, където се движи транзитен трафик, а трети клас изобщо да не попада под обхвата на тол системата, коментира предложенията изпълнителният директор на Съюза на международните превозвачи Йордан Арабаджиев. Окончателното определяне на тарифи и обхват ще стане ясно едва след провеждането на тестове на терен след 16 август с реално изминати километри, обяви Нанков. Тогава камиони и автобуси на бранша, оборудвани с бордови и GPS устройства, ще подават директно до Агенция „Пътна инфраструктура“ информация за изминатото от тях разстояние. За първата година след въвеждането на новото таксуване по пътищата от регионалното министерство очакват приходи между 550 и 600 млн. лева.", "date": "2019.07.05", "title": "Част от автобусните превози отпадат от тол системата"}
{"url": "https://www.monitor.bg:443/bg/a/view/nov-v-barsa-sbydna-mechtata-si-da-igrae-s-mesi-169751", "text": "Новото попълнение на “Барселона” Френки де Йонг пристигна в каталунската столица. Халфът, за когото испанският шампион ще плати 75 милиона евро плюс евентуални още 11 милиона под формата на бонуси, ще премине медицински прегледи, а тази вечер трябва да бъде представен и пред феновете на \"Камп Ноу\". 22-годишният халф сподели, че за него е сбъдната мечта да играе за “Барселона”, а идолът му във футбола е Лионел Меси, който вече ще бъде негов съотборник. \"Много съм щастлив, че най-накрая съм тук. Като дете мечтаех да играя за “Барса”, а сега съм тук, което е страхотно. Чакам с нетърпение да стъпя на терена на \"Камп Ноу\" за първи път. Харесвам стила на игра на отбора. Философията на “Барса” и “Аякс” е много подобна. Наистина е специално да си съотборник с играч, който е твой идол“, допълни Де Йонг. В същото време ръководството на „Барселона“ е взело решение да се раздели със Самюел Юмтити през летния трансферен прозорец. Това ще се се случи, ако каталунският клуб получи 60 милиона евро за французина. Такава е цената, която от \"Камп Ноу\" са поставили на 25-годишния централен защитник, изиграл едва 14 мача във всички турнири през миналия сезона. „Барселона“ вече похарчи над 100 милиона евро за нови попълнения, а тепърва ще бъде финализиран мащабният трансфер на Антоан Гризман. Освен това все още се говори, че каталунците могат да си върнат Неймар. Поради тази причина клубът е решил да продава играчите, които не са неизменна част от състава на Ернесто Валверде. Това се случи вече с Яспер Силесен, Андре Гомеш, Пако Алкасер и Денис Суарес. Твърди се, че „Арсенал“ и „Манчестър Юнайтед“ проявяват интерес към Юмтити. За \"Червените дяволи\" той обаче е по-скоро резервен вариант, ако трансферът на Хари Магуайър пропадне. Големият проблем на \"артилеристите\" пък си остава ниският бюджет за трансфери, който според английските медии е едва 45 милиона паунда.", "date": "2019.07.05", "title": "Нов в \"Барса\" сбъдна мечтата си да играе с Меси"}
{"url": "https://www.monitor.bg:443/bg/a/view/scenaristki-obviniha-idris-elba-v-plagiatstvo-i-seksizym-169744", "text": "Сценаристките Сара Хенли и Тори Алън-Мартин обвиниха холивудския ас Идрис Елба в плагиатство и сексизъм. В причина за това се превърна театралната постановка Tree (в букв. превод „Дърво“), по която тримата работили заедно. Според блог публикация на сценаристките, те са били неправомерно изгонени от проекта малко преди окончателното му качване на сцената, като не са съвестно цитирани сред авторите му. Нещо повече, Хенли и Алън-Мартин настояват, че идеята за сюжета на Tree е именно тяхна. \"Когато бе обявено, че постановката ще бъде сред хедлайнерите на международния фестивал в Манчестър през месец октомври 2018 г., получихме куп поздравителни съобщения от приятели и колеги. Това беше първият сигнал, че сме избутани от проекта от далеч по влиятелни хора в театъра“, гласи част от въведението на публикацията им. В нея те разказват, че малко след като записват заедно албума Mi Mandela в Африка, Елба и Алън-Мартин започват да мислят за идея за пиесата. По думите на сценаристките, актьорът отправил молба към колежката си именно тя да се захване с избистрянето на сюжетна нишка. Двете са категорични, че въпреки че тяхната история е претърпяла известни промени, в основата си Tree представя именно тяхната визия за постановката. отбелязват още Хенли и Алън-Мартин, като апелират всеки да подкрепи организацията Burn Bright, бореща се за полово равноправие в театралната сфера. Само два дни след появяването на публикацията им, Идрис Елба също отговори в своя акаунт в Туитър. Звездата от „Тор“ отрича категорично твърденията, че идеята за сюжета на Tree е на Алън-Мартин, като дори пояснява, че е черпил вдъхновение за нея от участието си в биографичния филм за Нелсън Мандела - „Мандела: Дългият път към свободата“, както и от работата си върху музикалния албум Mi Mandela. По думите му, сценаристките сами са пожелали да си тръгнат от проекта, след като той и режисьорът Куаме Куай-Армах решили да поемат по друга творческа посока. „Обосноваха решението си и ние уважихме техния избор“, поясни още актьорът.", "date": "2019.07.05", "title": "Сценаристки обвиниха Идрис Елба в плагиатство и сексизъм"}
{"url": "https://www.monitor.bg:443/bg/a/view/sedmichen-monitoring-1-5-uli-169740", "text": "Проблемът с пустеещите плажове е на път да бъде решен – инспектиращите министри и придружаващите ги експерти и журналисти, които им правят вятър колко много работят, създават усещане за масовост. Пък ако си носят и сгъваеми столчета на плажа, още по-добре. От край време се знае, че който много лае – не хапе. И обратното. С това правя плавен преход и към другата водеща тема от седмицата. Не знам на колко от кучетата с наднормено тегло ще им надянат по принуда намордници, но за агресивните бабички в градския транспорт тази мярка е крайно необходима, особено в учебно и работно време.   Ретроградният Меркурий разваля цял месец колата, предупредиха астролози. Мамка му и Меркурий. Така под прикритие освен колата ми пре*ба и керамичния плот, фурната, бойлера. Сега се чудя да врътна ли една пералня, или да чакам до 1 август. Главсекът на МВР Ивайло Иванов последва примера на данъчните, които тропаха хоро в село Марково, за да спипат хореограф, който не издава касови бележки за репетициите. След грандиозния резултат от операция „Хоро“ главният секретар на МВР самоинициира операция „Храстче“ и нагледа патрулките по морето. Тайната операция надлежно беше разгласена в средствата за масова информация. Оттам и на народонаселението, което се кани да летува, и на униформените служители, които се крият на сянка и дебнат за нарушители, им стана ясно - да се озъртат за главни секретари под прикритие. В нашия случай Иванов бил по дънки и тениска, а също и с черни очила, за да не го разпознаят. Трябваше да си сложи и сламена шапка за още по-добра дегизировка. Мястото на такива новини е точно в хумористичния обзор на седмицата за съжаление. Петъчната сага с пияния на талпа шеф на 6-о РПУ продължава и днес. Оказа се, че огласяването на случая толкова го разстроило, че излязъл в болнични. И то баш в момент, в който министър-председателят скастри докторите, че издават болнични на кило, и разпореди проверки. Махмурлукът ще да е тежък, щом и до болнични се е стигнало. Цветни аксесоари ще придават домашен уют на купетата. „БДЖ обновява интериора на спалните вагони“, гърмят и трещят вестниците. От публикациите става ясно, че обновяването ще е частично. Който се дореди до въпросния единичен цветен вагон, да свирка. На другите пътници от железниците ще предоставят по чифт розови очила. Двама французи на незабравимо пътуване в български влак. Качват се в цветния вагон, кефят се. Насреща им един унил дядо, увесил нос, на шаренко не се радва. Бръкнал е в джоба си и държи здраво остатъка от пенсията. Настава нощ. Французойката става палава: За какво лае гладно куче? Рязко огладнявам всеки път, когато чуя този въпрос. Преди години един митнически шеф ми посвети собственоръчно написана басня с такова заглавие. В интерес на истината го уволниха преди още да изръмжа в знак на несъгласие, че невинно котенце като мен е оприличено на куче. То и шефът на въпросния митничар имаше същото мнение за мен. Отивам на рутинно събитие, той ме забелязва в навалицата от журналисти и стреснато реагира: „Ау, ето я кучката от КЕШ!“ Всички така си ме знаеха. Мнозина се опитаха да ми сложат намордник, защото съм агресивна, зъбя се, ръмжа и лая стръвно, хапя лошо и без предупреждение. В сряда осъзнах колко лесно е било да ме обезвредят. Трябвало е само да поставят условието за килограмите. Така ща, не ща, щях да си ходя неизменно с намордник. И при братчедите по кучешка линия тъй. Само искам да видя проверяващите – в едната ръка с кочан за глоби, в другата – кантарче. Щото външният вид понякога лъже. От козината ще да е. Всеки знае, че дребните породи кучета са най-люти, също като комарите. Проблемът с намордниците при тях обаче е тежък. Може да се наложи собствениците да им приспособят нещо – например тапа от шампанско с ластиче. А с намордниците за плоски муцунки на мопсове и френски булдози как стоят нещата? Май намирисва на дискриминация. Катаджия спира автомобил за проверка. Аптечка, пожарогасител, колан, редовни документи – няма за какво да се хване. Почесва се той по главата и се подсеща: Снимки на празни български плажове наводниха социалните мрежи. Къде са сега реставраторите на миналото, които бичат подписки за учебниците? Да им покажа ретро картички, не за друго. Не се бутайте, моля! На плажа, както и в историята, има място за всеки. Хубавото на пустеещите плажове е, че никой не ти занича от съседния чадър целулита. Лежим си на плажа, аз екипирана с буркини, мъжът ми извадил на показ добре гледано шкембе. Покрай нас минава шеметна блондинка, рекламно лице на „Сезонът на дините“. А оня мръсник, моят, седи, забол нос във вестника, и не я поглежда. То бива лицемерие, ама ще му дам да се разбере! Дивото къмпингуване е боклучава работа, обобщава (не точно с тези думи) екоминистърът. Нено Димов цитира изказвания на кметове, които се оплакват, че къмпингарите оставят камари боклуци след себе си, без да ги е грижа къде ще са другото лято. Не е проблем само, че дивите къмпингари мърсят и не чистят след себе си. Проблем е, че другите летовници не протестират. Защото не осъзнават, че чуждия боклук после им го таксуват на тях. Подсъдимият олигарх Николай Банев се жалва от общата тоалетна в арестантската си килия, мухъл, хлебарки и дървеници. Сред оплакванията му фигурира и това, че съкилийниците му твърде дълго се заседяват в тоалетната. Пак да се благодари, че не са му турили бариера пред кенефа – да плаща 8 лева всеки път, когато му се приходи по нужда. Такава бариера обаче има за пореден път тази година в курорта на Баневи Русалка. През 2010 г. собствениците отнесоха глоба за бариерата, курдисана на общински път. Повторното й поставяне показва колко им дреме за финансовите санкции. А на хората защо да им дреме за несгодите на Баневи? Олигархът по голяма нужда може и да не отговаря. Петъчен лай по темата за каишките и намордниците. Депутати се жалят, че са останали недоразбрани. Промените в Закона за ветеринарномедицинската дейност не само не затормозявали кучешките собственици, но и ги облекчавали. Особено облагодетелствани са кифлите с джобните кученца, еквивалент на пачката банкноти, която прозира от джоба на ризите на тузарите. От такова обяснение мен лично ме сърбят пръстите да напиша жалба за тази очевидна дискриминация, ама като нямам куче... ще се въздържа. Съвет към законотворците – защо направо не въведат за още по-лесно две официални породи кучета – агресивни и неагресивни. Така ще си спестят и обясненията, и недоразуменията.", "date": "2019.07.05", "title": "Седмичен мониtоринг (1 – 5 юли)"}
{"url": "https://www.monitor.bg:443/bg/a/view/27-godishna-sys-sindrom-na-izchezvashtija-bliznak-rodi-momichence-169741", "text": "27-годишна жена от Пловдивска област роди в УМБАЛ-Пловдив здраво момиченце, след като по време на бременността й бе диагностицина с фетална резорбция, позната още като Синдром на изчезващия близнак.  Д-р Семра Халил от Отделението по Акушерство и гинекология “хвана” бебето, което дойде на бял свят с тегло 3240 гр. и ръст 50 см. “Следих бременността на пациентката, която започна като двуплодна и до 8-ата седмица протичаше така - ясно се чуваха тоновете на двата плода. След това обаче единият изчезна, а другият продължи да се развива”, разказа тя.   След влизането в болницата на майката е направено секцио, защото страда от вродено бъбречно заболяване и през 2016 г. й е направена урологична операция. Семейството има и друго дете - момченце, родено нормално. Днес те нарекоха момиченцето си Ванеса. Д-р Халил посочи, че не е напълно ясно, какво пpичинявa изчeзвaнeтo нa eдиния близнaĸ по време на бременността. Често се cлyчвa пpи мaйĸи зaчeнaли нaд 30 гoдини, защото в тoчнo тaзи възрастова гpyпa забременяват с близнаци повече от останалите. Paзглeждaйĸи нeщaтa oт биoлoгичнa глeднa тoчĸa, cиндpoмът зacягa пpeдимнo eднoяйчнитe, пoнeжe тe дeлят oбщa плaцeнтa и пocтoяннo ca в бopбa зa нaдмoщиe. Около 20 – 30 % от бременните жени се сблъскват с диагнозата фетална резорбция, позната още като Синдром на изчезващия близнак, или иначе казано, преждевременната смърт на единия плод при многоплодна бременност. В резултат на това мъртвият ембрион в утробата бива частично или изцяло „погълнат” от живия, от плацентата или от организма на майката.        ", "date": "2019.07.05", "title": "27-годишна със Синдром на изчезващия близнак роди момиченце "}
{"url": "https://www.monitor.bg:443/bg/a/view/tehnologija-pozvoljava-na-paralizirani-da-izpolzvat-rycete-si-169753", "text": "Тринадесет парализирани отново използваха ръцете си за някои дейности благодарение на технология за трансфер на нерви, която може да се добави към използваната вече технология за трансфер на сухожилия, предаде Франс прес.  \"Получените резултати навеждат на мисълта, че трансферът на нерви може да доведе до същите функционални подобрения, както при трансфера на сухожилия\", заявиха авторите на австралийското изследване. Хирургичните разрези са по-малки, а обездвижването след операцията - по-кратко. Изследването обхванало 16 души на средна възраст 27 години. Преди по-малко от 18 месеца всички те получили увреждане на гръбначния мозък, което довело до парализа. В повечето случаи причината била автомобилна катастрофа или нараняване при спортуване. Операцията се изразила в отнемане на нерви, свързани с все още функциониращ мускул край мястото на нараняването, и свързването им с нерви на парализирания мускул. Целта била да се реанимират парализираните мускули. Екипът прибягнал до 59 трансфера на нерви. Освен трансфер на нерви, у десетима пациенти бил извършен и трансфер на сухожилия. Две години по-късно 13 пациенти можели да протегнат ръце, да разтворят дланите си, да държат с ръце предмети, за да се хранят и да мият зъбите си. Четири трансфера на нерви у трима пациенти били неуспешни. Учените отбелязват, че са нужни допълнителни изследвания с повече участници, за да се установи за кои пациенти е най-голяма вероятността технологията да е успешна. Резултатите от изследването са публикувани в сп. \"Лансет\".", "date": "2019.07.05", "title": "Технология позволява на парализирани да използват ръцете си"}
{"url": "https://www.monitor.bg:443/bg/a/view/vladika-vodi-deca-siraci-na-aton-169734", "text": "12 деца на възраст от 12 до 18 години от двата дома при центъра за настаняване от семеен тип в Казанлък тази есен ще посетят Атон, съобщи старозагорският митрополит Киприан при среща с малчуганите по повод на дарени от местен бизнес компютри за малчуганите. От няколко месеца хлапетата редовно се срещат насърчават да изучават  с предстоятелите на двата казанлъшки храма, които ги насърчават в изучаването на Светото писание , това е станало след разговор между владиката и кмета на Града на розите Галина Стоянова. Роденият с мирското име Огнян бъдещ владика прекарва началните си години в дом за сираци преди да бъде осиновен от казанлъчанката Добринка Казанжиева , за  която полага и сега синовни грижи  припомнят местните хора. В официалната биография на владиката е записано, че е родом от Казанлък, но истината е , че се е родил в село Широка лъка, изоставен бил от биологичните си родители с близначката си и по-големият им брат Пламен. Осиновен е на 9 години, до тогава е бил в дома за сираци в димитровградското  село Скобелево. Малко преди 24 май митрополитът заведе на 3-дневна религиозна екскурзия в Атон 12 деца от дома „Теофано Попова“ – Стара Загора.", "date": "2019.07.05", "title": "Владика води деца сираци на Атон"}
{"url": "https://www.monitor.bg:443/bg/a/view/prodadoha-tutankamon-za-4-7-miliona-paunda-169742", "text": "Бюст на Тутанкамон бе продаден за близо 5 милиона лири стерлинги на търг в Лондон, въпреки гневната реакция на Египет, чиито власти смятат, че творбата е открадната и настояха за анулиране на търга, съобщи АФП. Високият 28,5 см бюст, изработен от кафяв кварц, е на над 3000 години. Той бе продаден за повече от 4,7 милиона лири (5,3 милиона евро) от аукционната къща \"Кристис\". Името на купувача е неизвестно. Информацията за продажбата предизвика гняв в Египет, който напразно настоя \"Кристис\" да отмени търга. Ведомството към министерството на културата, отговарящо за антиките, каза, че ще организира специална среща в началото на другата седмица. \"Египетското правителство ще вземе всички необходими мерки да си върне египетските антики, изнесени незаконно от Египет\", каза то в комюнике.", "date": "2019.07.05", "title": "Продадоха Тутанкамон за 4,7 милиона паунда"}
{"url": "https://www.monitor.bg:443/bg/a/view/nikola-sarkozi-porasna-nad-karla-bruni-169739", "text": "Сп. \"Пари мач\" се защити от обвиненията, че е ретуширало снимка на корицата си, на която бившият френски президент Никола Саркози е по-висок от съпругата си Карли Бруни, съобщиха Франс прес и ДПА. \"Снимката не е ретуширана, за да може Никола Саркози да изглежда по-висок от Карла Бруни на корицата на \"Пари мач\" тази седмица\", се казва в качено в интернет комюнике на списанието. Снимката предизвика забавни и подигравателни коментари в социалните мрежи. \"Някои сметнаха за учудващо да видят, че Никола Саркози е по-висок от Карла Бруни\", се допълва в комюникето. \"Пари мач\" поясни, че по време на фотосеанса в края на месец юни двойката е била заснета на различни места в дома й в Париж, включително на външни стълби. На избраната за корицата снимка Саркози е застанал едно стъпало по-високо в сравнение със съпругата си, уточнява списанието. Бившият френски президент неотдавна публикува биографична книга, озаглавена \"Страсти\". В нея той описва политическата си кариера и личния си живот, по-специално срещата си с Карла Бруни. Никола Саркози отбелязва, че за него тази среща е най-важната в живота му.", "date": "2019.07.05", "title": "Никола Саркози порасна над Карла Бруни"}
{"url": "https://www.monitor.bg:443/bg/a/view/razkospiriraha-banksi-169738", "text": "Кадри, на които може да е заснет стрийт художникът Банкси, бяха открити в архива на британската телевизия Ай Ти Ви, съобщиха британски медии. Видеоматериалът е открит от репортера на Ай Ти Ви Робърт Мърфи в рамките на изследване, посветено на Банкси, чиято самоличност е неизвестна. Репортерът не е съвсем сигурен, че на видеото се вижда Банкси. Но по думите на Мърфи, заснетият мъж е зает с подготовката на изложбата, която се състояла преди 16 години и прославила художника. Двеминутният материал от 2003 г. включва интервю с неназован художник с бейзболна шапка на главата. Долната част на лицето му е покрита с тъмен плат, но очите, челото и косата му се виждат отчетливо. \"Маскиран съм, защото всъщност не може да си графити художник и след това да огласиш самоличността си\", казва художникът. Интервюто с предполагаемия крал на стрийт арт-а в това видео е с времетраене 35 секунди. На кадрите се вижда как художникът, който носи суичър с качулка, работи над две картини. В единия случай използва шаблон, за да създаде изображение на насекомо до портрет на мъж в профил, а в другия рисува изображение на дете, което посредством кубчета създава фразата \"Kill More\" (Убивай повече). Смята се, че двете картини са на Банкси. Видеото е заснето преди откриването на първата изложба на Банкси в лондонския Ист енд през 2003 г.", "date": "2019.07.05", "title": "Разконспирираха Банкси"}
{"url": "https://www.monitor.bg:443/bg/a/view/sofija-loren-se-vryshta-na-kinoekrana-sled-10-godishna-pauza-169733", "text": "Италианската кинолегенда София Лорен застава отново пред филмовата камера, близо 10 години след последната си поява на голям екран. В причина за това се превърна заглавието „Животът преди нас“, което е режисирано от нейния син Едоардо Понти. Лентата ще позиционира 84-годишната актриса в инвалидна количка, а героинята й ще се грижи за децата на секс труженички. Снимките към продукцията се провеждат в италианския град Бари, където редица ентусиасти се спуснаха към сета, за да видят отблизо звездата. От появилите се онлайн кадри Лорен се вижда, седнала в инвалидната количка, облечена в лятна рокля и загърната с яркочервен шал. Последният филм, в който Лорен се включи, бе „Къщата ми е пълна с огледала“ от 2010 г.", "date": "2019.07.05", "title": "София Лорен се връща на киноекрана след 10-годишна пауза"}
{"url": "https://www.monitor.bg:443/bg/a/view/zapochva-novo-prebrojavane-na-domashnite-praseta-v-rusensko-169724", "text": "От следващата седмица започва ново преброяване на домашните прасета в Русенско, съобщи директорът на Областната дирекция по безопасност на храните д-р Георги Дяков на състоялото се днес в Русе заседание на междуведомствената епизоотична комисия. През август вече трябва да е ясно колко свине се отглеждат в стопанствата тип „заден двор“. Заради опасността от поява и разпространение на болестта африканска чума по свинете такова преброяване бе извършено и през миналата година. Тогава в 509 стопанства са били отглеждани 919 прасета, като 226 са били в община Бяла, а 250 - в община Ценово. В Русенска област досега няма регистриран случай на опасната болест, въпреки че граничи с румънския окръг Гюргево, където още през септември м.г. се появи първото огнище. Вземат се проби и от дивите прасета, които са убити при пътно-транспортни произшествия. Очакват се резултатите от две такива проби. Специалистите апелират стопаните да регистрират прасетата си и да спазват всички препоръчани от ветеринарните власти мерки – да не дават на свинете остатъци от домашната кухня, да не ги хранят с пресни треви и зърно, остатъците след клането да се загробват, да не се разменя оборудване за приготвяне на фураж и други. Задължително трябва да поддържат връзка с ветеринарен лекар и да го уведомяват, ако са забелязали у животното тревожни симптоми. В Русенска област е съсредоточена една трета от промишленото свиневъдство у нас. Тук се намират три големи свинекомплекса, в които се отглеждат около 85 000 животни. До момента в България са установени две огнища на африканска чума при домашни свине. Второто бе потвърдено преди дни.", "date": "2019.07.05", "title": "Започва ново преброяване на  домашните прасета в Русенско"}
{"url": "https://www.monitor.bg:443/bg/a/view/mylnija-tresna-vyrhu-kyshta-v-pokrovnik-izgorja-pokriva-i-pokyshtnina-169732", "text": "  Семейство Кавлакови от близкото до Благоевград село Покровник късно снощи едва не загинаха, след като мълния удари къщата им. Разразилата се в малките часове на новия ден поредна гръмотевична буря дълго ще бъде помнена от семейството. Светкавицата тресна върху  къщата и унищожи целия покрив, барбекюто в двора и доста покъщнина.    За късмет семейство Кавлакови са се отървали само с уплаха, няма пострадали  при инцидента. Те току-що си били легнали, когато светкавицата поразила дома им. Отзовалите се бързо два екипа на пожарната. ачестилите гръмотевични бури създават проблеми и за потребителите на интернет. Кабелните доставчици на нет по въздуха аварират при по-силна мълния и стотици остават с часове, а понякога и с дни без интернет.", "date": "2019.07.05", "title": "Мълния тресна къща в Покровник, изгоря покрива и покъщнина"}
{"url": "https://www.monitor.bg:443/bg/a/view/njama-ot-kogo-da-pocherpim-opit-za-mashinnoto-glasuvane-169725", "text": "Всички европейски държави са се отказали от машинното гласиване – Германия, Холандия и Ирландия и няма от кого да почерпим опит. Това заяви вицепремиерът Томислав Дончев в отговор на БСП, че не са доволни от нивото на машиннотo гласуване. Според него последното машинно гласуване минало безконфликтно и допълни, че ЦИК получава цялото съдействие от органите на изпълнителната власт. По думите му не е било лесно, защото всеки път с машините се случва едно и също.  Те са се наемали непостредтсено преди изборите, от което следва , че времето, в което те трябва да бъдат проверени е ограничено. Той поясни, че освен да гарантира резултата, важно е дали машина не подава данни. Дончев го определи като \"зловещ риск\" и обясни, че, ако предава данни - някой може да ги чете. Той увери, че всяка машина се проверява.  \"България трябва да реши какво иска и когато сме сигурни във финалното решение, че искаме да сме единствената европейска държава с машинно гласуване - да ги купим или по добре да ги произвдем\", заяви вицепремиерът. На въпрос дали за местния вот ще бъде спазена договорката машините да бъдат 6000, Дончев отговори, че много компания с удоволствие, срещу заплащане, биха предоставили тазя услуга. Но ще бъде много по- скъпа за местния вот, защото са най- сложни избори, а и са удвоени машините, обясни той. От думите му стана ясно, че на конгреса на ГЕРБ в неделя освен отстраняването на Цветанов и Бъчварова ще има и промени в устава, които ще бъда да намалят зам,. -председателите на 2ма и създаване на комисия по етика, която ще следи за поводението на членовете, помощен орган към изпълнителната комисия. \"Няма да поема предизборния щаб\" ,отсече той, като обясни, че това не може да стане, зареди несъвместимост във функциите, които изпълнява сега. Томислав Дончев определи изказването на БСП за Борисов като \"след изборна абстиненция\". Изказването на социалистите бе във връзка с изявлението на Станишев, че Борисов вече не е политик, а е държавник.  \"В крайна сметка кой е успешен или провален политик го решават хората на избори, както го показа на последните\", завърши Дончев.", "date": "2019.07.05", "title": "Няма от кого да почерпим опит за машинното гласуване"}
{"url": "https://www.monitor.bg:443/bg/a/view/zaglushili-var-signala-na-kopa-amerika-169735", "text": "Победата на Бразилия с 2:0 над Аржентина на полуфиналите на Копа Америка предизвика скандал, след като съдията Роди Самбрано не даде две дузпи за „гаучосите“ и дори не прегледа ситуациите с помощта на ВАР. Аржентински футболен блог твърди, че видео асистентът Леондан Гонсалес и при двете ситуации е поискал от еквадорския рефер да погледне записи с положенията. Гонсалес е потвърдил това пред съдийския наблюдател на мача и подчертал, че съветите му са били игнорирани от Самбрано. Изданието „Глобо Еспорте“ твърди, че комуникацията между ВАР и съдията е била нарушена. Причината за това е апаратурата, използвана от охраната на бразилския президент Жаир Болсонаро, който присъства на голямото футболно дерби на Южна Америка. Системите за сигурност са заглушили честота на сигнала, използван от съдиите и ВАР. Информацията на „Глобо Еспорте“ е потвърдена от южноамериканската футболна конфедерация КОНМЕБОЛ, но с уточнението, че проблемът е бил коригиран преди самото начало на мача. Това обяснение не е удовлетворило Аржентинската футболна федерация (АФА), която е поискала записи от радиовръзката между Роди Самбрано и ВАР.", "date": "2019.07.05", "title": "Скандал! Заглушили ВАР сигнала на Копа Америка"}
{"url": "https://www.monitor.bg:443/bg/a/view/toto-pechalbi-tiraj-53-169723", "text": "“6 от 49”: Числа - 10, 19, 37, 39, 47, 49. Печалби: 6 – няма, 5 – 11 по 2019,90 лв., 4 – 295 по 75,30 лв., 3 – 6081 по 5,10 лв. ДЖАКПОТ: 2 819 422,78 лв.  Числа - 1, 7, 15, 37, 39, 40. Печалби: 6 – няма, 5 – 5 по 1660,00 лв., 4 – 161 по 51,60 лв., 3 – 2975 по 4,00 лв. ДЖАКПОТ: 314 228,43 лв.  I теглене: 14, 17, 23, 24, 35. Печалби: 5 – 1 по 18 479,40 лв., 4 – 146 по 146,00 лв., 3 – 5418 по 5,80 лв. II теглене: 12, 14, 18, 22, 31. Печалби: 5 – 1 по 18 479,40 лв., 4 – 167 по 127,70 лв., 3 – 5026 по 6,20 лв.  Числа - 6, 7, 14, 34, 43; Зодия 5 – Лъв. Печалби: 5+1 – няма, 5 – няма, 4+1 – няма, 4 – 3 по 500,00 лв., 3+1 – 15 по 100,00 лв., 3 – 188 по 10,00 лв., 2+1 – 266 по 5,00 лв., 1+1 – 1260 по 1,50 лв., 2 – 2508 по 0,80 лв., 0+1 – 1762 по 1,00 лв. ДЖАКПОТ: 3 000 000,00 лв.  Позиция - 1, 5, 8; Цифра – 0, 2, 3. Печалби: 3 – 8 по 2797,70 лв., 2 – 1562 по 14,30 лв. ДЖАКПОТ – няма.  Година 31, месец 05, дата 02, ден 7. Печалби: I група – няма, II група – няма, III група – няма, IV група – 2 по 100,90 лв., V група – 3 по 67,30 лв., VI група – 7 по 23,10 лв., VII група – 5 по 40,40 лв., VIII група – 7 по 23,10 лв., IX група – 36 по 6,70 лв., X група – 77 по 3,70 лв., XI група – 59 по 5,50 лв., XII група – 170 по 2,40 лв., XIII група – 415 по 2,00 лв., XIV група – 1304 по 1,10 лв., XV група – 1953 по 1,20 лв. ДЖАКПОТ: 5387,73 лв.", "date": "2019.07.05", "title": "Тото печалби, тираж № 53"}
{"url": "https://www.monitor.bg:443/bg/a/view/mladite-v-polsha-njama-da-plashtat-danyci-169736", "text": "Долната камара на полския парламент одобри законопроект за освобождаване от данък върху доходите на младежите под 26-годишна възраст, предаде АФП. Внесен от управляващите консерватори, законопроектът бе подкрепен от 419 депутати в Сейма, четирима гласуваха против и нито един въздържал се. Съгласно текста възнагражденията на лицата под 26 години, ако не надвишават 85 500 злоти бруто (20 000 евро) годишно, няма да бъдат облагани с данък, който в Полша е 18%. Мярката, която трябва да бъде одобрена от Сената и подписана от президента, се очаква да влезе в сила от 1 август. Според вносителите на законопроекта, тя може да засегне над два милиона души. Това е едно от обещанията, направени в началото на годината от партия \"Право и справедливост\", с оглед евроизборите през май и парламентарните избори през есента.", "date": "2019.07.05", "title": "Младите в Полша няма да плащат данъци"}
{"url": "https://www.monitor.bg:443/bg/a/view/kobrata-zashtiti-pravata-si-v-us-universitet-169726", "text": "Профибоксьорът ни Кубрат Пулев бе специален гост на един от най-престижните университети на планетата - University of Nevada las Vegas. Поводът за посещението на Кобрата бе дискусия под надслов “Да защитим правата си”. В основата на публичната среща отвъд океана бе поставена темата с жените в журналистиката и ситуациите, в които ги поставя професията. Освен Пулев, в дискусията се включиха Каси Сото - журналист от списание “Лас Вегас Ревю”, Миранда Уилсън - журналист от вестник “Лас Вегас Сън”, Мишел Спозито - част от управата на учебното заведение и Джилиан Пинчевски - доктор по криминално право. Участието на българина в дискусията бе част от пътя, който трябва да извърви, за да върне състезателния си лиценз за щата Калифорния. Заседанието, на което ще бъде взето решение по казуса, е насрочено за 22 юли в Лос Анджелис и тогава Пулев ще се изправи за втори път пред Спортната комисия на щата. В момента боксьорът е със спрени права за щата Калифорния заради разразилия се скандал с репортерката Джени Равало-Суши. След участието на Кубрат в дискусията легендарният промоутър и шеф на Top Rank Боб Аръм обяви, че Кобрата е изпълнил всички изисквания и лицензът му трябва съвсем скоро да бъде върнат. „Можем скоро да му уредим мач“, заяви Боб Аръм в интервю за iFL TV.", "date": "2019.07.05", "title": "Кобрата защити правата си в US университет"}
{"url": "https://www.monitor.bg:443/bg/a/view/tigri-razkysaha-naj-opitnija-zveroukrotitel-na-italija-169728", "text": "Четири тигъра разкъсаха вчера в късния следобед един от най-опитните звероукротители на Италия – 62 годишния Еторе Вебер. Жестокият инцидент се развихрил към 18:30 часа под вдигнатия край град Бари купол на известния цирк „Марина Орфеей“. Еторе Вебер правел с зверовете репетиция за предвидения за 20 ч. спектакъл, който бил обявен с примамливото заглавие „Зоо–пътешествие из 5 континента“. Всички билети за шоуто били изкупени изключително от родители с деца, като зрителите - малчугани трябвало да бъдат над 300. Според свидетели на трагичния случай звероукротителят се бил затворил заедно с четирите си тигъра в нарочната клетка. Животните изглеждали както винаги спокойни, но в определен момент от репетицията отказали да изпълняват командите на Еторе Вебер. Той се държал съвсем професионално, не правел резки движения, нито викал силно, а само призовавал зверовете да вършат, това, което били правили много пъти. В един момент обаче един от тигрите полетял към звероукротителя, повалил го на земята и започнал да го ръфа стръвно за раменете. Другите три тигъра не чакали покана и се включили в макабреното угощение до степен да направят укротителя си на пихтия. Притеклите се на помощ служители на цирка успели да изведат бързо животните от клетката, но за съжаление бедният Еторе бил вече предал Богу дух. Сега полицията разследва собствениците на цирка за лоши условия на живот и на транспорт на хищниците. Просто защото според експерти, те можели да посегнат на човека, от когото зависели най-много, само ако са държани дълго гладни или са били малтретирани жестоко.", "date": "2019.07.05", "title": "Тигри разкъсаха най-опитния звероукротител на Италия"}
{"url": "https://www.monitor.bg:443/bg/a/view/bolnicite-v-lovech-kustendil-haskovo-vidin-i-vraca-v-tejko-finansovo-systojanie-169727", "text": "Пет болници са в изключително тежко финансово състояние. Това са многопрофилните областни лечебни заведения в Ловеч, Кюстендил, Хасково, Видин и Враца, съобщи здравният министър Кирил Ананиев по време на изслушването в парламента. Водим разговори с кредиторите, за да не се налагат запори, тъй като в такъв случай работещите там няма да получават заплати. Преговарям и с банки, както и с Аоциацията на банките за рефинансиране на дълговете, за да няма закриване на отделения и сливане на дейности, поясни министър Ананиев. Като в найа-тежко състояние той посочи тези във Враца и Видин. По думите му там няма да се закриват отделения, а ще се оптимизира дейността. Във врачанската многопрофилна болница „Христо Ботев“ са осигурени средства за купуване на ангиограф. Паралелнио с пускането на апаратурата в действие ще бъде възстановено и отделението по кардиология. В многопрофилната болница „Света Петка“ във Видин няма да има запори. Проблем е ограниченият брой на лекарите, каза министър Кирил Ананиев. Като най-невралгични и дефицитни специалности там той посочи анестезиолозите, реаниматорите, хирурзите и специалистите по образна диагностика. Тези отделения също ще бъдат подсилени. Едва 100 раждания е имало от началото на годината към момента във видинската болница, което по думите на министър Ананиев също поставя отделението пред проблема, че не работи на пълен капацитет. Министър Ананиев посочи, че в някои от лечебните заведения в Северозападна България проблемът е свързан с демографската криза и липсата на медицински специалисти. Там има въпроси, които трябва да се решат, и те са свързани и със стандарта на живот на хората. Необходимо е да се изготви цялостен комплекс от мерки, посочи той. По данни на НСИ за 2018 г. общият брой на населението в областите Видин, Враца и Монтана е 377 051 души, което е 5.4 на сто от това на страната. Бебетата са 2955, във възрастовата група до 17 г. са над 60 000 души, до 64-годишна възраст – 217 000, а над 65 години - 98 474 души. В трите области населението в младите възрасти е по-малко от средния показател за страната, допълни министър Ананиев. С непрекъснати здравноосигурителни права са 325 729 души. В трите области работят общо 626 лекари, а общият брой на болниците е 19, отбеляза Ананиев.", "date": "2019.07.05", "title": "Пет болници са в тежко финансово състояние (ОБНОВЕНО)"}
{"url": "https://www.monitor.bg:443/bg/a/view/balada-za-shokolada-birata-olioto-i-dizela-169714", "text": "Онзи ден например прочетох в чуждестранните агенции една прогноза, която сериозно ме уплаши. Светът може да остане без шоколад, кафе и коняк, предупреждават учени и хора от съответните браншове. Знаехте ли вие, че кафето е претенциозно растение, което изисква тропически климат, планински релеф, стабилни температури и много дъжд? А на майката Земя регионите, които са подходящи за отглеждането му, намаляват. Учените даже прогнозират, че до 2080 година кафеените плантации са аут, защото просто няма да е рентабилно тази култура да се отглежда промишлено. Заради климатичните неволи на планетата под угроза са още „бащата на шоколада“ - какаото, както и специфичния сорт грозде, от което се прави конякът. Втасахме я. Та нали кафето, конякът и шоколадовите бонбони са основни оръжия в мъжкия арсенал за обезоръжаване на всяка красива дама. Изразът „Хайде на кафе“ отдавна е равнозначен на „Хайде да излезем на среща“. Някак тъпо е да поканиш момиче на чай, ще изглеждаш като загубеняк или лузър, както му викат сега. Освен ако не си Далай Лама и чаят не е тибетски, но според мен Далай Лама отдавна е приключил с жените. А пък с коняк правят едни такива завъртулени коктейли като „Вивалди“, „Шартрьоз“ и „Крюшон“, които са особено ободрителни през лятото. И могат да завъртят всяка красива главица след втората чаша. Добре поне, че ни остава бирата, но и тя, казват учените, била застрашен вид. Защото масовото й производство изисква тонове бистра питейна водица, а питейната водица в цели континенти като Африка и Австралия е кът. То и у нас, както е тръгнало, водата гони цената на бензина... При такива новини – без кафе, шоколад, коняк и бира, ми иде да запаля „Фиат“-а и да ида някъде накрай света, където климатът е по-подходящ за тези човешки благини. Добре поне, че съм с бензинка, защото онези от Брюксел гласят голяма „Тесла“ за дизела. „Ние твърдо вярваме в дизеловите автомобили, но до 2025 година приключваме с тези машини“, казаха от германския концерн BMW. Някои европейски градове вече забраниха тунджата. Тука министър Нено Димов рече, че България все още няма да забранява вноса на стари нафтови коли, но и за дечурлигата е ясно, че тази работа ще се решава от началниците в ЕС. А у нас около 52% от всички регистрирани автомобили са „печки“. Като знам, че българинът обича колата повече и от жената, не ми се мисли какво ще стане, ако посегнат на колите. Даваш ли, даваш, балканджи Йово, старий си дизелов „Форд“ за скрап? Море, войводо, гледам, че Народното събрание е обявило обществена поръчка за 120 000 литра нафта за почивната си база във Велинград. 252 бона ще плати държавата (ние де, данъкоплатците) за да се топли хотелчето на НС-то. Аз дори не знаех, че някой още се топли на нафта. Мислех си, че тази технология е умряла някъде през 70-те години на миналия век, когато вече си изглеждаше безнадеждно остаряла. То е ясно, че има още хляб в дизела, но това е тема, която внимателно ще следим, защото повече от половината мъжко човечество у нас живо се интересува от въпроса. Иначе „печките“ могат да се карат и с готварско олио. Доказано е, работи, а от ауспуха излиза такъв един пленителен аромат на пържени картофки. Познавам един такъв, който редовно си караше колата с отработено олио. Мекичката му викахме, защото постоянно миришеше на мекици този човек. Той вече не мирише на мекици, стана „еко“ и мина на бензин, но прякора си му остана. Обаче не си е работа, ако всички дизелови автомобили у нас тръгнат с олио. Това ще доведе до чудовищен дефицит на този продукт в бакалиите и до сериозното му поскъпване. Неминуемо ще има и семейни драми. Прати те жената за шише оливия за манджата, а ти вземеш, че го изсипеш в резервоара. А пък и манджа без оливце... пфу, бошлаф работа.", "date": "2019.07.05", "title": "Балада за шоколада, бирата, олиото и дизела "}
{"url": "https://www.monitor.bg:443/bg/a/view/zaradi-chumata-obmisljat-obezshtetenie-za-evtaniziranite-svine-169722", "text": "Мислим за възможен механизъм стопаните на евтанизираните свине да бъдат обезщетени. Това коментира в кулоарите на НС земеделският министър  Десислава Танева,а поводът е  африканската чума по свинете в Плевенско. Тя поясни, че във вторник ще има среща в ДФЗ и там темата ще бъде обсъдена. По думите й до момента евтанизираните животни са 36 домашни от тип \"заден двор\" и добави, че те не са регистрирани, което означава, че не са спазвани мерки за биосигурност. \"Хората, които имат домашни свине в тип заден двор ясно да разберат отговорността, която се носи, особено във високорисковите зони\", допълни Танева. Тя напомни, че в България има над 600 000 свине и добре развито индустриално свиневъдство. \"Не бива по никакъв начин да допускаме съвсем прагматично подобен риск и подобно заболяване, защото това ще се отрази в крайна сметка и на българския консуматор. В момента ние консумираме значителна част от свинското месо, собствено производство\", каза още министърът. Тя поясни, че заразата може да се разпространи дори чрез едно разхождане в гората за гъби, билки или лов и да се разпространи чрез обувките. Именно заради това, за да опазим страната си от епидемията на африканска чума трябва да бъдем изключително стриктни, изпълнявайки превенционни мерки. „Африканската чума по свинете е едно много опасно заболяване, много бързо и лесно разпространяващо се дори и по механичен начин. Лечение за него няма. Ваксина няма. Икономическите загуби са огромни. Единственото положително е, че няма риск и опасност за здравето на хората като такива, но те са преносители на този вирус“, допълни Танева. Тя поясни, че в съседна Румъния има над 1100 огнища и са изклани на 250 000 свине. В понеделник пък е поканила на среща във ведомството областните управители в Северна България, БАБХ, директорите на горските предприятия по темата.", "date": "2019.07.05", "title": "Заради чумата: Обмислят обезщетение за евтанизираните свине"}
{"url": "https://www.monitor.bg:443/bg/a/view/angelkova-ochakva-spad-do-8-na-turistite-po-moreto-169715", "text": "Между 5 и 8 на сто по-малко ще са туристите по Черноморието. Спадът на летовниците през летния туристически сезон ще бъде от 3% до 6%. Това каза министърът на туризма Николина Ангелкова пред журналисти в Народното събрание. Големи наши преки конкуренти и дестинации като Турция, Тунис и Египет имат изключително сериозна политика по отношение на субсидирането и насочването на туристопотока към тях. \"Надяваме се съответно и се борим да запазим нивата от миналата година. Правим всичко възможно да привлечем интереса и към записванията в последния момент към България, посочи Ангелкова. Механизъм за подпомагане на организирания туризъм предстои да бъде финализиран и да се представи за обществено обсъждане, съобщи Ангелкова: \"Идеята е август месец да го представим, за да може големите туроператори, които са водещи в определянето на пазара и туристопотока за всяка една от страните, да го имат предвид и съответно да насочат капацитет, както от чартърни полети, така и от туристи към нашата страна към 2020 г.\" Междувременно депутатите приеха на първо четене промените в Закона за концесиите, свързани с морските плажове. Измененията, предложени от Министерския съвет, бяха одобрени от 116 народни представители, само един гласува „против” и 30 се въздържаха. Промяната цели възлагането на концесиите на морските плажове да се осъществява по закона за устройството на Черноморското крайбрежие (ЗУЧК), а не по Закона за концесиите, както в момента. Концесиите започнаха да се възлагат по Закона за концесиите от 1 януари, но според правителството така процедурата се затруднява и се създава риск голяма част от морските ивици да останат без спасители. Така на практика Министерството на туризма ще движи процедурите по възлагането на плажните концесии – да предлага кои да са концесионерите и да им предоставя необходимите лицензи за дейността. Правителството аргументира възлагането на концесиите по ЗУЧК, а не по Закона за концесиите, с твърдението, че морските плажове са изключителна държавна собственост и към тях има много висок обществен интерес, поради което е необходимо да бъдат уредени в специален закон.", "date": "2019.07.05", "title": "Ангелкова очаква спад до 8% на туристите по морето"}
{"url": "https://www.monitor.bg:443/bg/a/view/na-kamchatka-se-sybudi-vulkanyt-kluchevskoj-169713", "text": "На руския полуостров Камчатка след продължително прекъсване се събуди действащият вулкан Ключевской. Вулканичното изригване започна в нощта срещу петък – в района на кратера беше фиксирана термална аномалия, при която температурата достигна 900 градуса по Целзий. Експерти предупредиха, че в близките дни съществува опасност да се появят разпръснати пепелни струи, които са изключително опасни за авиацията.   На височина от 200 метра над вулкана се издигат т.нар. „вулканически бомби“, а през нощта над кратера може да се наблюдава сияние. Ключевской е действащ вулкан с коническа форма, съставен от много втвърдени пластове  лава и вулканична пепел. Той е с височина от 4850 метра и се характеризира с експлозивни изригвания. Намира се в източната част на Камчатка и е един от най-високите активни вулкани в Евразия. Най-близките селища се намират на 45 км от Ключевской. За последен път изхвърляне на газ и пепел от вулкана на полуострова беше наблюдавано през януари 2018 г. Последното голямо изригване датира от 2015 г.", "date": "2019.07.05", "title": "На Камчатка се събуди вулканът Ключевской "}
{"url": "https://www.monitor.bg:443/bg/a/view/nevijdana-demografska-kriza-trese-italija-169731", "text": "Невиждана поне от 150 години демографска криза или долу-горе откакто съществува обединена Италия тресе държавата – би тревога Националният статистически институт/НСИ/ в Рим. Според авторитетната институция от 2015 г. насам ражданията в страната са все по-малко, броят на коренните жители намалява неудържимо, а се увеличава този на емигриралите в чужбина италианци. Ето защо НСИ прави в нарочен доклад заключението, че за пръв път от десетилетия страната се намира във фаза на сериозен „демографски упадък“. Статистиците посочват, че на 31 декември 2018 г. населението на Италия е било със 128 хил. души по-малко от същата дата на предходната година. С други думи от територията на държавата са били заличени жителите на един средно голям град като Бреша, Парма или Падуа. За съжаление обаче въпросната цифра е постоянна величана през последните 4 години, което на практика означава, че коренните италианци са се стопили през периода с около половин милион. Така на първи януари тази година те са били 60 359 546 души, 8,7% от които обаче са чужденци, ама с италиански паспорти. Най-обезпокоителната демографска даденост за НСИ през миналата година е тази, че през нея е било достигнато историческото дъно на раждаемостта между Алпите и Сицилия. Защото през 2018 г. в страната са проплакали за пръв път 439 747 италианчета или с 18 хил. по-малко от предходната година, когато положението е започвало да става тревожно. Основната причина за тази тенденция е нежеланието на много млади италианки да раждат повече от едно дете, а когато все пак се решат да го направят – това да бъде след като навършат поне 30 години. НСИ подчертава още в доклада си, че Италия вече е „много–етническа страна“, в която са представени поне с 10 хил. души 50 националности.", "date": "2019.07.05", "title": "Невиждана демографска криза тресе Италия"}
{"url": "https://www.monitor.bg:443/bg/a/view/borisov-v-poznan-evropejskata-perspektiva-na-zapadnite-balkani-njama-alternativa-169730", "text": "„Европейската перспектива на Западните Балкани няма алтернатива. Тя е гаранция за сигурност и стабилност в региона, устойчиво икономическо развитие, социален просперитет и продължаване на започнатите реформи в тези държави“. Това заяви министър-председателят Бойко Борисов в изказването си по време на Срещата на върха на инициативата „Берлински процес“ в Познан, съобщиха от „Дондуков“ 1 и акцентира, че разширяването на ЕС с шестте страни от Западните Балкани остава един от външнополитическите приоритети на България. Той допълни, че ключовата дума е доверие и за него трябва да се работи. „За нас е важно Западните Балкани никога повече да не се върнат към състоянието на конфликти, противопоставяне и национализъм, в което се намираха през 90-те години на XX век“, посочи Борисов и уточни, че ролята на „Берлинския процес“ в това отношение е важна и България приветства инициативата отворените въпроси между шестте държави от региона да бъдат разисквани в този формат. „Държавите от Западните Балкани трябва да положат максимални усилия и за развитието на добросъседски отношения със своите съседи от Европейския съюз“, каза Борисов. Като такъв добър пример той изтъкна подписването на Договора за добросъседство между България и Република Северна Македония, който направи възможно даването на хоризонт за начало на преговори със западната ни съсесдка за влизане в ЕС. „Сред приносите на Берлинския процес е програмата за свързаност, насочена към създаване на условия за икономическо развитие и насърчаване на добросъседските отношения. Включително чрез финансирането на конкретни инвестиционни проекти за регионалната инфраструктура, транспорта и енергетиката“, уточни министър-председателят. Той отбеляза още, че добрите транспортни и енергийни връзки, както и дигиталната свързаност, подобряват живота на хората в региона и спомагат действията на ЕС да станат по-видими. „От интерес за целия регион и за европейската сигурност е цялостното изграждане на Коридор № 8, който ще позволи свързването на Черно с Адриатическо море“, заяви премиерът. Той добави, че България е на кръстопът на Балканите и затова не само за нашата страна, но и за целия ЕС ще бъде полезно изграждането в региона на газови интерконекторни връзки със съседните страни. Те ще допринесат за сигурността и диверсификацията на енергийните доставки в Европа. „Надявам се и в бъдеще Берлинският процес да продължи да бъде двигател за развитие на местните икономики, да допринася за сближаването на региона с ЕС и за по-добър живот на гражданите на тези страни“, завърши изказването си премиерът Борисов. Преди началото на срещата Борисов показа снимки на колегите си от разбитата вчера фабрика за нелегални цигари до Пловдив, стана ясно от профила му във Фейсбук. \"Запознах ги с данните от кампанията \"Инициативата срещу незаконната търговия“, които показват, че резултатът от 3.8% за 1-ви тримесечие на 2019 г. е най-ниският от началото на Инициативата досега и е безпрецедентен в целия ЕС\", написа премиерът. След това Борисов проведе среща и с премиера на Северна Македония Зоран Заев. „Държавите от Западните Балкани трябва да положат максимални усилия и за развитието на добросъседски отношения със своите съседи от ЕС\", заявил пък Борисов по време на разговора си със Заев, съобщиха от кабинета. Борисов дал за  пример договора за приятелство между България и Македония. Именно този договор дал хоризонт за началото  на преговори на Македония за присъединяване към ЕС.  Двамата обсъдили и постиженията и предизвикателствата в двустранните отношения и отбелязали, че договорът между двете страни всъщност е дал положителен тласък в партньорството. „Дадохме перспектива на гражданите на Република Северна Македония и създадохме подходящите условия за подписването на Договора от Преспа“, посочил още Борисов. На свой ред Заев отбелязал, че подписването на договора е най-големият им успех. \"Без твоето лидерство това нямаше да е възможно“, коментира той.Заев покани Борисов Борисов на свой ред заявил, че от 1992 г. до днес, българската страна е настоявала единствено за обективното предаване на историческите факти. „Удовлетворени сме, че постепенно, но надяваме се трайно, истината за общата ни история, включително и за Гоце Делчев, започва да се заявява публично от политици на най-високо ниво в Република Северна Македония, като например - президентът на страната Стево Пендаровски“, каза българският премиер. Борисов изтъкна, че ще има разговор и с македонския президент Стево Пендаровски в началото на следващата седмица в Сараево, където ще се проведе Срещата на върха на държавите в ПСЮИЕ. По думите на Борисов на виско ниво - премиери и външни министри има доверие. Сега обаче трябвало да се работи за доверие между администрациите и комисиите, за да има реален резултат. \"Нужна е нова динамика в работата на Комисията, която да доведе до бързи и категорични резултати до края на 2019 г., по теми като Илинденско-Преображенското въстание, Гоце Делчев и др.“, подчертал премиерът.  Заев пък уверил Борисов, че поетите спрямо България публични ангажименти, в това число и издаването на разрешение за възстановяване на паметника на полк. Константин Каварналиев край Дойран са в ход и вече има разрешение за възстановяване на паметника. От кабинета съобщиха още, че очакванията са В хода на разговора двамата премиери изразили мнение, че това ще е доказателство за ефективното изпълнение на поетите от правителствата ангажименти чрез Протокола от 10 юни, подписан по време на първото заседание на Междуправителствената комисия.", "date": "2019.07.05", "title": "Борисов в Познан: Европерспективата на Западните Балкани няма алтернатива (ОБНОВЕНА)"}
{"url": "https://www.monitor.bg:443/bg/a/view/trjabva-da-pazim-imidja-na-stranata-kato-turisticheska-destinacija-169716", "text": "Трябва да пазим имиджа на страната като туристическа дестинация. Това заяви министърът на туризма Николина Ангелкова в кулоарите на НС по повод промени в Закона за концесиите, които бяха приети на първи четене от депутатите.  Министър Англекова бясни, че на среща в сряда с  представителите на концесионерите и на целия сектор - хотелиери и ресторантьори,  са се  обединили около идеята да стартират един по-сериозен и стратегически дебат за цялостното развитие на Българското Черноморие. Тя допълни, че трябва да мислят през  призмата на това какви туристически продукти бихме искали да предлагаме по Черноморието, така че България да бъде конкурентна туристическа дестинация. Тя обеща, че ще инициира широк дебат с всички заинтересовани страни, защото е свързано с имиджа на българския туризъм с имиджа на България като туристическа дестинация.  На въпрос от журналисти какво ще стане със стопанисването 39-те плажа, които след 2020г ще останат без концесионер, министър Англекова отговори, че, ако не се промени сегашния ред за концесия на плажовете, стопанисването им  след 2020 г. ще  се отдават при много тежки условия. Тя уточни, че тази промяна в Закона за концесиите е искала да я направи още в края на миналата година и допъни, че е  направила предложение реда за отдаване на концесия на морските плажове да бъде по специалния ред на Закона за устройството на Черноморското крайбрежие, както беше до края на миналата година. „Предлагаме това да бъде изключение от Закона за концесиите, както е по Закона за подземните богатства и за минералните води, които са по Закона за водите\", каза Ангелкова. Тя поясни, че непрекъснато получава запитвания от големите туроператори какъв е статутът на морския плаж, защото той е важна и съществена част от това, което те предлагат като летен туристически продукт. \"Затова е много важно да се осигури стопанисването, задължителните дейности, свързани с водно спасяване, медицинско обслужване, съответно почистване, така че да имаме конкурентоспособнос“, уточни министърът. По думите й е изключително трудно да се намери сечението, което да обхване спецификите на всеки един от всички 237 морски плажа, за да може правилно да се групира. Тя обясни, че от  тях 144 са отдадени на концесия и наем, като  60 са на концесия, останалите са под наем.   По отношение на контрола министър Ангелкова поясни, че непрекъснато се налагат глоби. Тя поясни, че Министерство на туризма е събрало над 450 хил. лв. неустойки за различни нарушения и изтъкна, че откакто е министър са прекратени за различни нарушения около 15 договора от 2016 г. досега. За миналата година са прекратени 6 договора и 4 са в процедура.  Ако тази година открием същите нарушения или повторни нарушения като миналата година, те ще бъдат прекратени\", допълни още Ангелкова. За цените на чадърите и шезлонгите, тя заяви, че те са различни на всеки един плаж, като допълни, че на някои места концесионери или наематели си позволяват изключително неразумно високи цени. Министърът бе категорична, че Министерство на туризма не подкрепя подобно нещо. Ангелкова обясни, че са изискали от така наречените ВИП зони да има категорично обозначени информационни табели, съответно цените за чадъри и шезлонги да си бъдат както по договор. Именно не трябва да бъдат повече от 2-3 % от платената зона.  „Ние категорично следим за това да има спазване на 50 % платена и 50 % свободна зона и съответно да има еднакъв излаз до морето\", добави  министър Ангелкова.  Въпреки това тя предвижда спад в спад в туристопотока през летния туристически сезон от 3% до 6% за цялата страна и между 5 и 8% за Черноморието. Поради тази причина Ангелкова заяви, че са стартирали специален механизъм за подпомагане на организирания туризъм. По думите й този механизъм предстои да бъде финализиран и да се представи за обществено обсъждане. По- рано народните представители приеха на първо четене в Закона за концесиите. Промените са внесени от Министерски съвет и за тях гласуваха 116 “за“, „против“ 1 и  30 „въздържали се“ . Приетите текстове регламентират, че министърът на туризма ще може да внася в Министерския съвет предложения за възлагане на концесии за морските плажове. Също така ще извършва подготвителните действия за възлагане на концесии за морски плажове при условията и по реда на този закон. С промените министърът ще може да организира процедурите за определяне на концесионер, да сключва концесионните договори, да провежда процедури за отдаване под наем на морски плажове, да сключва наемните договори и да организира контрола по изпълнение на задълженията по сключените концесионни договори и договорите за наем.  ", "date": "2019.07.05", "title": "Ангелкова: Трябва да пазим имиджа на страната като туристическа дестинация"}
{"url": "https://www.monitor.bg:443/bg/a/view/12-godini-zatvor-za-recidivist-s-24-prisydi-ograbil-i-ubil-baba-v-dupnica-169729", "text": "12 години затвор постанови Кюстендилски окръжен съд за 40-годишния Иван М. - Ушко, по дело за грабеж с причинена тежка телесна повреда, от която е починала възрастна жена от Дупница. Делото се води по линия на съкратеното съдебно следствие, в което подсъдимият е признал всички факти в обвинителния акт и се е съгласил да не се събират допълнителни доказателства. Иван М. е признал вината си пред съда, като е изразил съжаление за извършеното престъпление. Той е направил пълни самопризнания след задържането му и е съдействал на разследването. Предвиденото по Закон наказание е от 15- 20 години лишаване от свобода, доживотен затвор или доживотен затвор без право на замяна. Заради това, че е признал вината си обаче той е получил присъда под минимума, а именно 12 години лишаване от свобода. До поредното криминално деяние на Ушко се стига, след като той и двама негови познати отиват да правят ремонт на покрива на къщата на жертвата. На 31 декември 2017 г., около 01 30 ч., пиян подсъдимият решава да открадне меден казан от двора на възрастната дупничанка, който набелязал по време на ремонта. След като не намерил казана, разбил входната врата и влязъл в къщата. Жертвата била заспала на включен телевизор, но се събудила. Последвали силни удари в областта на главата й и викове- „Давай парите”. Подсъдимият откраднал 100 долара, 25 лева, 2 телефона и 1 часовник. След като оставил възрастната жена в тежко състояние, той взел такси и заминал за София. Жертвата Т. Х. подала сигнал до полицията, като описала подробно нападателя, който по-късно е заловен. Само няколко часа по-късно на жената й прилошава, което налага спешното й транспортиране до столична клиника заради тежка черепно-мозъчна травма и 2 хематома в главата. На 13 януари 2018 година жертвата на престъплението умира. Иван М. е 40- годишен, като е осъждан многократно, с 24 влезли в сила присъди за извършени от него престъпления от общ характер - предимно кражби. По 23 от тях му е наложено наказание - лишаване от свобода, което е изтърпял - ефективно.", "date": "2019.07.05", "title": "12 години затвор за рецидивист с 24 присъди, ограбил и убил баба в Дупница"}
{"url": "https://www.monitor.bg:443/bg/a/view/27-godishen-zagina-v-chelen-sblysyk-mejdu-tir-i-bus-169717", "text": "27-годишен шофьор на бус е загинал при челен сблъсък с ТИР в района на с. Изгрев по пътя Шумен - Силистра, съобщи говорителят на ОДМВР Ася Йорданова. В много тежко състояние в МБАЛ Шумен е откаран 60-годишният шофьор на ТИР-а. Сигнал за произшествието е получен в 06:00 часа сутринта в дежурната оперативна част на областната дирекция в Шумен. Съобщено било, че са се блъснали тежкотоварен тир и бус. Към мястото на инцидента били насочени екипи на полиция, пожарна и спешна помощ. След пристигане било установено, че водачът на буса е загинал на място. С него е имало и пътник, но по думите на полицейския говорител той е невредим. Спасителни екипи от пожарните в Шумен и Каолиново са помогнали да бъде изваден водача на тежкотоварния автомобил от кабината, мъж на 60 години. Откаран е за преглед в МБАЛ- Шумен. На място се оказало, че има множество травми на лява ръка и крак и се наложило да бъде опериран. Заради катастрофата е затворен пътят Шумен - Силистра в района на Изгрев, като пътуващите за Силистра са отклонявани през Венец, а тези към Шумен са пресаночвани за Каолиново. Бусът е намачкан и пожарникари се опитват да разрежат ламарините за да извадят оттам тялото на загиналия шофьор.", "date": "2019.07.05", "title": "27-годишен загина в челен сблъсък между тир и бус"}
{"url": "https://www.monitor.bg:443/bg/a/view/emil-koshlukov-e-novijat-generalen-direktor-na-bnt-169718", "text": "Емил Кошлуков остава на поста генерален директор на БНТ, след като бе посочен за временно изпълняващ длъжността през месец април. Това се реши на заседание на Съвета за електронни медии днес Кошлуков спечели три от гласовете на общо петимата членове на СЕМ. Сашо Йовков бе единственият друг кандидат, който получи гласове. За него вота си дадоха Иво Атанасов и Ивелина Димитрова. За Емил Кошлуков гласуваха председателят на СЕМ София Владимирова, Розита Еленова и Бетина Жотева, която отправи сериозна забележка към него относно намерението му да закрие спортния канал на обществената медия. Въпреки това тя изтъкна, че спечелилият конкурса за шеф на БНТ е предложил важни за телевизията планове за мултимедийно развитие, като подчерта и позитива от идеята му да създаде консултативен орган под формата на програмен съвет. И тримата членове на СЕМ, дали гласа си за Кошлуков, изтъкнаха, че е представил визия за модерното функциониране на БНТ. Междувременно Атанасов изтъкна, че не е дал вота си за Кошлуков заради липса на доверие към него, предвид че той и досега е бил част от ръководството на телевизията като програмен директор на БНТ 1. Изборът му предизвика бурна реакция от страна на Сашо Диков, който също бе сред кандидатите за шеф на телевизията, който влезе в словесен сблъсък и с членовете на СЕМ. Припомняме, че Емил Кошлуков застана начело на Българската национална телевизия като временно изпълняващ длъжността, след като през месец април Софийски градски съд потвърди изцяло присъдата на първоинстанционния съд, с която доскорошният генерален директор Константин Каменаров бе признат за виновен в това, че е шофирал с 1,6 промила алкохол в кръвта. Според визията на новия шеф на телевизията, основни конкуренти на БНТ не са частните телевизии - bTV и Нова тв, а големите международни медийни компании - Netflix и Amazon. По думите му БНТ трябва да се развива и на новите платформи, като по-конкретно визира създаването на мобилно приложение, с което аудиторията да може да получи своевременно известие за случила се новина. В концепцията му влизат още създаването на нови предавания, силен акцент върху филмовото производство, технологично обновление и нови органи на управление. Сред заложените принципи в идеята му за развитие на обществената медия влиза и по-голяма прозрачност и отчетност включително и към СЕМ. Относно \"Стани богат\" - едно от най-скъпите предавания в ефира на БНТ, той обясни, че намеренията му са да прекрати договора за неговото излъчване. Критика и по време на гласуването за нов генерален директор на обществената телевизия той получи заради предложението си да закрие спортния канал БНТ 3. „Спортните права са лукс, който БНТ не може да си позволи. Това е вратата, през която изтичат десетки милиони“, обясни той.", "date": "2019.07.05", "title": " Емил Кошлуков е новият генерален директор на БНТ (ОБНОВЕНА)"}
{"url": "https://www.monitor.bg:443/bg/a/view/varnenci-sa-naj-dobrite-spasiteli-po-moreto-169719", "text": "Варненци са най-добрите спасители по морето. Това показват резултатите от състезанието по водно спасяване с участието на спасители от всички наши Черноморски курорти, организирано от БЧК-Варна в рамките на Седмицата на водното спасяване. Оспорваната надпревара се проведе на Централния варненски плаж пред погледите и с подкрепата на хиляди плажуващи. Участваха 7 отбора и 35 действащи спасители от Слънчев бряг, Бялата лагуна, Албена, Ривиера, Св.Константин и Елена, Златни пясъци и Централен плаж-Варна. Победителите бяха излъчени след 100 метра бягане и 200 метра плуване за време, извличане на удавник от 50 метра - индивидуално с моряшка хватка и транспортна хватка и извличане на удавник с макара и въже  – групово (отборно – 4 души). Спасителите от Централен плаж-Варна показаха, че са най-добре подготвени, като безапелационен индивидуален победител стана Ради Лазаров, а Кристиян Димитров, Мариян Христов, Антонио Петров и Добрин Нелков спечелиха отборната надпревара, изпреварвайки колегите си от „Златни пясъци“ и „Албена“. Седмицата на водното спасяване във Варна се организира за поредна година от Българския Червен кръст и започна на 2 юли в Музея по история на медицината с открит урок за децата от Варна. В него бяха показани опасностите, които дебнат в морската вода и начинът за преодоляването им. На градския плаж под басейн „Приморски“ се проведе демонстрация от професионални спасители по водно спасяване, при която бяха попоказани всички действия за предотвратяване и овладяване на воден инцидент. На 3 юли в Музея по история на медицината за 12-та поредна година се проведе Научно-практическа конференция по водно спасяване. Тази година тя бе посветено на доайена на водното спасяване във Варна и България -Лаврентий Силов. Представена бе и последната му книга „Ръководство за хватки във водното спасяване за спасители“, издадена през 2019 година. Програмата продължи с демонстрации по водно спасяване на плажовете в „Камчия“ и  „Златни пясъци“. Седмицата на водното спасяване ще приключи в неделя на плажа „Свети Илия“ в курорта „Св. Константин и Елена“ с последната демонстрация по водно спасяване.", "date": "2019.07.05", "title": "Варненци са най-добрите спасители по морето"}
{"url": "https://www.monitor.bg:443/bg/a/view/gerb-uspokojava-za-kuchetata-namordnikyt-e-samo-za-agresivnite-malkite-sa-bez-kaishka-169721", "text": "ГЕРБ призова да се спре със спекулациите относно промените за агресивните кучета и завишаването на санкциите. Поводът пък е породилото се обществено недоволство след гласуването на законовите поправки, особено от собственици на домашни любимци, според които тези мерки не са приложими. Шефката на земеделската комисия Мария Белова успокои, че новите промени, приети преди ден, всъщност режимът се облекчава. Ограничението за поставяне на каишки ще важи само за кучетата над 5 килограма, а малките – тип джобни, се освобождават от такива. Поставянето на намордник пък важи само за агресивните кучета, което съществува и в досегашните разпоредби на закона. Тук има само увеличаване на санкциите. В тази връзка тя посочи, че се създава излишно напрежение и неразбиране на разпоредбите.В последните два-три дни виждаме крайно неразбиране към предложените текстове“, каза още Мария Белова Именно затова срокът между първо и второ четене е максимален, а управлащите имат намерения за провеждане на кръгла маса, на която да обсъдят дали дефиницията за агресивно куче не трябва да се промени, защото е остаряла. На свой ред нейният колега от ГЕРБ Маноил Манов обясни, че намордникът няма нищо общо с килограмите на кучетата. Той поясни, че преценката кое куче е агресивно е на собственика и глобите са за него, ако животното е наранило или нападало някого. Той поясни,че в закона не би трябвало де се описват кои породи са агресивни. \"Хора, които коментират как щели да ходят с кантарчета. Административно-наказателната процедура е процес. Пише се акт за установяване на нарушението. Като има спор дали е пет кг или не и след това представяйки паспорта на кучетата, което умолявам собствениците да записват колко кг е, и там пише, че не е и темата приключва. Няма акт, няма наказание“, посочи депутатът. Той обърна внимание, че от ГЕРБ са водили борба в този закон да се смекчи режима и да се освободят от наказание малките джобни кучета, чиито собственици са задължени да ги държат на повод по сега действащото законодателство.", "date": "2019.07.05", "title": "ГЕРБ успокоява за кучетата: Намордникът е само за агресивните, малките са без каишка"}
{"url": "https://www.monitor.bg:443/bg/a/view/bansko-i-razlog-priemat-chetvyrtija-kryg-ot-kupa-dolchini-169720", "text": "Банско и Разлог ще приемат четвъртия кръг от най-силното колоездачно състезание в България - купа \"Долчини\" в събота и неделя (6 и 7 юли). Надпреварата, която е кръстена \"По пътя на римляните\", е с общ награден фонд от 7000 лева и от категория 2.2 на Международния колоездачен съюз (UCI). Общо 19 отбора и около 100 състезатели ще се включат в двудневната надпревара. Сред тимовете е и новосформираният национален отбор на България, който е воден от Николай Михайлов и Радослав Константинов. Организаторите очакват представители на общо 10 нации да се включат в състезанието. Амбицията на организаторите е състезанието да стане традиционно и да остане в календара на UCI. Стартът на надпреварата е в събота в 15.00 часа пред общината в Разлог, като преди него ще има и развлекателна програма. В първия ден ще бъдат изминати 125 километра в региона, преди да се финишира пред общината в Банско. Във втория ден състезателите ще направят 4 обиколки по затворен маршрут с обща дължина от 125 километра, като старт/финалът е отново в центъра на Банско. Специален гост на състезанието ще бъде бившият германски колоездач Олаф Лудвиг, който има два спечелени етапа в \"Тур дьо Франс\" в началото на 90-те години на миналия век.", "date": "2019.07.05", "title": "Банско и Разлог приемат четвъртия кръг от купа \"Долчини\""}
{"url": "https://www.monitor.bg:443/bg/a/view/fermeri-darjavat-agneta-na-zasegnati-ot-chumata-169712", "text": "Фермери от Националната овцевъдна и козевъдна асоциация - НОКА даряват 100 агнета на колегите си, засегнати от чумата по дребните преживни животните през миналото лято в Ямболска област. Стопаните от района на селата Шарково, Воден и Крайново ще получат агнета от високомлечна порода. Те ще бъдат разпределени между 32 фермери, като компенсацията ще отговаря на избитите им заради заболяването през 2018 г. животни. В кризисната ситуация с разпространението на чума по овцете и козите в Ямболско и Бургаско м. Г. НОКА  предприе поредица от действия с цел компенсиране на засегнатите стопани. След поредица протести, асоциацията издейства  от Министерство на земеделието, горите и храните увеличаване на парите за компенсиране на стопаните, заради претърпените загуби вследствие от наложената карантина Фермерите от засегнатите райони получиха обезщетенията за  избити овце и кози, като със съдействието на НОКА  бе осигурено бързото изплащане на сумите в самите населени места без да се налага стопаните да ходят до областните центрове и да подават заявления.  „Независимо от компенсациите, фермерите имат най-голяма нужда от качествени млади животни, с които да възстановят стадата и поминъка си. Затова нашата асоциация подбра високомлечни агнета, които безвъзмездно ще раздадем на засегнатите от чумата стопани на 9 и 10 юли. Вярваме, че това ще е искра за ново начало за тези  стопани.  Признателни сме за благородството  на нашите членове, които предоставиха агнета  за да подпомогнат колегите си“, подчерта Симеон Караколев, съпредседател на НОКА.       ", "date": "2019.07.05", "title": "Фермери даряват агнета на засегнати от чумата"}
{"url": "https://www.monitor.bg:443/bg/a/view/zadyrjaha-pijan-germanec-zad-volana-na-avtomobil-bez-nomera-169705", "text": "73-годишен германски гражданин бе спипан да шофира почерпен лек автомобил, без регистрационни номера. Това съобщиха от ОД на МВР-Варна. Нарушителят е засечен вчера, около 16,45 часа в Аксаково при извършване на полицейска проверка. На място е установено, че мъжът с инициали Р.Ш. е управлявал автомобил „Митцубиши“, който нямал поставени регистрационни табели. След направена проверка с техническо средсто за употреба на алкохол, дрегерът отчел 2,04 промила концентрация в издишания въздух. По случая е образувано досъдебно производство, а материалите са докладвани в Районна прокуратура – Варна. Германският гражданин е задържан за срок до 24 часа.", "date": "2019.07.05", "title": "Задържаха пиян германец зад волана на автомобил без номера"}
{"url": "https://www.monitor.bg:443/bg/a/view/sysedka-na-ubieca-ot-gabrovo-majkata-ne-e-nevinna-jertva-169710", "text": "Три дни след жестокото убийство в Габрово, при което Дилян Бетев хвърли от мост петгодишния си син Дариел, съседка на семейството избра да разкаже пред Агенция „Монитор” другата гледна точка за родителите и отношенията в семейството им. Зорница Д. живее в същия блок и вход и твърди, че познава добре убиеца, съпругата му и жертвата. „Не мога да остана безучастна и да гледам как обивняват за всичко бащата и го изкарват единствено него виновен, а Петя излиза като жертва и добра и грижовна майка. И двамата са еднакво виновни за случилото се. Бяха ненормалници и постоянно се караха”, твърди комшийката. Тя разказва, че в семейството непрекъснато имало кавги и се чували виковете на Петя. „Това обаче не бяха викове от бой. Тя крещеше по бащата и детето: „Мразя ви! Не мога да ви дишам, изроди! Вървете на майната си!” И двамата не бяха никакви родители. Оставяха детето само да се разхожда по тъмнините, а те играеха табла и пиеха на една маса пред блока. Бащата неведнъж ми е споделял, че Петя не иска изобщо да се грижи за детето и се е заканвал да я напердаши, защото тя оствяла малкия болен и не искала да му дава лекарства, да го лекува. Не е вярно, че Дилян не обичаше Дариел. Обичаше го много! Постоянно тичаше с него по болници, когато се разболее. Купуваше му нови играчки, глезеше го. Не знам какво го е накарало да извърши това ужасно нещо. Но със сигурност майката също има вина, защото тя го е довела до това състояние”, убедена е съседката Зорница. Тя разказва също, че нито веднъж не е виждала майката в кръв, а за поведението на „тормозената” жена споделя: „Излизше късно вечер, облечена като евтина проститутка и заминаваше някъде чак до сутринта. Категорично заявявам, че майката в никакъв случай не е жертва на домашно насилие.” Зорница също споделя нещо, което казаха и останалите съседи и живеещи в квартала – че през последните месеци майката Петя изглеждала бременна и имала коремче. След като се върнала след две седмици, прекарани в неизвестност обаче, коремчето и го нямало. Комшийката вижда също противоречие в думите на майката. „Първо казва, че Дилян е заплашвал да ги убие и двамата. След това тя изчезва, като оставя детето на насилника. Това поведение на грижовна майка ли е?” Жената намира обяснение и за причината, подтикнала бащата да убие детето. „Той не работеше никъде и нямаше пари за да гледа детето сам. И затова сигурно е решил да го убие за да се отърве от него.” Комшийката отрича също твърдението, че бащата убиец е бил наркоман. „Никога не съм го виждала да бъде в неадекватно състояние. В семейството си може да се карали, но с останалите хора от блока и от квартала, беше учтив. През зимата ми е помагал да изкарам колата, чистеше и ринеше сняг през блока, помагаше ми когато се прибирах с чанти с покупки. Никога не е бил пиян или надрусан.” Съседи на семейството на убиеца пък разказват, че в деня, когато Милен бил арестуван, жена му Петя се прибрала в жилището. Но не била сама. С нея имало мъж, с когото са  забелязани няколко пъти да излизат и да пушат цигари на балкона. Съкварталците й предполагат, че този мъж най-вероятно е мистериозният любовник, при когото жената е прекарала две седмици, след като напуснала дома си.", "date": "2019.07.05", "title": "Съседка на убиеца от Габрово:  „Майката не е невинна жертва”"}
{"url": "https://www.monitor.bg:443/bg/a/view/pritejatelka-na-modna-linija-stana-misis-centralna-bylgarija-169706", "text": "Собственичката на модна линия и специалист по реклама и маркетинг Тони Тонева /майка на братчетата Антон и Леонид на по 3,5 и година и 9 месеца /стана първата носителка на титлата „Мисис Централна България“ и сложи короната на Мисис Стара Загора в конкуренция с още 7 омъжени дами от Града на липите, Сливен, Димитровград,  Раднево и Гълъбово. Конкурсът се проведе сред стилната обстановка на Парк – хотел Стара Загора на брега на езерото Загорка , председател на журито бе Наталия Гуркова, която заради траура си по убития в ЮАР съпруг Джордже Михалевич бе в черен тоалет и отказа снимките й от модното събитие да бъдат публикувани. 32 – годишната победителка в конкурса, който е етапен за тазгодишната Мисис България през октомври е възпитаничка на Нов Български университет, заедно с по-голямата си сестра Петя са поели семейната модна къща „Авин Стил“ от създателката й Красимира Димитрова. Признава, че е имала много покани за участия в различни конкурси, но за пръв път се престрашила да излезе на подиума под въздействие на кака си, за предизвикателството срещнала и пълната подкрепа от съпруга си Виктор,който не успял да присъства защото някой трябвало да се грижи за палавите мъници у дома. Водеща на конкурса за титлата, правата за която държи Меги Славова беше топ-моделката Цвети Разложка,а за доброто настроение на публиката помежду трите тура се погрижиха певиците Цвети Радойчева и Айви-Ива Атанасова.  Сред претендентките имаше собственичка на козметичен салон, детска учителка, медицинска сестра, студентка по счетоводство , професионална танцьорка и кулинарка, уточни организаторката на първия за Стара Загора конкурс от този ранг Яна Югова-Далакова, носителка на титлата „Мисис Вселена 2007“, която от няколко години успешно се справя с ръководството на бутиковата винарна „Бетър Халф“. За  третия, финален тур Тони Тонева се появи в  тоалет , зает й от Мисис България 2017 Ива Гургуриева, която стана втора подгласничка на „Мисис Европа“ в конкурс, проведен в руския град Новосибирск. Размяната на дрешката се наложило поради технически проблем, скъсан в последната минута цип и невъзможност да бъде поправен поради липса на време, разказаха запознати с „кухнята“. Конкурсът „Мисис България“ е проведен за пръв път през далечната 1991-а, когато короната отива при Петрана Беризо. След близо 10-годишна пауза короната получава Юлияна Дончева /2001, а  за юбилейната 20-та годишнина  носителки  на титлата в различните категории станаха софиянката Яна Средкова и живеещата в Рим  Галина Долапчиева. Тази година финалът ще бъде на 25 октомври, според регламента до него ще стигнат 15 омъжени българки.Надпреварата е под мотото :“Красотата и личностните качества на българката, да бъдат в полза на обществото.“", "date": "2019.07.05", "title": "Притежателка на модна линия стана „Мисис Централна България“"}
{"url": "https://www.monitor.bg:443/bg/a/view/uti-bychvarov-gotvi-v-dvumetrov-tigan-vyv-varna-169707", "text": "Кулинарна шоу програма с водещ Ути Бъчваров ще радва варненци и гостите на града в съботния ден. Ути и неговите помощници ще приготвят пред входа на Морската градина миди с бяло вино и девисил по време на организирания „Пазар на органични  продукти, произведени в България“. Събитието се провежда под патронажа на Министерство на земеделието, храните и горите. Вкусното блюдо включва био ориз, пресен лук, копър и домати, изцяло с органичен произход, довериха готвачите. Мидите са от екоферми по морето и ще бъдат сготвени в най-големия тиган у нас, който е с диаметър от близо 2 метра. Изработен е от предницата на локомотив, произведен през 1907 година. Тиганът може да събере около 1 000 порции. След като бъдат приготвени, мидите с бяло вино ще бъдат предложени на присъстващите на празника. Родни производители пък ще предложат многообразие от биопродукти на гражданите и гостите на Варна. Посетителите ще могат да опитат и да си купят биопродукти с гарантирано качество от доказани производители. Пазарът на органични продукти, произведени в България и подпомагани по Програма за развитие на селските райони (2014-2020 г.), е начин хората да се убедят още веднъж във вкусовите и здравословни предимства на биологично произведените храни, коментираха още организаторите. ", "date": "2019.07.05", "title": "Ути Бъчваров готви в двуметров тиган във Варна "}
{"url": "https://www.monitor.bg:443/bg/a/view/globiha-3-pazardjishki-firmi-za-uchastie-v-kartel-169709", "text": "Комисията за защита на конкуренцията санкционира три пазарджишки фирми за картел с цел манипулиране на обществена поръчка в община Пещера чрез мнима конкуренция. Поръчката е обявена през декември 2016-та и е за предоставяне на услуги по печатна и външна реклама, връзки с обществеността и публичност с 9 обособени позиции. Санкционираните фирми „Фейс консулт“, „Кабле системс“ и „Кристи 91“ могат да обжалват решението на КЗК пред Административния съд в 14- дневен срок. Дружествата кандидатствали за поръчка по оперативната програма \"Региони в растеж\", а сигналът до комисията е изпратен от регионалното министерство. Според КЗК, целта на трите фирми е била да предопределят победител в поръчката като две от дружествата са участвали като мними конкуренти, подавайки идентични технически оферти, които не отговарят на изискванията на общината.", "date": "2019.07.05", "title": "Глобиха 3 пазарджишки фирми за участие в картел"}
{"url": "https://www.monitor.bg:443/bg/a/view/syvetnicite-v-strelcha-ne-iskat-voda-i-konservi-ot-dyrjavnija-rezerv-169711", "text": "Общинските съветници в Стрелча с нарочна декларация се обявиха срещу искането на кмета Стойно Чачов да бъдат отпуснати минерална вода, сухи супи и консерви от държавния резерв за жителите в средногорското градче. Въпросните продукти били необходими като помощ за хората за преодоляване на бедственото положение в Стрелча, възникнало в резултат на поройните дъждове, компрометирали водоснабдителната мрежа в града и оставили за няколко дни местното население без питейна течност. Общинарите са на мнение, че такава мярка не е била сред посочените в заповедта за обявяване на бедствено положение от 10 юни, нито е разглеждана на проведеното предния ден извънредно заседание на Общинския щаб за защита при бедствия. Минералната вода и храните, отпуснати от държавния резерв не са „крайно“ необходими на жителите на града. В града разполагаме с няколко водоизточника с минерална вода, която е годна за пиене, коментират съветници от средногорската община. Те недоумяват и защо запасите се раздават, след като е отменено бедственото положение.Отпуснатият резерв би могъл да задоволи нуждите на наистина бедстващи и нуждаещи се граждани на нашата държава, подчертават несъгласните с действията на кмета на Стрелча. Те призовават жителите на града да запазят достойнството си и да не се възползват от помощите, от които реално нямат необходимост. Бедственото положение в средногорския град заради замърсената питейна вода бе обявено на 10 юни, след като придошлата река заля с кал, тиня, камъни и дървета единствения за града водопровод. На 24 юни с нова заповед на кмета на общината Стойно Чачов бе отменено. На същия ден започна и раздаването на помощите от държавния резерв, за което бе изготвен график.  ", "date": "2019.07.05", "title": "Съветниците в Стрелча не искат вода и консерви от държавния резерв"}
{"url": "https://www.monitor.bg:443/bg/a/view/trymp-sa-sht-sa-po-silni-ot-vsjakoga-169704", "text": "Нашата страна е по-силна от когато и да било преди, заяви американският президент Доналд Тръмп в реч по случай националния празник на САЩ, съобщи АФП. Словото му бе прекъсвано от аплодисментите на хиляди зрители, от военна музика и от прелитане на бойни самолети. Внушителният \"Еърфорс 1\", боингът на американските президенти, прелетя над историческия център на Вашингтон, за да извести началото на церемонията, продължила по-малко от час. Демонстрационната авиационна група за висш пилотаж \"Сините ангели\" отбеляза края на този спектакъл с невиждан мащаб. \"Ю Ес Ей, Ю Ес Ей\", скандира множеството, когато милиардерът републиканец пристигна, придружен от съпругата си Мелания Тръмп, на площадката под стълбището на Мемориала на Линкълн - паметник, прославящ 16-ия американски президент. От същите стълби Мартин Лутър Кинг изнесе през 1963 г. историческата си реч \"Имам една мечта\" в подкрепа на идеята за равенство на чернокожите. Критикуван, че се е самопоканил на националния празник и че му е придал политически и военни измерения, Тръмп заяви: \"За американците нищо не е невъзможно\". Американският президент, който се вдъхнови да организира тази проява от военния парад в Париж на националния празник на Франция, отхвърли безпокойствата, изразени от някои, заради цената и военните оттенъци на събитието пред 97-годишния Мемориал на Линкълн, символ на национално единство, отбеляза Ройтерс. В присъствието на вицепрезидента Майк Пенс, на членове на правителството, Конгреса и представители на всички подразделения на въоръжените сили, Тръмп отдаде почит на военните, на полицията, на спасителите и доброволците от 11 септември. Президентът изказа отделно почит към граничните, митническите и имиграционните служби, които изиграха водеща роля в изпълнението на неговите строги имиграционни политики. Тръмп отправи възхвала към американската военна мощ, въпреки че самият той е пропуснал наборната военна служба по време на Виетнамската война заради шипове на краката. \"От над 65 години никои вражески военновъздушни сили не са успявали да убият и един американски войник. Защото небето принадлежи на Съединените американски щати\", каза той. Той изрази още уважение към редица цивилни знаменитости, включително към движението на суфражетките и Мартин Лутър Кинг. На 4 юли се отбелязва Денят на независимостта, когато през 1776 г. 13 британски колонии основават Съединените американски щати. Хиляди хора се събират традиционно на този ден на просторните тревни площи на Националната алея. Но този път мнозина носеха шапки с козирка, тениски и плакати с името на Доналд Тръмп. Те чакаха дълги часовеэвъпреки горещината, задуха и лятната буря. Речта бе последвана от концерт пред Капитолия, на другия край на Националната алея, а след това имаше заря.", "date": "2019.07.05", "title": "Тръмп: САЩ са по-силни от всякога"}
{"url": "https://www.monitor.bg:443/bg/a/view/vezdesyshtijat-triumfira-na-evropejski-festival-169568", "text": "„Вездесъщият“ бе избран за най-добър филм в рамките на третото издание на фестивала See Online. Форумът е под шапката на Cinesquare – платформа за онлайн гледане на филми, която е достъпна в 13 европейски държави. Лентата на режисьора Илиян Джевелеков, в която главната роля е поверена на Велислав Павлов, се конкурира за голямата награда срещу още пет филма. Един от тях отново е родно производство - „Слънчево“ на Илия Костов. За най-добър документален филм бе отличен „Антифашистите“, който е копродукция на Гърция и Швеция. В категорията за късометражки триумфира „Нико“ на словенския режисьор Андрей Косак. Румъния пък надви конкуренцията при анимациите с лентата „Омулан“, която проследява приключенията на малък хуманоид, който попада на мистериозна планета. Платформата Cinesquare съществува от 2017 година. В нея могат да бъдат открити различни български филми, като „Дзифт“ и „Love.net“. Налична е и колекция „Най-доброто от Трифонова“ (б. а. - Иглика Трифонова) , в която могат да бъдат гледани „Писмо до Америка“, „Разследването“, „Прокурорът, защитникът, бащата и неговият син“ и „Асансьор за пациенти“.", "date": "2019.07.05", "title": "„Вездесъщият“ триумфира на европейски фестивал"}
{"url": "https://www.monitor.bg:443/bg/a/view/rokadi-i-v-parlamentarnata-grupa-na-bsp-169695", "text": "Само седмица, след като соцлидерът Корнелия Нинова направи рокади в Изпълнителното бюро на БСП, сега промени се правят и в ръководството на парламентарната група на левицата. Това стана ясно в началото на заседанието на НС, като промените бяха съобщени на депутатите от парламентарната шефка Цвета Караянчева. Ръководството на НС пък е било уведомено от заместник-председателят на ПГ на БСП  Драгомир Стойнев. Те са били гласувани на 2 юли 2019 г. от Общото събрание на парламентарната група. Така Антон Кутев е освободен от поста заместник-председател на ПГ на „БСП за България“, а Кристиан Вигенин се от поста секретар на групата, като по неофициална информация тъй като квотата на БСП в ръководството на парламента е вакантна, след като мнозинството отстрани от постА Валерий Жаблянов преди година и половина. Общото събрание е избрало Пенчо Милков, Димитър Данчев и Александър Симов за секретари на групата. Всъщност Кутев ще остане и без ръководния пост в Комисията по взаимодействие с неправителствените организации и жалбите на гражданите в НС. На негово място начело на комисията ще застане Георги Гьоков. Кутев  ще бъде преместен в Комисията по външна политика. Тези промени обаче ще бъдат гласувани другата седмица. По неофициална информация обаче причината за тях са критиките към Нинова за загубата на евровота и отказа й да подаде оставка от лидерския пост в БСП.  Малко по-късно в кулоарите на НС Стоян Мирчев аргументира промените с предстоящият местен вот, за които имат нужда от нова стратегия. Самият Кутев пък заяви, че той не е чул конкретни мотиви от Нинова за промените, но явно е махнат заради критиките към ръководството.", "date": "2019.07.05", "title": "Рокади и в парламентарната група на БСП (ОБНОВЕНА)"}
{"url": "https://www.monitor.bg:443/bg/a/view/po-pytja-za-gyrcija-tapa-na-tunel-malo-buchino-zaradi-nova-sistema-169696", "text": "В края на работната седмица ще бъде затруднен трафика в началото на магистрала „Струма“. Обходът на София, ползван за транзит от гастербайтъри, също ще бъде труден за преминаване. Днес от 11 ч. до 12 ч. движението в посока Перник в тунел „Мало Бучино“ на АМ „Струма“ ще е в една лента поради тестове на системата за автоматични пътни знаци. От 12:30 ч. до 13:30 ч. в една лента ще преминава трафикът в тръбата за София. Между 9 ч. и 18 ч. движението по Софийския околовръстен път, в района на Чепинци, ще се осъществява поетапно в една лента поради монтаж на рамка на изграждащата се електронна система за събиране на такси за ползване на републиканската пътна мрежа. Необходимо е шофьорите да карат внимателно, със съобразена скорост и да спазват стриктно пътната сигнализация, съветват от Агенция \"Пътна инфраструктура\".", "date": "2019.07.05", "title": "По пътя за Гърция: Тапа на тунел „Мало Бучино“ заради нова система"}
{"url": "https://www.monitor.bg:443/bg/a/view/polsha-osvobojdava-mladite-ot-danyk-vyrhu-dohodite-169708", "text": "Долната камара на полския парламент одобри вчера законопроект за освобождаване от данък върху доходите на младежите под 26-годишна възраст, предаде АФП. Внесен от управляващите консерватори, законопроектът бе подкрепен от 419 депутати в Сейма, четирима гласуваха против и нито един въздържал се. Съгласно текста възнагражденията на лицата под 26 години, ако не надвишават 85 500 злоти бруто (20 000 евро) годишно, няма да бъдат облагани с данък, който в Полша е 18 процента. Мярката, която трябва да бъде одобрена от Сената и подписана от президента, се очаква да влезе в сила от 1 август. Според вносителите на законопроекта, тя може да засегне над два милиона души. Това е едно от обещанията, направени в началото на годината от партия \"Право и справедливост\", с оглед евроизборите през май и парламентарните избори през есента.", "date": "2019.07.05", "title": "Полша освобождава младите от данък върху доходите"}
{"url": "https://www.monitor.bg:443/bg/a/view/ford-puma-se-zavyrna-kato-atletichen-krosouvyr-169691", "text": "Почитателите на Ford с носталгия си спомнят за спортното купе с две врати Puma, което се произвеждаше от 1997 до 2003 г. Неотдавна Ford обяви, че името Puma ще се завърне, но този път така ще се казва новият компактен кросоувър с гени на спортист. Сега Ford представи новата Puma, която представлява компактен кросоувър, вдъхновен от дизайна на SUV, притежава най-добрите в класа капацитет и гъвкавост на багажника, както и 48-волтова технология за мек хибриден агрегат. Новата Puma се присъединява към разширяващата се гама от кросоувъри и SUV на Ford в Европа, включваща Fiesta Active, Focus Active, EcoSport, Kuga, Edge и изцяло новия Explorer Plug-In Hybrid. Новата Puma ще бъде пусната в продажба в края на годината и ще се произвежда с високо качество в завода на Ford в Крайова, Румъния, където от 2008 г. досега са инвестирани почти 1,5 милиарда евро. Новият Ford Puma се отличава с привлекателен дизайн с хармонични черти като монтираните на калниците предни фарове и атлетични линии, характерни за SUV. Предните фарове са изтеглени напред към разпознаваемата радиаторна решетка и придават на Puma дързък, аеродинамичен дизайн на предницата и приветливо лице. Спускащата се назад линия на покрива създава впечатляващ силует и страничен профил на кросоувър с балансирани пропорции. Новият кросоувър Puma се предлага в различни варианти, включително спортния ST-Line и стилния Titanium, отразяващи индивидуалните предпочитания на клиентите. Вдъхновената от Ford Performance Puma ST-Line се предлага с 18-инчови стандартни или с 19-инчови опционални машинно обработени алуминиеви джанти в цвят черен мат и спортно окачване със специално регулирани пружини и амортисьори. Привлекателният дизайн на Ford Puma крие безпрецедентна за компактен кросоувър практичност, поддържана от най-доброто в класа товарно пространство и обем на багажника от 456 литра. Функционалният багажник може удобно да побере кутия, дълга 112 см, широка 97 см и висока 43 см при сгънати седалки на втория ред. Практичното багажно пространство, наречено Ford MegaBox, осигурява дълбоко и функционално багажно отделение, което може спокойно да побере две чанти за голф в изправено положение. Решението за съхранение предлага капацитет от 80 литра в пространство с широчина 763 мм, дължина 752 мм и дълбочина 305 мм, което може да помести нестабилни предмети до приблизително 115 мм височина, като например домашни растения в изправено положение. Пространството може да се използва със свален капак, за да скрие мръсно оборудване или кални ботуши. Синтетичната облицовка и тапата за източване на дъното правят лесно почистването му с вода. Новият Ford Puma се задвижва от модерни силови агрегати, като кросоувърът ще бъде сред първите, които ще ползват усъвършенстваната 48-волтовата мека хибридна технология EcoBoost Hybrid на Ford в комбинация с 1,0-литровия бензинов двигател EcoBoost, адаптиран да осигурява по-отзивчива динамика и по-нисък разход на гориво. Интелигентната мека хибридна система ще се предлага във варианти със 125 к.с. и 155 к.с., като ще осигури до 50 Нм въртящ момент, намалявайки количеството работа, изисквано от бензиновия двигател за подобрение на икономията на гориво. Замяната на въртящия момент допринася за разход на гориво от 5,4 л/100 км за варианта със 125 к.с. и 5,5 л/100 км за версията със 155 к.с. Ще има и избор от модерната гама от бензинови двигатели EcoBoost и дизелови мотори EcoBlue, поддържани от стандартна система Auto Start-Stop за още по-ниски разходи. 1,0-литровият двигател EcoBoost със 125 к.с. на Puma допринася за разход на гориво от 5,8 л/100 км. Стандартна и за двата агрегата е 6-степенната механична скоростна кутия. Като опция за дизеловия силов агрегат ще се предлага плавно превключваща 7-степенна автоматична трансмисия с двоен съединител. За сигурността и удобството на водача и пътниците в новия Ford Kuga има много модерни технологии, осигуряващи по-лесно и по-спокойно шофиране. Стандартното оборудване включва адаптивен круиз контрол с функция „Спри и тръгни”, разпознаване на пътните знаци за скорост и придържане в средата на лентата по магистрала и в натоварения градски трафик, новата информационна система за локална опасност, което може да информира водача за опасни ситуации по пътя напред, преди те да станат видими за него или за сензорите на автомобила.", "date": "2019.07.05", "title": "Ford Puma се завърна като атлетичен кросоувър"}
{"url": "https://www.monitor.bg:443/bg/a/view/bsp-se-razgranichi-ot-dumite-na-stanishev-za-borisov-169700", "text": "БСП се разграничи от думите на лидера на ПЕС Сергей Станишев за премиера Бойко Борисов. Това става ясно от позиция на Изпълнителното бюро на червените. Само преди ден Станишев заяви, че Борисов вече не действа като политик, а като държавник. Повод за коментара му пък бяха преговорите за висшите ръководни постове в ЕС. От БСП обаче не са съгласни с това негово определение, като позицията на партията бе публикувана и от самата Корнелия Нинова в профила и във Фейсбук. се посочва в позицията на БСП. Социалистите изтъкват, че България продължавала да бъде най-бедната и най-корумпирана страна в ЕС, а именно заради корупция не ни приемали и в Шенген. \"Потъпкана е парламентарната република, разделението на властите и правовата държава. На дъното сме по свобода на словото. Заявяваме, че позицията на БСП относно политиката на Борисов и ръководеното от него правителство остава непроменена - те са вредни за България и промяната е необходима\", се казва още в становището на левицата. Малко по-късно в кулоарите на НС Стоян Мирчев от БСП коментира, че за тях По думите му социалистите били длъжни да излязат с такава позиция, тъй като мнението на БСП е различно от това на Станишев. Той изтъкна, че България била на 111-то място по свобода на медиите, в Европа сме били шампиони по корупция, а в същото време работещите бедни са 1/3 от населението. \"На всичкото отгоре вчера бяхме свидетели на това как вместо г-н Горанов да поеме своята отговорност за наддадените субсидии, те се опитаха да санират това като реално унищожиха държавното финансиране на политическите партии и по този начин те бяха прехвърлени в ръцете на така наречените олигарси в България\", допълни още Мирчев по повод намаляването на партийната субсидия от 11 на 1 лев.  По думите му това реално било поредна крачка към създаване на диктатура в България и на унищожаване на опозицията. От думите на Мирчев се разбра, че те не са говорили със Станишев за това негово мнение.  \"От вече 3 години се опитваме да покажем истинското управление на г-н Борисов, на управлението на ГЕРБ\", допълни още Мирчев. На въпрос дали да се очаква червен картон към Сергей Станишев, Мирчев коментира, че той е изразил своето гражданско мнение. Според него лошото е, че в общественото пространство мнението на Станишев се обвързва с БСП. Кой е провален и кой е успешен политик го решават хората на избори, заяви по-късно в кулоарите на НС вицепремиерът Томислав Дончев. По думите му БСП са в \"силна следзиборна абстиненция'\". По-късно през деня от Познан премиерът също коментира създалата се ситуация. Той поясн,че Станишев е лидер на ПЕС и избран от социалистите в цяла Европа. Когато беше предложено неговото име като българин го подкрепих“, обясни Борисов действията си при спрягането на името на Станишев за шеф на Европейския парламент. Той направи и сравнение с холандския си колега Марк Рюте, който също е подкрепил Франс Тимерманс за шеф на ЕК, въпреки че пък той го е побеждавал на избори. „В кое е драмата? Станишев ми каза едно благодаря“, попита премиерът.", "date": "2019.07.05", "title": "БСП се разграничи от думите на Станишев за Борисов (ОБНОВЕНА)"}
{"url": "https://www.monitor.bg:443/bg/a/view/pryskaneto-po-dunav-se-otlaga-komarite-ostavat-169702", "text": "Обработването срещу комари по поречието на Дунав се отлага заради забавяне на доставката от препарати, съобщи БНТ. От Агенцията за безопасност на храните се надяват в понеделник пръскането да започне по график. Бумът от насекоми принуди кметовете на общините от Дунавския регион да поискат помощ от държавата. В сряда правителството отпусна 2 милиона лева за спасяване от бедствието.", "date": "2019.07.05", "title": "Пръскането по Дунав се отлага, комарите остават"}
{"url": "https://www.monitor.bg:443/bg/a/view/malko-shokolad-i-meso-po-skoro-vredno-otkolkoto-polezno-169701", "text": "Препоръката хората да избягват наситените мазнини е по-скоро вредна, защото така се получава недостиг на важни хранителни съставки. Яйцата, черният шоколад, месото, маслото и сиренето съдържат много мазнини, но и важни витамини и други полезни вещества. Затова те не трябва да бъдат избягвани напълно. Група учени от Европа и САЩ разкритикуваха Световната здравна организация за тази проектопрепоръка в професионалното списание Бритиш медикъл джърнъл. Те заявиха, че насърчаването на консумацията на още по-нездравословните транс мазнини, може да е довело до преждевременната смърт на стотици хиляди хора, съобщи в. \"Дейли мейл\". \"Препоръката да бъде намален приемът на общите наситени мазнини . . . може да доведе до намаляване на приема на продукти с голяма хранителна плътност\" - пишат учените, начело с Арне Аструп от университета на Копенхаген.  Тези продукти с висока хранителна плътност могат да намалят риска от сърдечни болести, диабет тип 2, неинфекциозни болести като рак, недохранване.  Проектонасоките на СЗО ограничават калориите от наситени мазнини до 10 процента от дневните, като препоръката е те да бъдат заменени с ненаситени. Специалистите отдавна спорят за ползите и вредите от мазнините, защото прекаляването с тях може да увеличи холестерола и да предизвика сърдечносъдови заболявания.  Наситените мазнини са естествени за месото, маслото, млечните продукти. Те се различават от ненаситените по начина на свързване на веригите. Богати на ненаситени мазнини са ядките и семената, рибите като сьомгата и скумрията, олиото и зехтинът, авокадото.  Храните с много наситени мазнини обаче съдържат важни витамини и минерали, протеини, фибри, желязо и цинк.  Месото например съдържа висококачествен протеин, лесно усвоимо желязо, минерали, витамини. Яйцата съдържат 13 важни витамина и минерала (включително вит. Д, рибофлавин, йод), висококачествен протеин, линолова киселина, холин и каротиноиди като лутеин и зеаксантин. Сиренето съдържа протеин, калций, магнезий.  \"Загрижени сме, че на базата на няколко десетилетия опит, фокусът върху общите наситени мазнини може като последица случайно да е подвел властите, потребителите и индустрията да препоръчва храни, които съдържат много малко наситени мазнини, но много рафинирана скорбяла и захар\" - пишат учените.  Специалисти обаче изтъкнаха, че критиките към още непубликувани препоръки, какъвто е случаят, са безсмислени", "date": "2019.07.05", "title": "Малко шоколад и месо - по-скоро вредно, отколкото полезно"}
{"url": "https://www.monitor.bg:443/bg/a/view/nina-nikolina-trygva-na-turne-s-rusenska-filharmonija-169686", "text": "Съвместният проект на Нина Николина „Класика & Традиция“ с Държавна опера Русе тръгва на турне. Първи ще чуят златните хитове на българския песенен фолклор с оркестрацията и под диригентската палка на Георги Милтиядов в Бяла на 17 юли. След това обиколката продължава на 25 юли в Русе, 4 ноември в Кърджали, 5 ноември в Хасково. В репертоара са включени песните от първия концертен албум на изпълнителката - „Нина Николина LIVE JAZZ & TRADITIONS“ - „Излел е Дельо“, „Лале ли си, зюмбюл ли си“, „Назад, назад, моме Калино“, „Майстор Манол“ ,“Свети Георги“, „ Пиринска Трилогия “ - /“Пуста младост“, „Еленко”, “Катерино Моме”/ , „Гюл девойкя“, представени в модерен микс от етно, джаз и класика. Освен тях в концерта са включени песните - „Ти“ – хит на десетилетието, който звучи като саундтрак на холивудските филми, ползващи нашите народни песни и македонската народната песен „Яна“. На сцената с Нина Николина и Русенска филхармония ще се качат и музикантите - Калин Вельов - барабани и перкусии, Мартин Ташев - тромпет и вокал, Ясен Велчев - клавишни, Таня Първанова - вокал. На 6 юли, в рамките на международния фестивал „Пълдин етно фест“ на сцената на „Античен театър“ Пловдив, Нина Николина с музикантите си ще представи на живо и албумът „Live Kazz&Traditions“.", "date": "2019.07.05", "title": "Нина Николина тръгва на турне с Русенска филхармония"}
{"url": "https://www.monitor.bg:443/bg/a/view/mvr-stava-na-140-godini-169697", "text": "Министерството на вътрешните работи чества професионалния си празник и 140 години от създаването на ведомството. Тържествата в София започват в 10 часа пред Паметника на Незнайния войн с тържествен водосвет на знамената. А следобед в Борисовата градина ще има демонстрации на уменията на спецчасти, пожарникари и водачите на служебни кучета и коне. Може да бъде видяна и най-интересната техника, която служителите на МВР използват. В същото време служителите на МВР излизат и на протест пред Министерския съвет на професионалния си празник днес в 14 часа. Полицаите и надзирателите настояват за достойни условия на труд и за повишаване на заплащането на нощния труд. Сега цената му е 25 стотинки на час. Протестът е подкрепен и от Българския лекарски съюз и КТ \"Подкрепа\". В момента за едно нощно дежурство от 8 часа служителите на МВР получават 2 лв и около 16 лв на месец. Според изчисленията на синдикатите, за да се осигури увеличението на заплащането на нощните дежурства, ще са необходими около 40 млн. лева годишно.", "date": "2019.07.05", "title": "МВР става на 140 години"}
{"url": "https://www.monitor.bg:443/bg/a/view/dvama-reshavat-spor-s-noj-vyv-vlaka-sofija-burgas-169698", "text": "Пътник във влака София-Бургас е бил нападнат с нож от друг мъж, с когото са се скарали. Заради инцидента полицията е спряла влака в района на Елин Пелин, където композицията е престояла повече от 2 часа. Пострадалият пътник (на 31 г.) е бил откаран в Пирогов с порезни рани по ръцете. Нападателят е бил арестуван в района на гарата. Той е на 47 години. Инцидентът е възникнал късно вечерта в четвъртък, пише в официалното съобщение на БДЖ. Все още не са ясно причините за скандала. Според МВР двамата мъже не са се познавали.", "date": "2019.07.05", "title": "Двама решават спор с нож във влака София-Бургас"}
{"url": "https://www.monitor.bg:443/bg/a/view/tejka-katastrofa-sys-zaginal-na-pytja-za-silistra-169699", "text": "Тежка катастрофа е станала тази сутрин до село Изгрев близо до Шумен. Сигнал за произшествието е получен в 6 часа сутринта в дежурната оперативна част на областната дирекция в Шумен. Сблъскали са се тежкотоварен тир и бус. Водачът на буса е загинал на място. Към мястото на инцидента са насочени екипи на полиция, пожарна и спешна помощ. Спътникът му е невредим. Спасителни екипи от пожарните в Шумен и Каолиново са помогнали да бъде изваден водача на тежкотоварния автомобил от кабината. Откаран е за преглед в МБАЛ- Шумен. Причините за възникване на инцидента са в процес на изясняване. На място се извършва оглед. Движението в участъка е затруднено. Създадена е временна организация на движението. Пътуващите към Силистра ще бъдат насочвани през Венец, а идващите от Силистра ще преминават през Изгрев и ще бъдат насочвани към Каолиново. От полицията призовават да се шофира внимателно.", "date": "2019.07.05", "title": "Тежка катастрофа със загинал на пътя за Силистра"}
{"url": "https://www.monitor.bg:443/bg/a/view/d-r-veselin-gerev-myjyt-ot-gabrovo-e-zavyrshen-psihopat-169674", "text": "Гледат на близките си като на предмети, а не като на живи хор, казва в интервю за \"Монитор\" психиатърът - Много трудно може да се предвиди такова нещо, защото това са импулсивни реакции, свързани с натрупването на много напрежение, агресия и гняв. Най-вероятно този човек е израснал в семейство, в което е имало домашно насилие, не мога да кажа дали вербално или физическо. След това е започнал да употребява наркотици, влиза в затвора. Става дума за оформен социопсихопат. Заживял е на семейни начала с въпросната жена, която по думите на съседите той редовно малтретирал. Така че в случая имаме злоупотреба с алкохол, наркотици и насилие. Това е средата, в която един завършен социопат може в пристъп на гняв и ярост да направи необмислена реакция и дори да достигне до крайност. - Това е работа на кварталния полицай. Не толкова на социалните, защото към детето до този момент не е имало прояви на насилие. - Така е. Но това е така, защото обикновено жертвите на домашно насилие крият, че са обект на такова. Това е същото като при изнасилването. Такива хора се срамуват да говорят за проблема, таят го дълбоко в себе си. Споделят го с най-близките си, но не предприемат никакви мерки заради страх, че институциите няма да се намесят и че ще го приемат като битов инцидент. Ако такъв човек е израснал в семейство с баща, който редовно е посягал на майката, копира подобно поведение. Дори живее с идеята, че проблемите се решават точно по този начин. А тук имаме и други два основни фактора - злоупотреба с наркотични вещества и с алкохол. А те променят психиката. Човек става много по-агресивен, арогантен и крайно импулсивен в действията си. Освен това задвижват т.нар. ревностова параноя. Както неведнъж съм изтъквал, това ще се превърне в бич за обществото. Затова казах, че тези случаи ще зачестят още повече. Причината е, че алкохолът или дрогата покачват много либидото, а намаляват потентността. От това разминаване психиката започва да възприема изкривено всичко от реалността. Стига се дотам, че на практика човек вместо да се успокои в отношенията си, започва много да ревнува партньора си. Обикновено започват да го малтретират. В конкретния случай жената не е подала жалба. Тук е много интересен моментът, че тя изчезва за едно известно време и оставя мъжа и детето. А когато има жертва на домашно насилие, първата работа в кризисна ситуация е да се изведе жертвата от средата. Бягайки, жената си е мислела, че напрежението на мъжа й ще спадне и той ще се успокои. Не е вярвала, че отново може да прояви ярост. Може би в началото това се е случило, но след това започва да я търси. Все пак какво е виновно едно 4-годишно дете за техните взаимоотношения.  - Наистина има разлика. В случая мъжът не е психично болен. Той страда от характеропатия, следствие на злоупотребата с наркотици и алкохол. Тези хора стават агресивни, злобни, импулсивни, отмъстителни. Това е профилът на човек, пребивавал в затвора. Познавам доста такива като клиенти - преди и след като са излезли от затвора. Там психиката тотално се изкривява. Такива хора стават злопаметни, затова предприемат крайни действия. Психопатията всъщност е изкривяване на чертите на характера, засилва злобата, агресията. Самият мъж не възприема жената и детето като живи същества, а като предмети, негова собственост. Идеята му е, че натиска копчето и те вършат каквото им каже. Ако откажеш на някое от желанията на психопата, той може да изпадне в състояние на ярост. - Алкохолът и употребата на наркотични вещества водят до такива реакции. Защото те засилват вътрешните импулсивни действия и гледаш дори на детето си като вещ. Забележете, той преговаря с психолозите, но не скача. Ако беше психично болен, щеше да прегърне детето и да скочи от моста. Тук работи максимата на психопата - „Пет души убивам, но на себе си не посягам“. Психопатията е изключително сложно състояние, защото нито може да се лекува, нито да се поправя. - Голямата грешка на жената е, че е оставила детето и не е уведомила полицията и социалните. Но тя го е направила от страх, защото след това е знаела, че ще бъде малтретирана още повече. - Има страх, неудобство, чувството, че си използван, че си емоционално употребен, физически омерзен. - Да, трябвало е да го направи и полицията да бъде по-активна. Трябвало е да подаде сигнали и до социалните, че детето живее в такава среда. - Точно така, съседите дори коментираха - знаели са за проблема. Но не вземат отношение. Само да ви дам един пример - моя клиентка, която живее в Германия, се развикала на детето си и съседите веднага сигнализирали на полиция и психиатри. В момента тя е трети ден в психиатрия, а детето е при социалните. Това е другата крайност. Бащата беше в отпуск тук и се наложи спешно да пътува за Германия. А тук всеки си мълчи. - Трябва да се коментира непрекъснато темата, защото има много случаи. Уж имаме социални служби, закон, НПО-та... И какво от това. Знаете, че ако подадете жалба, не може дори да си вземете една ограничителна заповед навреме. Ако сигнализирате до социалните служби пък, те рядко идват на адрес. След като имаме такава бюрокрация и институциите нехаят, как да имаме вяра в тях. - Тук всъщност имаме същия проблем като при психично болните. Сигнал трябва да подаде само близък по права линия, като майка, баща, брат, сестра или съпрузи. Ако например близките на един психично болен го оставят да живее в даден блок, те не смеят да подадат жалба и да го настанят за лечение от страх. Надявам се хората да обърнат внимание на тези проблеми, защото според мен случаите ще зачестяват. Дори очаквам в най-скоро време да има още такива, защото алкохолът, жегите оказват влияние и напрежението се покачва. Сега близките изтъкват какви подаръци били купувани на детето - отново обърнахме нещата откъм консуматорското, материалното. Никой не говори какви са били взаимоотношенията. Много е възможно бащата да си е откупил вниманието и спокойствието. Специалист по психиатрия Завършва медицина във ВМИ - Пловдив Специализирал е психиатрия в психодиспансера в Пловдив, работил е като консултант към Военна болница и ДКЦ „Св. Врач” Специализирал е в Университетската клиника във Франкфурт на Майн, Германия В момента работи като психиатър на свободна практика", "date": "2019.07.05", "title": "Д-р Веселин Герев: Мъжът от Габрово е завършен психопат"}
{"url": "https://www.monitor.bg:443/bg/a/view/duet-manija-otbeljazva-20-godini-na-scena-169682", "text": "Хитовият дует от близкото минало „Мания“ ще отпразнува 20 години на сцена с грандиозен концерт-спектакъл на 10 октомври в клуб Music Jam. Сестрите Даниела и Юлия са замислили двучасов лайв, с уникална сценография и мултимедия. Събитието ще събере на една сцена популярни изпълнители и музиканти като Орлин Горанов, Янка Рупкина, Орлин Павлов, група „Акага“ и много други. Специално за шоуто от САЩ ще пристигне и Слай Джералдс – бас-китарист, певец и автор на песни, споделял една сцена с музиканти като Боб Дилън, Ал Грийн, Масео Паркър и Ричи Хевънс. Емоционалното послание, което любимият на поколения дует желае да предаде чрез концерта си, е именно: „Талантът и приятелството в музиката имат значение и цел“. Даниела и Юлия ще изпълнят хитовете си, оглавявали през годините музикалните чартове у нас като „Не искам, не мога“, „Светът е за двама“, „Песента на щурците“, „Не е истина“, „Дъжд от любов“, „Хладни очи“, „Много далеч“, „Whatcha waiting for“. Билетите за събитието са на цена 20 лв., а ВИП пропуските – 35 лв.", "date": "2019.07.05", "title": "Дует „Мания“ отбелязва 20 години на сцена"}
{"url": "https://www.monitor.bg:443/bg/a/view/slynchevi-chasove-i-dyjdovni-minuti-v-petyk-169693", "text": "Атмосферното налягане е по-високо от средното за юли - слабо ще се понижи. Днес преди обяд ще има и слънчеви часове. Около и след обяд, главно над Западна и Централна България, ще се развива купеста и купесто-дъждовна облачност и отново на много места ще превали краткотраен дъжд, с гръмотевици и временни усилвания на вятъра. На отделни места явленията ще са временно интензивни, възможни са и градушки. Максимални температури: между 27 и 32 градуса. Над Черноморието ще бъде предимно слънчево, след обяд - с временни увеличения на облачността, но без валежи. Ще духа слаб до умерен североизточен вятър. Максимални температури на въздуха: 27-29 градуса. Температурата на морската вода е 26-28 градуса. Вълнението на морето ще е 2 бала. Над планините, главно в часовете около и след обяд, ще се развива купеста и купесто-дъждовна облачност и на много места ще има краткотрайни валежи и гръмотевични бури. Ще духа до умерен северозападен вятър. Максимална температура на височина 1200 метра - около 22 градуса, на 2000 метра - около 14 градуса. През почивните дни ще преобладава слънчево време, около и след обяд - с купеста облачност, но вероятността за валежи е много малка. Температурите отново ще се повишават и в неделя, когато ще духа слаб югозападен вятър, на места могат да са и над 35 градуса.", "date": "2019.07.05", "title": "Слънчеви часове и дъждовни минути в петък"}
{"url": "https://www.monitor.bg:443/bg/a/view/bylgarija-i-makedonija-zaedno-shte-rykovodjat-berlinskija-proces-169692", "text": "България и Северна Македония съвместно ще ръководят Берлинския процес в подкрепа на регионалното сътрудничество и европейската интеграция на Западните Балкани. На срещата на върха в Познан на съвместната пресконференция на премиера Заев с министър-председателя на Полша Матеуш Моравецки, канцлерът на Федерална република Германия Ангела Меркел и премиерът на България Бойко Борисов, която ще се проведе в петък в 15.00 часа, ще бъде официално обявено, че Република Северна Македония и Република България ще ръководят съвместно Берлинския процес през следващите 12 месеца. Председателството на Северна Македония и България ще приключи през юли 2020 г. с годишната среща на върха, организирана съвместно в София и Скопие. От стартирането на тази инициатива за първи път една страна от Западните Балкани, кандидат за членство в ЕС като Северна Македония, е съпредседател и заедно с България, държава-членка, ще организира и координира проекти за подкрепа на регионалното сътрудничество и европейските интеграции в Западните Балкани. В петък основен акцент в разговорите на лидерите на страните, ангажирани в инициативата, ще бъде засилване на регионалното сътрудничество с цел постигане на свързаността в секторите на транспорта, енергетиката, търговията, цифровизацията, инвестициите между страните от региона на Западните Балкани и укрепването на добросъседските отношения. Берлинският процес бе иницииран от Германия за насърчаване на регионалното сътрудничество на Западните Балкани и в подкрепа на политиката на разширяване на ЕС. Първата Среща на върха се състоя на 28 август 2014 г. в Берлин. Следват срещи на високо равнище във Виена през 2015 г., Париж през 2016 г., Триест през 2017 г. и Лондон през 2018 г. Участници в процеса са страните от Западните Балкани - Сърбия, Република Северна Македония, Босна и Херцеговина, Черна гора, Косово и Албания, и държави членки на ЕС – Полша, Великобритания, Германия, Франция, Австрия, Италия, България, Хърватия и Словения. За първи път България е поканена да участва в Берлинския процес на Срещата на върха в Триест през 2017 г. Страната ни е желан партньор с оглед на активната работа в региона и постигнатите резултати по време на Българското председателство на Съвета на ЕС през 2018 г., като основен приоритет бяха именно страните от Западните Балкани. „Една от основните цели на Берлинския процес е да свърже хората и бизнеса. Днес всички използвахме думата помирение, защото то ще ни позволи да изградим общо бъдеще, стъпвайки върху истината от историята: чрез създаване на общи инициативи, физическа свързаност, общи младежки организации като „Райко”, т.е. да се научим да живеем заедно и да изграждаме общо бъдеще”, коментира в четвъртък министърът на външните работи на България Екатерина Захариева на среща в Познан с колегите си от държавите от Берлинския процес. Германският държавен министър по европейските въпроси Михаел Рот пък приветства предстоящото съвместно председателство на Берлинския процес от България и Северна Македония.", "date": "2019.07.05", "title": "България и Македония заедно ще ръководят Берлинския процес "}
{"url": "https://www.monitor.bg:443/bg/a/view/razstrojstvo-smazva-shvajcarskata-armija-169694", "text": "Над 40 военни и новобранци от академия в Швейцария бяха приети вчера в болница след внезапно влошаване на здравословното им състояние. Четирима от тях са в критично състояние, съобщи правителството, цитирано от АФП. Федералният департамент на отбраната уточни в комюнике, че 43 души от академията \"Ясбах де Линден\" в кантона Берн са получили вчера следобед остри стомашно-чревни разстройства, диария и повръщане. \"Вследствие на това 43-мата бяха откарани с линейки и хеликоптери в болници и военномедицински центрове\", се казва в комюникето. Властите опитват да установят причината за тази епидемия.", "date": "2019.07.05", "title": "Разстройство смазва швайцарската армия"}
