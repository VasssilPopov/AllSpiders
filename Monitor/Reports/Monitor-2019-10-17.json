{"url": "https://www.monitor.bg:443/bg/a/view/lambo-priveden-v-koma-za-da-pochistjat-drobovete-mu-obzor-178276", "text": "Големият актьор Стефан Данаилов все още не е изведен от състоянието на медикаментозна кома, в което лекарите от Военномедицинска академия го поддържат, за да могат да проведат терапевтични интервенции в белите му дробове. Това съобщи за „Монитор“ биографът на филмовата и театрална легенда – журналистът Георги Тошев. „Той е под контрол, поддържат го в стабилно състояние, но като цяло ситуацията не е добра. Не мога да кажа, че не съм притеснен или че съм обнадежден“, лаконичен бе Тошев. Лекарите от ВМА поддържат големия актьор Стефан Данаилов изкуствено в безсъзнание, за да могат да проведат като част от терапията. Това обясни за „Монитор“ и актьорът от Народния театър Сава Драгунчев, асистент на Ламбо в последния му клас в НАТФИЗ. „Състоянието му е тежко, апаратура подпомага дишането му, заради излива в дробовете е изгубил доста кръв, което натоварва някои системи, но непрекъснато му преливат нова. Във ВМА по наша информация са най-добрите специалисти и те си вършат работата“, заяви колегата на Мастъра и подчерта още веднъж, че Данаилов не е изпаднал сам в кома, а е приведен в безсъзнание, за да могат да го лекуват. „Той винаги се е държал мъжки, мисля, че и този път ще се справи“, изрази надежда Драгунчев и поясни, че до актьора медиците не допускат никого поради опасността и най-безобидната инфекция да компрометира усилията им и съпротивителните сили на 76-годишния пациент. Информацията, че проф. Стефан Данаилов е в медикаментозна кома, поддържана от лекарите, за да могат да почистят дробовете му от водата, която събират, потвърди и племенницата на обичания артист – режисьорката Росица Обрешкова. Тя каза, че никой не знае кога точно докторите ще преценят, че е подходящият момент да го извадят от това състояние и да го събудят. „Молим се и вярваме, че всичко ще мине благополучно. Толкова много хора го обичат и му изпращат добрата си енергия“, сподели тя. Дишането на актьора се подпомага от апарат, без да е напълно изкуствено, за което му е направен отвор в трахеята, т. нар. трахеостома. Близките на Данаилов очакват всеки момент да бъде екстубиран, тоест да се извади от гърлото му тръбата, която подава кислород с определена концентрация. Ако дишането се стабилизира, това би означавало сериозно подобрение. Преди няколко дни Стефан Данаилов бе транспортиран от санаториум в Хисаря с много голям белодробен излив след падане. Оттогава е в реанимацията на ВМА. В началото са правили опити за дихателна рехабилитация, но в сряда състоянието му рязко се е влошило и се е наложила интубация. „Направиха някаква пункция, имаше и кръв в белия дроб, но не знаем още резултати. Той просто спи, стискаме му палци“, каза по-рано през деня доведеният син на Данаилов – Росен Цанков. Очаква се и излизането на резултати от хистологичните изследвания, които трябва да удостоверят дали ракът, с който преди 5 години актьорът се пребори, не се е активирал отново.", "date": "2019.10.17", "title": "Ламбо приведен в кома, за да „почистят“ дробовете му (ОБЗОР)"}
{"url": "https://www.monitor.bg:443/bg/a/view/i-viceprezidentyt-na-bfs-atanas-furnadjiev-podade-ostavka-178277", "text": "Атанас Фурнаджиев подаде своята оставка като вицепрезидент на БФС, дни след оставката на президента Борислав Михайлов. \"Уважаеми приятели и почитатели на футбола, направих своя сериозен анализ на създалата се кризисна ситуация и считам, че единствено Конгрес може да се справи с преодоляването. Затова решавам да подам оставка като вицепрезидент на БФС и призовавам колегите да ме последват. Вярвам, че ще подкрепят свикването на конгрес през месец февруари 2020 г.\", обяви Фурнаджиев, който беше спряган за временен шеф на БФС до свикването на конгрес.", "date": "2019.10.17", "title": "И вицепрезидентът на БФС Атанас Фурнаджиев подаде оставка"}
{"url": "https://www.monitor.bg:443/bg/a/view/sa-sht-dogovoriha-s-spirane-na-ogynja-za-120-chasa-178278", "text": "Турция се е съгласила на петдневно прекратяване на огъня в Североизточна Сирия, което да позволи изтегляне на кюрдските сили, заяви вицепрезидентът на САЩ Майк Пенс след разговори с турския президент Тайип Ердоган, предаде Ройтерс. Малко преди това американският президент Доналд Тръмп написа в Туитър, че има \"страхотни добри новини от Турция\". \"Благодаря ти, Ердоган. Милиони човешки живота ще бъдат спасени\", добави Тръмп в туита. Вицепрезидентът на САЩ Майк Пенс заяви, че Вашингтон няма да налага по-нататъшни санкции на Турция, след като бъде приложено прекратяването на огъня в Северна Сирия и ще оттегли съществуващите санкции, щом турската военна операция приключи, предаде Ройтерс. \"След прилагането на примирието САЩ няма да налагат по-нататъшни санкции на Турция\", каза Пенс след разговори в Анкара. \"Президентът реши да оттегли икономическите санкции, щом операцията приключи\", добави той. Пенс съобщи, че ще има \"пауза във военните операции за 120 часа\", която да позволи на кюрдските сили, съюзници на САЩ, да се изтеглят. Вицепрезидентът заяви, че САЩ и Турция са поели взаимен ангажирмент за \"мирно решение и бъдеще за зоната за сигурност\". Турция ще спре за пет дни офанзивата си в Северна Сирия и ще я прекрати напълно след изтеглянето на кюрдските сили от сектора през този период, уточни Пенс на пресконференция след повече от четири часа разговори с турския президент Реджеп Тайип Ердоган, предаде Франс прес. Поканата, отправена от президента Доналд Тръмп към Ердоган за 13 ноември ще зависи от резултата от текущите преговори с Анкара, заяви малко по-рано днес представител на Белия дом. \"Ще зависи от това как ще се развият нещата през следващите дни\", заяви Мик Мълвейни, началник на кабинета на Тръмп. \"Поканата остава в сила, но мисля, че трябва да изчакаме да видим какво ще стане. Президентът бе пределно ясен, че очаква президента Ердоган\". Прекратяването на огъня, обявено от САЩ, за слагане край на военните действия с Турция в Северна Сирия е \"неясно формулирано\", каза висш съветник на сирийския президент Башар Асад за телевизия \"Ал Маядин\", предаде Ройтерс. Съветникът Бутаина Шаабан каза, че Дамаск \"не може да приеме\" втори \"Иракски Кюрдистан\" в Сирия, непосредствено след обявяването на споразумението от американския вицепрезидент Майк Пенс в Турция. Шаабан каза, че са били направени \"важни крачки\" заедно с кюрдските Сирийски демократични сили (СДС), но всички останали проблеми не могат да бъдат разрешени веднага. Командирът на СДС Мазлум Кобани заяви, че те приемат споразумението и ще направят това, което е необходимо, за да бъде успешно. Кобани каза още по телевизия \"Ронахи\", че споразумението се отнася за район между граничните селища Рас ал Айн и Тал Абияд и то е \"само начало\". Високопоставеният кюрдски политик Алдар Халил заяви по телевизия \"Ал Арабия\", че приветства спирането на сраженията с Турция в Северна Сирия, но кюрдските сили ще се защитят, ако бъдат нападнати, предаде Ройтерс. Турският външен министър Мевлют Чавушоглу изтъкна, че САЩ са се съгласили с \"важността и функционалността\" на зона за сигурност, за която Турция отдавна настоява и че турските въоръжени сили ще контролират такава зона съгласно споразумението, постигнато с Вашингтон, предаде Асошиейтед прес. Чавушоглу подчерта, че Анкара се е съгласила на \"прекъсване\" на сраженията, отхвърляйки термина \"прекратяване на огъня\", който според него е възможен само \"между две легитимни страни\". \"Ще спрем операцията си, само след като терористичните елементи напуснат\", каза турският министър. \"Прекъсването не означава, че нашите войници и нашите сили ще се оттеглят. Ще останем там и продължим да сме там\", увери Чавушоглу.", "date": "2019.10.17", "title": "САЩ договориха с Турция спиране на огъня в Сирия за 120 часа"}
{"url": "https://www.monitor.bg:443/bg/a/view/preslava-i-galin-gotvjat-duet-178256", "text": "Поп-фолк звездите Преслава и Галин ще зарадват феновете си с дует. Почитателите на лекия жанр отдавна се надяват да чуят общ проект на двамата добричлии и такъв скоро ще се появи на музикалния пазар. Заглавието вече официално е потвърдено - „Така ни се пада“. Още не е ясно каква ще е стилистиката на парчето. Междувременно Преслава качи в канала си в YouTube видео, което разкрива любопитни моменти от творческия им процес. Припомняме, че . Те публикуваха своя обща снимка, а отдолу феновете им започнаха да прогнозират задаващото се общо парче. Двамата имат един съвместен проект. Певците обединиха гласове в песента на Галин “Царя на купона”, където обаче Преслава се разписва с много кратко участие.", "date": "2019.10.17", "title": "Преслава и Галин готвят дует"}
{"url": "https://www.monitor.bg:443/bg/a/view/kukeri-praznuvat-obedinenieto-na-fermata-178257", "text": "Истински празник настъпи във „Фермата“ след появата на група кукери. На четвъртия ден от обединението на чорбаджии и сиромаси танцьори на възраст от 5 до 70 влязоха с носиите и страховитите си маски и ги призоваха да изгонят заедно злите духове в стопанството. пошегува се военният Станислав, визирайки общия брой на обитателите на фермата, без дуелистите в момента. „Дошли сме да прокудим злото и да вкараме доброто, за да може вашето съединение на просъществува“, заяви водачът на фолклорната група от радомирското село Стефаново Славчо Гебрев. Малките кукери умилиха жените във „Фермата“ и те ги дариха с прегръдки, а големите отстъпиха маските си на многодетната майка Веселка, футболистката Велислава и майка й Дана. Треньорът на звездите Сами Хоссни пожела да си сложи колана с чанове и поведе съотборниците си на ритуална обиколка около огъня. На прощаване, като заемащ временно длъжността фермер на седмицата, бившият национал по плуване връчи на танцьорите кошница със свежи зеленчуци от градината. Хоссни зае мястото на журналиста-патриот Ивайло Шопски като тартор на фермата, след като софтуерният милионер Митко Калайджиев поиска разрешение от продукцията да преговаря с него да се откаже от имунитета си и да се изправи срещу него на дуел в събота.  ", "date": "2019.10.17", "title": "Кукери празнуват обединението на „Фермата“ "}
{"url": "https://www.monitor.bg:443/bg/a/view/boris-djonsyn-imame-sdelka-za-brekzit-178224", "text": "Премиерът на Великобритания  , че е постигнато ново споразумение с ЕС за Брекзит и предстои то да бъде обсъдено от британския парламент в събота.  Сделката е постигната след две денонощия преговори без прекъсване. Основните разлики засягат положението на Северна Ирландия. Великобритания ще продължи да спазва правилата на Европейския съюз до края на 2020 г., а може би и по-дълго, докато се установят новите бизнес правила. Великобртиная ще плати 39 милиарда паунда за развода, пише Би Би Си. Правата на гражданите на европейския съюз и на гражданите на Великобритания ще бъдат запазени. Председателят на Европейската комисия Жан-Клод Юнкер потвърди, че постигнатата сделка е \"справедливо и балансирано споразумение\" и призова Европейския съвет да го подкрепи. Очаква се споразумението да бъде обсъдено от лидерите на страните-членки на ЕС, за което призова и Юнкер. \"Има ли воля, ще има и сделка - имаме я! Това е справедливо и балансирано споразумение за ЕС и Великобритания, което е свидетелство за ангажимента ни да намираме решения. Препоръчвам тази сделка да бъде одобрена\" на срещата на върха на ЕС, написа Юнкер в Туитър. Юнкер допълни, че преговарящите са постигнали споразумение за ревизиране на протокола за Северна Ирландия и Ирландия и за промяна на политическата декларация. Те бяха одобрени от Европейската комисия. Главният преговарящ на ЕС за Брекзит Мишел Барние съобщи, че е напълно възможно новата сделка да бъде ратифицирана до 31 октомври. Той поясни, че в четвъртък няма да има ратификация в Европейския съвет, но Съветът ще може да излезе с препоръка. По думите му Съветът трябва официално да приеме споразумението, след като Европейският парламент го ратифицира. Барние разкри и самата сделка. Преходният период ще продължи до края на 2020 г., но може да бъде удължен с още една или две години, ако бъде постигнато споразумение. Барние добави, че ЕС иска границата на остров Ирландия да остане отворена, но и да се защити цялата икономика и целостта на единния пазар. Първо, регулациите на ЕС ще се прилагат за всички стоки в Северна Ирландия. Това означава проверки на границата. Второ, Северна Ирландия остава в митническата територия на Великобритания, следователно ще се възползва от търговската политика на Обединеното кралство. Но Северна Ирландия ще бъде и входна точка за единния европейски пазар. Така Великобритания ще налага британски мита на стоки от трети държави стига стоките, влизащи в Северна Ирландия, да не са пред риск да попаднат на единния пазар. Ако има риск да влязат в единния пазар, ЕС ще наложи мита, като това ще бъде решавано от обща комисия между ЕС и Велкиборитания. Третата точка се отнася до ДДС, планът ще поддържа целостта на единния пазар, докато в същото време се уважават желания на Обединеното кралство. И четвърто, ще има механизъм за съгласие. Четири години след влизане в сила на договореностите парламентът на Северна Ирландия ще реши с просто мнозинство дали тези договорености да останат в сила и за вбъдеще. На самия остров Ирландия няма да има митнически проверки, които ще се правят в пристанищата.  За стоките, транспортирани от останалата част Великобритания за Северна Ирландия, които се предполага да останат там, няма да се прилагат мита на ЕС.  Европейски мита няма да се плащат и за стоки за лична употреба, пренасяни от пътници, преминаващи ирландската граница и за втора категория стоки, които са предназначени единствено за незабавна консумация, а не за последваща преработка.  Съвместна комисия, сформирана от ЕС и Великобритания, ще определи след Брекзит по-точно кои стоки се включват във втората група.  На Обединеното кралство ще бъде позволено да възстановява акцизите за компании в Северна Ирландия, доколкото това не нарушава правилата на ЕС за държавната помощ.  Северна Ирландия ще може да се възползва от бъдещите търговски споразумения, които Великобритания ще сключи с други държави. Ще се прилагат единствено британските мита, при условие, че стоките не се изнасят в Ирландия и единния пазар на ЕС. Според Барние споразумението е \"справедливо и разумно\". От своя страна британският премиер Борис Джонсън заяви, че е уверен, че може да прокара споразумението в британския парламент. Главният преговарящ на ЕС за Брекзит Барние разкри, че в Северна Ирландия ще има съвместна комисия, която ще получи мандат. Това е динамичен компромис между Великобритания и ЕС, отбеляза още Барние. Междувременно британската лира увеличи стойността си до 1.29 спрямо щатския долар, достигайки нов петмесечен връх. От Демократичната юнионистка партия отбелязаха в \"Туитър\", че все още не са подкрепили споразумението. \"Прочетете нашето съобщение. Не е променено\", обявиха от партията. Шотландската национална партия няма да подкрепи в парламента споразумението за Брекзит на британския премиер Борис Джонсън, защото то представлява доста \"по-твърдо\" излизане от ЕС. Това заяви днес лидерът на ШНП Никола Стърджън, цитирана от Ройтерс. \"Планираният от Борис Джонсън Брекзит предполага не толкова обвързващи отношения с ЕС, що се отнася до стандартите за храните, опазването на околната среда и правата на работниците\", каза тя. \"Шотландия не е подкрепяла Брекзит под никаква форма и затова и депутатите от ШНП няма да подкрепят Брекзит под никаква форма\", допълни Стърджън. Лидерът на Партията за Брекзит Найджъл Фараж заяви в Туитър, че споразумението с Брюксел на британския премиер Борис Джонсън трябва да бъде отхвърлено, предаде ДПА. \"Ангажиментът, поет с това споразумение, за синхронизиране на регулациите означава, че \"новото споразумение\" не е Брекзит въпреки по-добрите решения по въпроса за митническия съюз\", написа Фараж. А в интервю за Би Би Си той прогнозира, че за Джонсън ще е \"много трудно\" да убеди северноирландската Демократическа юнионистка партия да подкрепи споразумението. Лидерът на опозицията на Острова Джеръми Корбин заяви, че тази сделка е дори по-лоша от постигнатата от бившия премиер Тереза Мей. \"От това, което знаем, изглежда, че премиерът е договорил дори по-лошо споразумение от това на Тереза Мей, което беше отхвърлено от мнозинството\", пише Корбин. Според него тези предложения рискуват да доведат до битка за правата и защитата, като поставят безопасността на храните под риск, намаляват екологичните стандарти и правата на работниците, открива възможност Националната здравна служба на Великобритания да бъде приватизирана от американски корпорации. Това споразумение няма да обедини страната и поради тази причина трябва да бъде отхвърлено. Най-добрият начин да се разреши Брекзит е да се даде възможност на хората да кажат последната си дума на референдума, призова Корбин. Повече от 50% от британците подкрепят излизането от Европейския съюз, независимо дали са гласували за оставане или за напускане на референдума през 2016 г., предаде \"Политико\". Проучването ComRes, проведено сред 26 хил. души и описано като най-мащабното за Брекзит след референдума, показа и че според мнозинството респонденти Брекзит без сделка ще навреди на икономиката. Според него 54% от британците подкрепят излизането от ЕС, като 32% са против, а 14% отговарят, че не знаят. Попитани дали подкрепят обещанието на премира Борис Джонсън Великобритания да напусне ЕС на 31 октомври, независимо дали с или без сделка, 43% казват, че го одобряват, 44% са против тази позиция, а 13% не знаят. Има разделение в страната, като Лондон, Шотландия и Северна Ирландия най-силно се противопоставят на излизане от ЕС, в най-голяма степен подкрепят втори референдум и най-силно оценяват Брекзит без сделка като нещо лошо. Според собствено проучване на \"Политико\" при един хипотетичен втори референдум 50% ще гласуват за оставане, 44% за напускане, а останалите не са решили. Британската телевизия \"Скай\" пуска нов канал, по който няма да има новини за Брекзит, предадоха \"Ройтерс\" и \"Франс прес\". Три години след началото на кризата с излизането на Великобритания от Европейския съюз телевизията смята, че на някои зрители толкова им е омръзнало от драмата с \"развода\", че има пазар за канал, посветен на новини, които нямат нищо общо с Брекзит. Тази година проучване на Института на \"Ройтерс\" за изследване на журналистиката показа, че над една трета от анкетираните хора избягват новините, а повечето посочват Брекзит като основна причина за това. Каналът \"Скай нюз без Брекзит\", който ще работи от 17 ч. местно време (16 ч. по Гринуич) до 22 ч. от понеделник до петък, ще обслужва хората, които смятат Брекзит за не особено вълнуващ, заяви ръководителят на \"Скай нюз\" Джон Райли. Междувременно британската лира увеличи стойността си до 1.29 спрямо щатския долар, достигайки нов петмесечен връх.", "date": "2019.10.17", "title": "Лондон плаща 39 милиарда паунда на ЕС (ОБЗОР)"}
{"url": "https://www.monitor.bg:443/bg/a/view/sem-prekrati-mandata-na-shefa-na-bnr-178230", "text": "Мандатът на генералния директор на Българското национално радио - Светослав Костов беше прекратен предсрочно. Решението единодушно беше взето на заседание на Съвета за електронни медии с пет гласа \"за\". Членовете на регулатора изтъкнаха, че се водят от обществения интерес, като по думите им със спирането на сигнала на програма „Хоризонт“ в рамките на 5 часа на 13 септември, е нарушено правото на гражданите да бъдат информирани. изтъкна Ивелина Димитрова от СЕМ. С оглед притесненията, изразени от Бетина Жотева, че законът изисква наличието на системни нарушения, председателят на регулатора София Владимирова коментира: „Като член на Съвета за електронни медии поемам своята отговорност, като кажа, че г-н Костов, за когото гласувах преди три месеца, не се справя. Не мога да си позволя да чакам нарушенията да станат системни.“ На заседанието беше резюмирано и становището на Светослав Костов, което той изпрати в срок, след като СЕМ стартира процедурата по предсрочно прекратяване на мандата му. В него той оспорва наличие на основателни причини за прекратяването на мандата му. Сред изтъкнатите доводи бяха фактите, че БНР създава и разпространява и регионални програми освен тези с национално покритие „Хоризонт“ и „Христо Ботев“. В цитираното становище се изтъква, че практически „Хоризонт“ е била налична онлайн, а правото на информираност на гражданите БНР спазва не само с тази програма. Въпреки изброените мотиви, регулаторът гласува с пълно мнозинство отстраняването на Светослав Костов от длъжността. За изпълняващ длъжността генерален директор на БНР бе посочен Антон Митев, директор на Дирекция Архиви в медията. До три месеца съветът трябва да посочи нов шеф на БНР. До момента СЕМ е наложил две глоби на радиото - 7000 лв за нарушаване на лицензията, която е за 24-часово излъчване и 20 000 лв за нарушаване на правото на информация на гражданите. Два часа след решението на СЕМ, Светослав Костов, заедно с адвокат Николай Кунев, който е подготвил становището за регулатора, дадоха пресконференция в БНР, за да представят мотивите си. Освободеният шеф заяви, че по време на гласуването мотивите, които е изпратил са „споменати отгоре-отгоре, не са прочетени до край“. Самият той не присъства на заседанието на СЕМ. заяви Костов, който е категоричен, че ще обжалва. Документите ще бъдат внесени в съда от адвокат Кунев още следващата седмица. Основната теза на Костов е, че СЕМ обосновават решението си с 3 административно-наказателни производства. Едно от тях обаче е извършено по време на управлението на предишния изпълнителен директор – Александър Велев. Второто се обжалва за законосъобразност. А третото, което се отнася до нарушението на лицензията, също се обжалва „тъй като в нито един момент на 13.09.2019 г БНР не е спирало да предоставя радиоуслуга по отношение на програма „Хоризонт“ чрез електронна съобщителна мрежа“, както е записано в мотивите. Останалите програми на БНР са се излъчвали и слушателите са получавали информация от тях, така че не е грубо нарушено правото им на информация. С тези доводи Костов ще бори аргументирането на „системност“ от СЕМ - условие за сваляне на мандата на директор на БНР. „Днес, решението на СЕМ, и то на всяка цена, не е с мисъл за радиото“, заяви Костов, който припомни, че предстоят местни избори следващата седмица и попита защо това решение не е било отложено след тях, а ако е било толкова спешно – защо не му е свален мандата още на следващия ден след като законът позволява. заяви категорично Костов. „Натиск върху мен идва само от СЕМ и от хора, които тръгнахме да разследваме за едни изчезнали пари“, допълни той, като разясни, че преди 3 години бюджетът на радиото е бил на плюс 3,4 милиона лева, а днес е на минус. „Аз имам своята информация защо спря сигнала на 13-ти, но докато не се произнесе прокуратурата няма да я споделя“, каза още Костов, който за пореден път категорично отрече да е наредил спиране на сигнала.", "date": "2019.10.17", "title": "СЕМ прекрати мандата на шефа на БНР (ОБЗОР)"}
{"url": "https://www.monitor.bg:443/bg/a/view/agresiven-bashta-nokautira-syuchenichka-na-dyshterja-si-obzor-178271", "text": "Агресивен баща нокаутира с удар в главата съученичка на дъщеря си. Инцидентът е станал вчера следобед в канцеларията на столичното 28-о СУ „Алеко Константинов” пред погледа на директорката Станимира Стоева, обясни тя пред „Монитор“. Пострадалото дете е с хематом и главоболие и ще остане следващите две седмици у дома. По време на физическо две петокласнички молят учителката за разрешение да отидат до близкия пазар, за да си купят обяд. „Това се е случвало и друг път, когато учениците на харесват храната от бюфета. От пазара могат да си купят пици или палачинки. Той е близко, само пресичат улицата“, обясни директорката. Едно от хлапетата обаче предлага да отидат на друго, по-далечно място, за да си купят сандвичи. Тогава 11-годишните момиченца се загубили и започнали да плачат. Пострадалото момиче искало да се обади на майка си и баща си, но другото й казало да не го прави, за да не й се карат. Хлапетата успели да намерят пътя към училище, но продължили да плачат. Тогава директорката ги повикала при себе си в канцеларията, за да се успокоят, докато чакат родителите им да дойдат. „Бащата на едното момиче влезе, приближи се до децата и хвана за главата другото, след което го удари със своята глава по челото. Нямаше индикация, че крие толкова агресия в себе си“, обясни ситуацията Стоева. Охраната отива да провери какво се е случило и натиска паникбутона, след което полицията идва веднага и прибира агресивния родител. В патрулката се качва и неговото дете. По случая е образувано бързо производство и прокуратурата ще реши дали му бъдат повдигнати обвинения и какви ще бъдат те, обясниха от СДВР пред „Монитор“. След удара пострадалата петокласничка веднага се обажда на майка си и с нея идва целият й род. „Двете деца бяха приятелки, но родителите им не се познаваха. Жената на мъжа помоли другата майка за прошка, въпреки че тя не може да носи отговорност за неговите действия“, каза още директорката на 28-о СУ.", "date": "2019.10.17", "title": "Агресивен баща нокаутира съученичка на дъщеря си (ОБЗОР)"}
{"url": "https://www.monitor.bg:443/bg/a/view/karadajy-ot-kyrdjalijskoto-selo-enchec-zaednostta-njama-alternativa-178268", "text": "Екипът на Централния лъч на ДПС присъства на предизборна среща с жителите на село Енчец, община Кърджали. Лидерът на ДПС Мустафа Карадайъ посочи област Враца за пример за постигнати добри резултати на последните избори за ЕП като нетрадиционен район на ДПС. „В общините Борован и Хайредин ДПС управлява от 2 мандата, а сега ще управлява и трети. В тези две общини не живее нито един турчин“, добави той. Председателят на ДПС каза, че моделът на заедността дава своя продукт. Днес имаме няколко общини, където не живеят мюсюлмани, но местната власт е на ДПС. Тази година жребия ни задължи общините на ДПС да не са по-малко от 55, подчерта Карадайъ. В България етническите българи и християни знаят, че философията и политиката на заедността на ДПС нямат алтернатива в нашата Родина, каза още председателят на ДПС. Затова искат техните общини да се управляват от знаещи, можещи, образовани и отговорни хора с политиката на ДПС, добави той. Зам.-председателят на ПГ на ДПС Йордан Цонев каза, че освен председателя на ДПС няма как да видите председателите на останалите системни партии да дойдат в Енчец. ГЕРБ ще вземе 300 000 гласа от София и 100 000 от Пловдив, Варна и Бургас. И след това като разпределят бюджета, познайте къде ще отидат парите от вашите данъци, добави той. Останалите партии нямат интерес към малките населени места и общини. ДПС е партията, която събира вашите гласове и подкрепа от малките села, махалите, малките и средните общини, обяви Цонев. Не позволявайте нито един наш глас да отиде в друга партия, а само за ДПС, само за вас и вашето бъдеще, заключи Йордан Цонев. На предизборната среща присъстваха още зам.-председателят на ДПС и кмет на община Кърджали инж. Хасан Азис, евродепутатът Атидже Алиева-Вели, членът на ЦОБ Ердинч Хайрула и народните представители Адлен Шевкед и Ерол Мехмед.", "date": "2019.10.17", "title": "Карадайъ от кърджалийското село Енчец: Заедността няма алтернатива!"}
{"url": "https://www.monitor.bg:443/bg/a/view/podrediha-postojanni-izlojbi-za-proslaveni-letci-178252", "text": "Постоянна изложба в памет на първия боен полет в света, осъществен преди 107 години /на 16 октомври 2012 г. над Одрин /от пилота поручик Радул Милков /1883-1962/ с наблюдател Продан Таракчиев /1885-1957/ беше открита в ямболския Музей на бойната слава. Бипланът „Албатрос“, управляван от Милков излита от летище в близост до жп гарата на Свиленград, в кошницата  Таракчиев е поставил няколко малки бомби „гелгар“, /по името на създателя им, руският поручик Владимир Гелгар/. За самолета са завързани с въжета и по-големи бомби „Одринки“ – българско производство. Самолетът лети в широк кръг над джамията „Султан Селим“ докато  Таракчиев скицира вражеските позиции. Прелитат над гара Караагач , където Таракчиев хвърля най-напред бомбите от кошницата, след това разрязва въжетата на „Одринките“ и те падат насред позициите на турската армия, предизвиквайки истински ужас.Историческият полет продължава един час и 30 минути. При кацането самолетът попада в огромен трап с вода и се преобръща, а екипажът едва не се е удавил, разказват съвременици, които успели да спасят летеца и  наблюдателя.Още на същия ден те са били удостоени с орден за храброст. Редом с нея отвори врати и постоянна изложба в памет на майор Георги Атанасов, който загина на 9 юни 2017 г. по време на военно-морското учение „Бриз“ над Черно море, когато управляваният от него вертолет „Пантер“ падна във водата.Благодарение на професионализма му е спасен животът на другите двама членове на екипажа Заедно с много снимки и факсимилета посетителите могат да видят парадната и бойната униформи на родения  на 4 октомври 1978 г. в Ямбол летец „Първи клас“, който до смъртта си е успял да осъществи над 600 летателни часа на различни самолети и хеликоптери.", "date": "2019.10.17", "title": "Подредиха постоянни изложби за прославени летци"}
{"url": "https://www.monitor.bg:443/bg/a/view/dogodina-zapochva-izgrajdaneto-na-otklonenie-ot-am-trakija-kym-kermen-178270", "text": "През 2020 г. ще започне изграждане на пътен възел от АМ \"Тракия\" към град Кермен и населените места. Това съобщи министърът на регионалното развитие и благоустройството Петя Аврамова, която направи оглед на мястото при 261-ви км от магистралата. Министерството на регионалното развитие и благоустройството е поело ангажимент да изгради този пътен възел, каза тя. Съоръжението е било включено в Общия устройствен план на община Сливен през март, 2019 година. До края на годината ще бъде възложено предпроектно проучване с измерване на трафика, археологически и екологични проучвания на терените, както и разчет на разходите по изграждането. Министър Аврамова припомни, че вече са били възложени предпроектни проучвания за изграждането на четирилентов път, свързващ областните центрове Сливен и Ямбол. В следващия програмен период, когато ще бъдат финансирани значими надобщински проекти, ще бъде направено това разширение. По думите на министър Аврамова, област Сливен е с най-добри пътища, като от 590 км, само 40 км са в лошо състояние. От началото на годината в областта за ремонт и поддържане на пътната мрежа са вложени 21 млн. лева.", "date": "2019.10.17", "title": "Догодина започва изграждането на отклонение от АМ \"Тракия\" към Кермен"}
{"url": "https://www.monitor.bg:443/bg/a/view/stormzi-e-sred-otlichnite-na-nagradite-na-sp-q-178253", "text": "Грайм изпълнителят Стормзи се нареди сред отличниците на наградите на сп. Q, които се раздават от 1990 г. насам. На състоялата се в лондонската зала \"Раундхаус\" церемония той триумфира с приза за най-добър самостоятелен изпълнител. Групата 1975 беше почетена с наградата за най-добър изпълнител в съвременния свят. Певецът Майкъл Киуанука беше отличен за най-добро изпълнение на живо. Новоучредените награди за песен на десетилетието и най-добро вокално изпълнение бяха присъдени съответно на Лана дел Рей за хитово й парче Video Games от 2011 г. и на рапърката Little Simz. Сред останалите лауреати са Луис Капалди за песен на годината (Someone You Loved) и Дизи Раскал за новаторско звучене. С почетни отличия бяха удостоени Ким Гордън (награда \"Герой\"), Кано (награда за цялостен принос към музиката), Christine And The Queens (награда \"Икона\") и група Madness (награда \"Вдъхновение\").", "date": "2019.10.17", "title": "Стормзи е сред отличниците на наградите на сп. Q "}
{"url": "https://www.monitor.bg:443/bg/a/view/japonci-s-interes-kym-pchelnite-produkti-i-mljakoto-v-slivensko-178272", "text": "Японска компания проявява интерес към търговия с млечни изделия, мед и пчелни продукти в Сливенско. Това съобщиха от областната администрация, където днес представители на японска компания за търговия с източноевропейски продукти са се срещнали с областния управител Чавдар Божурски. Целта на компанията е да промотира възможностите на японския пазар. Те работят в партньорство с Българо-японска асоциация, с които развиват дейност за популяризиране на българските продукти в Страната на изгряващото слънце. По време на визитата си гостите ще проучат възможностите за търговия, за бизнес и инвестиции, както и за разкриване на свое представителство на по-късен етап. Не е изключено представителството да е разположено в Сливен. От компанията са заявили още, че биха искали да покажат български продукти на търговско изложение в Осака, тъй като този форум определя тенденциите в пазара за години напред. Конкретният интерес засега е насочен към млечните изделия и към произведените в България мед и пчелни продукти. Областният управител е представил местната икономика, включително традиционните производства, като е обещал съдействие в изпълнението на съвместните бизнес-проекти.", "date": "2019.10.17", "title": "Японци с интерес към пчелните продукти и млякото в Сливенско"}
{"url": "https://www.monitor.bg:443/bg/a/view/novijat-lenobo-yoga-smart-tab-e-veche-v-magazinite-na-vivacom-178274", "text": "Нова неустоима оферта за клиентите на VIVACOM – от днес привлекателният LENOVO YOGA SMART TAB е наличен в магазините и онлайн на сайта на телекома на цена от 21.98 лв. на месец с план i-Traffic XL+. Таблетът е с 10.1-инчов Full HD дисплей (1920 x 1200), с IPS технология, предоставяща изящна картина с много детайли. Дисплеят e TÜF Certified – редуцира вредната за очите синя светлина. LENOVO YOGA SMART TAB има типична за серията въртяща се панта, която позволява използване на таблета по четири различни начина – в ръката, наклонен, изправен или закачен и го прави изключително удобен за работа и забавление в движение. Устройството е оборудвано и с 8 МР основна камера с автоматичен фокус и 5 МР предна камера с фиксиран фокус и по-голям ъгъл на заснемане, за да улесни ежедневната необходимост от документиране на важните неща. LENOVO YOGA SMART TAB използва мощния 8-ядрен процесор Qualcomm Snapdragon 439 (4 x 2.0 GHz + 4 x 1.45 GHz), осигуряващ по-добра производителност на действията. Таблетът разполага и с 4 GB RAM памет и 64 GB вътрешна памет, за съхранение на всички важни моменти. Батерията му е литиево-йонна и е с капацитет 7000 mAh и предоставя до 11 часа сърфиране в интернет. LENOVO YOGA SMART TAB използва опцията за лесно и удобно отключване - Face Unlock и има сертификат за водоустойчивост IP52.", "date": "2019.10.17", "title": "Новият LENOBO YOGA SMART TAB е вече в магазините на VIVACOM"}
{"url": "https://www.monitor.bg:443/bg/a/view/policija-zastrelja-sina-na-holivudski-aktior-178243", "text": "Истинска трагедия разтърси семейството на класическия Тарзан – 81-годишния холивудски актьор Рон Ели. Съпругата му – Валери е била намушкана до смърт в семейното имение в Санта Барбара, Калифорния от собственият им син Камерън във вторник вечерта, предаде BBC. Когато униформените пристигнали на адреса на Али намерили 62-годишната Валери вече издъхнала „с множество прободни рани“. Властите заловили 30-годишния син в двора на имението, счели го за заплаха и го застреляли. Няма данни самият Рон Ели да е пострадал по време на акцията. Малко по-рано обаче излезе информация от районното полицейско управление, че възрастен мъж е отведен за преглед в болница. „Колегите претърсиха дома и околностите за Камерън Ели. По време на претърсването, заподозряният е забелязан извън къщата. Той представляваше заплаха и четирима служители на реда вътзпроизведоха истрели срещу него, ранявайки го фатално“, заяви официално окръжният шериф на Санта Барбара. Рон Ели е познат със знаковата си роля на класическият сериал „Тарзан“ от 60-те години, който се превръща в негова емблема. Спира с актьорската професия през 2001 г., но за кратко се завръща на екран през 2014 г. за роля в „Expecting Amish“. Освен актьор, Ели е и писател новелист. Покойната му съпруга Валери е бивша Мис Флорида. Освен сина им Камерън, имат и две дъщери – Кирстен и Кайтланд. Според американските медии, Камерън Ели е учил в елитната академия Филип Екзитър в Ню Хемпшир, преди да отиде в Харвард.", "date": "2019.10.17", "title": "Полиция застреля сина на холивудски актьор"}
{"url": "https://www.monitor.bg:443/bg/a/view/desi-coneva-gushna-dyshterichka-178255", "text": "Телевизионната репортерка Деси Цонева посрещна на бял свят второто си дете. Днес тя е родила момиченце в Майчин дом. Майката и бебето са в добро състояние. За появата на новия член в семейството съобщи щастливата баба Мариана Цонева. \"Много хубаво, оформено бебенце е. И голямото дете на Деси - Янчо, видя сестричката си. Много се радва. Двамата имат много прилики заради чертите на Деси.\", написа в социалните мрежи тя. Момиченцето ще носи името Бианка-Димана. Припомняме, че Цонева и любимият й Явор Стефанов обявиха очакването на първото си общо дете през май 2019 г. На 6 юли двамата си казаха заветното „да“ в тесен семеен кръг. На церемонията присъстваха само младоженците, кумовете - шеф Иван Манчев и най-добрата приятелка на Деси - Марго, както и синът на Цонева от първия брак - Янчо. На 3 юни 2020 година семейството планира да вдигне сватба, за да отбележи втората година от началото на връзката си.", "date": "2019.10.17", "title": "Деси Цонева гушна дъщеричка"}
{"url": "https://www.monitor.bg:443/bg/a/view/stoichkov-iska-5-godini-aut-ot-evropa-za-celija-bylgarski-futbol-178254", "text": "Темата за расисткия скандал около мача България – Англия (0:6) продължава да предизвиква сериозен отзвук. След като преди ден Христо Стоичков се разплака в ефир, огорчен от поведението на част от феновете и хвърленото петно върху България като расистка държава, сега Камата стигна още по-далеч и призова целият български футбол – на национално и клубно ниво, да бъде изхвърлен от евротурнирите за 5 години. \"Трябва да затворим стадионите, да се играе без зрители, коментира Камата в интервю за френското издание „Екип“. - Възможно е да е настъпил моментът за сериозни наказания. Англия премина през това. Може би е време и българските клубове да бъдат отстранени от Европа за пет години. Това ще помогне на всички да се успокоят\", заяви Стоичков. Други чуждестранни медии също търсят български футболни дейци, за да коментират обвиненията в расизъм. \"Това, което се случи, е срамно и от него боли дяволски. България има проблем с расизма\", признава 55-годишният специалист, който през пролетта напусна „лъвовете“, за да поеме „Левски“. Отзвук имаше и в Русия, от където местният „Советский спорт“ потърси за коментар национала и бивш защитник на „Амкар“ Петър Занев. Сегашният бранител на ЦСКА обаче бе категоричен, че расисткият скандал е преекспониран и в България няма подобен проблем. „В никакъв случай не мисля, че има голям проблем с расизма в българския футбол, по-скоро става въпрос за малка група, които използваха това като протест и провокация срещу БФС. Изглеждаше мерзко, но провинилите са арестувани и ще си понесат отговорността. Не можеш да съдиш за цяла държава по поведението на 15 човека. А британската преса сега лее гнусотии по цялата ни страна, което е крайно неприятно. Нека тези умствено изостанали фенове да си понесат последиците, но нека не се налагат тежки санкции на националния отбор“, сподели Занев", "date": "2019.10.17", "title": "Стоичков иска 5 години аут от Европа за целия български футбол"}
{"url": "https://www.monitor.bg:443/bg/a/view/770-chujdenci-glasuvat-za-kmet-i-obshtinari-178260", "text": "770 са чужденците, които ще могат да дадат своя вот за кмет и общински съветници на изборите на 27 октомври. Това съобщиха от ЦИК, като уточниха, че става дума за граждани на ЕС, които имат адресна регистрация в България и имат право да гласуват следващата седмица. Техните имена са добавени към втората част на избирателните списъци, като условието е да имат регистрация в съответното населено място поне 6 месеца преди датата на вота. Причината е фактът, че Изборният кодекс предвижда уседналост за местни избори. От ЦИК показаха и как ще се сгъва бюлетината. Тя трябва да бъде откъсната от кочана пред избирателя, след това член на комисията да я сгъне на две по широчината и да удари първи печат. Преди излизане от тъмната стаичка, избирателят трябва да я сгъне отново, така че му да е защитена. Следва втори печат и откъсване на отрязъка с номера на бюлетината от член на комисия. Едва тогава тя трябва да бъде пусната в урната. Поради сложността на местните избори и повечето на брой регистрирани кандидати за общински съветници обаче, има няколко града, където бюлетината ще е по-дълга и по-широка. Става дума за София, Варна, Благоевград, Шумен и Пловдив. От ЦИК предупреждават че, при сгъване само на две, бюлетината ще остава по-голяма и е възможно да остане отворена или да затрудни поставянето на други бюлетини в кутията. Именно затова препоръчват, след поставянето на втория печат и откъсването на отрязъка, гражданите да я сгънат трети път, но вертикално. „Бюлетините са направени от плътна хартия и ако не бъдат добре омачкана по ръбовете, има възможност тя да се отвори. В тази връзка нашата препоръка е преди да излязат от кабинета за гласуване, добре да стиснат бюлетината по ръбовете, така че тя да остане затворена, а не при пускането да се отвори“, каза говорителят на ЦИК Александър Андреев. В четвъртък са тръгнали и първите камиони с бюлетините за 5 областни града, които вече трябва да са ги получили-Бургас, Русе, Варна, Шумен и Търговище. Крайния срок книжата да бъдат разпределени по секциите е ден преди изборите, т.е. в дена за размисъл. Вече са започнали и обученията за ОИК, а от следващата седмица ще стартират и за СИК. В обучителния портал на ЦИК са качени и методическите указания, както и дигитални примерни тестове за членовете на секциите как да попълват правилно протоколите с резултатите от вота. При грешка те светват червено и показват сгрешената контрола. В тях обаче са научи „Монитор“. Например преференция е дадена за един кандидат, но е попълнена за друг. 735 пък е общият брой на наблюдателите, регистрирани да следят за грешки и нарушения в изборния ден, като международните са само 21. Социологическите агенции пък са регистрирали 722 анкетьори, които да правят проучвания на изхода на секциите за нагласите на гражданите.19 октомври е крайният срок за подаване на заявления от избирателите, ако данните им в списъците са сгрешени или непълни. Секциите в болници, домове за стари хора и затвори пък ще се образуват до 24 октомври, а на 25-и приключва и предизборната кампания.", "date": "2019.10.17", "title": "770 чужденци гласуват за кмет и общинари"}
{"url": "https://www.monitor.bg:443/bg/a/view/samo-1-ot-200-turoperatori-sys-zastrahovka-za-nad-1-4-mln-lv-178262", "text": "От над 3500 туропероторски фирми с лиценз само 18 имат \"застрахователно покритие\" над 1.4 млн. лв. или 1 от 200, а 1140 имат полици за минималната застраховка \"Отговорност на туроператора\" от 25 хил. лв., която по никакъв начин няма да покрие щетите на туристите в случай на фалит. Това обясни в ефира на bTV министърът на туризма Николина Ангелкова. Тя добави, че ръководеното от нея министерство предлага да се завишат сумите, за които туроператорите да се застраховат в случай на фалит, но направи уточнението, че Застрахователят на фалиралата \"Астрал холидейз\", която играеше ролята на представител за България на обявения в несъстоятелност британски туроператор „Томас Кук“ обяви, че досега са постъпили близо 300 претенции от негови крайни клиенти, а стойността на изплатените обезщетения възлиза на около 200 хил. лева. Ангелкова поясни, че след фалита на \"Томас Кук\" в министерството всеки ден има срещи с представители на туристическия бранш, като предстои такава и с транспортния. Министърът добави, че след срещите й с двата големи туроператора в Германия ИТС и ТУИ се е разбрало, че те ще могат да поемат значителна част от туристите на \"Томас Кук\" за България, което е ключово за запазване на резервирания обичайно капацитет в самолети от фалиралия туроператор и на този в хотелите. Ангелкова съобщи, няма информация за нестабилност при други туроператори. Според директора на Института за анализи и оценки в туризма Румен Драганов защото по-голямата част от туроператорите у нас са просто консолидатори на легла. „Според мен, те въобще не трябва да имат застраховка „Отговорност на туроператора“, защото смисълът й са пакетните цени, особено при чартиране с автобуси или самолети“, каза той за „Монитор“. Те предоставят т. нар. земни услуги, като трансфери, а също и допълнителни мероприятия в курортите. „Астрал холидейз“ е била именно такава фирма. В последните 20 години нямаме настъпило застрахователно събитие с търговец, който е регистриран като туроператор в България, а предоставя допълнителни услуги и консолидира частни квартири. Решението е в Закона за туризма Едната е за извършващите организирани пътувания, основно извън страната, с обща цена и използват парите на туристите и трябва да им ги върнат в случай на несъстоятелност“. За фирмите от другата група, предоставящи само земни услуги, застраховката трябва да отпадне, защото е безсмислена“, обясни той. На въпрос как хотелиерите могат да се предпазят от случаи, като този с „Томас Кук“, експертът поясни, че те ще продължат да работят с големите туроператори по схемата на „Томас Кук“ с отложено плащане. „Не бива да забравяме, че бизнесът е риск и не е за всеки. Освен това хотелиерите могат да си застраховат търговските договори и да са сигурни, че така ще си получат парите при евентуален фалит на туроператора“, посъветва Драганов. „От последното лято има много доволни туристи от почивката им в България и нямам притеснения относно стабилността на нашия туристически продукт и за сезон 2020-та“, добави той. Според хотелиерите най-големият им проблем е, че „Договорите между големите туроператори и хотелиерите са пожелателни“, каза за „Монитор“ Елена Иванова, зам.-председател на Съюза на собствениците в Слънчев бряг. „Те са за определен брой легла, но с тях туроператорите не поемат задължението да осигурят някаква заетост. В общите условия на тези договори има клаузи, които ние не сме в позиция да променим. Една от тях е въпросното разсрочено плащане, което е 2 месеца. В случай, че то беше 10 или 20 дни, нямаше да пострадаме толкова и да изгубим сериозните приходи от юли и август. 60-дневната клауза е един от основните врагове на хотелиерите. Никой не може да се пребори с големите концерни. Договорите с големите туроператори и за догодина са сключени с такива условия. При преговорите се пазарим за цените, но по общите условия не можем нищо да променим“, добави тя.", "date": "2019.10.17", "title": "Само 1 от 200 туроператора със застраховка за над 1,4 млн. лв."}
{"url": "https://www.monitor.bg:443/bg/a/view/sreshtata-pompeo-pens-s-erdogan-svyrshi-178275", "text": "Турция спира офанзивата в Сирия стана ясно след срещата между турския президент Реджеп Тайип Ердоган и американския вицепрезидент Майк Пенс в президентския дворец в Анкара,  Срещата е продължила един час и 40 минути и след нея е започнала среща между делегациите на двете страни. Турция и САШЩ заедно ще контролират центровете, в които има задържани бойци от \"Ислямска държава\". Турция се съгласи да спре военната си операция в Сирия за 120 часа, което да позволи изтегляне на кюрдските сили. В състава на турската делегация участват вицепрезидентът Фуат Октай, министърът на външните работи Мевлют Чавушоглу, министърът на хазната и финансите Берат Албайрак, министърът на отбраната Хулуси Акар и началникът на генералния щаб Яшар Гюлер. Американската страна е представена на срещата от вицепрезидента Майк Пенс, държавния секретар Майк Помпейо, съветника по националната сигурност на САЩ Робърт О'Брайън, специалния представител на САЩ за Сирия Джеймс Джефри и американския посланик в Анкара Дейвид Сатърфилд. Предполага се на срещата са обсъждани важни теми като турската операция \"Извор на мира\", стъпките, които ще се предприемат занапред в рамките на операцията, планът за зона за сигурност в Северна Сирия и решението на САЩ за санкции спрямо Турция заради военната операция, отбелязва телевизията.", "date": "2019.10.17", "title": "След срещата Помпео/Пенс с Ердоган: Турция спира офанзивата в Сирия"}
{"url": "https://www.monitor.bg:443/bg/a/view/myje-se-kypjat-v-edno-ot-sedemte-rilski-ezera-178258", "text": "Ново нарушение в \"Национален парк Рила\". Потребител на социалната мрежа Facebook е публикувал кадри, на които се виждат няколко души да плуват във води на езерото „Сълзата“, което е част от Седемте рилски езера. Според поста в социалните мрежи, действието се развива днес. Въпреки строгите забрани, наложени от парковата охрана, подобни случаи не са рядкост. Припомняме, че през месец август тази година отново имаше случай на мъж, който се изкъпа в езеро \"Окото\"", "date": "2019.10.17", "title": "Мъже се къпят в едно от Седемте рилски езера"}
{"url": "https://www.monitor.bg:443/bg/a/view/merkel-razkritikuva-ot-turcija-178259", "text": "Германският канцлер Ангела Меркел разкритикува днес Турция за офанзивата в Сирия и обяви, че Берлин спира продажбите на оръжия на Анкара, предаде ДПА. Турската военна операция срещу кюрдските Сили за защита на народа е хуманитарна драма с огромни геополитически последици. Затова германското правителство спира да продава оръжия на Турция, заяви Меркел в германския парламент. В речта си пред депутатите Меркел още веднъж призова турския президент Реджеп Тайип Ердоган да сложи край на конфликта. Германският канцлер обаче се въздържа от призиви за санкции срещу Турция и отхвърли исканията за прекратяване на споразумението на ЕС с Анкара за бежанците. Канцлерът предупреди, че турската офанзива в Сирия ще създаде допълнителна несигурност в Близкия изток и Европа и ще позволи на терористичната организация \"Ислямска държава\" да се завърне на политическата сцена.  Германският износ на оръжия за Турция в първите осем месеца на тази година достигна 250,4 милиона евро (най-високото ниво от 2005 г.), сочат данни на германското министерство на икономиката. Миналата година износът на оръжия от Германия за Турция възлизаше на 248,2 милиона евро, което постави Турция на първо място сред вносителите на германски оръжия. Междувременно сирийският президент Башар Асад заяви, че Сирия ще отговори на турска агресия в която и да е част на територията си с \"всички налични легитимни средства\". Коментарите идват след споразумение между Дамаск и водените от кюрдите Сирийски демократични сили за отблъскване на офанзивата, предприета от Турция в Североизточна Сирия миналата седмица.", "date": "2019.10.17", "title": "Меркел разкритикува Турция "}
{"url": "https://www.monitor.bg:443/bg/a/view/investirame-116-mln-lv-za-regionalni-inovacionni-centrove-178265", "text": "Стартираме процедура по Оперативна програма „Иновации и конкурентоспособност“ с бюджет от близо 116 млн.лв. , чрез която ще бъде подпомогнато изграждането на регионални иновационни центрове. Те ще бъдат разпределени между 6-те обособени региона, без област София-град, като идеята е да се финансират от един до три центъра във всеки един регион. Това заяви зам.-министърът на икономиката Лилия Иванова в Пловдив, където започнаха информационните дни по процедура \"Създаване и развитие на регионални иновационни центрове\". Конкурентната процедура ще подкрепи съвместни проекти, инициирани от най-малко 3 предприятия с висок иновационен потенциал в сътрудничество с научно-изследователско звено. Минималният размер на един проект е 1.5 млн. лева, а максималният - 7 млн. лева, като процедурата е с краен срок за подаване на проектни предложения до 20.01.2020 г. Иванова посочи още, че министерството на икономиката през ОПИК подкрепя конкурентоспособността на местния бизнес чрез създаването на регионалните научно-производствени структури, а бизнесът и науката могат да създадат място, където една обща идея да се превърне в реалност. „Убедена съм, че бъдещите центрове ще бъдат в подкрепа на икономиката по места като целта е чрез активизиране на сътрудничеството между науката и бизнеса да се модернизира производството\", изтъкна тя.", "date": "2019.10.17", "title": "Инвестираме 116 млн. лв. за регионални иновационни центрове"}
{"url": "https://www.monitor.bg:443/bg/a/view/kolekcii-ot-marki-za-milion-evro-v-panaira-178232", "text": "Колекции от марки на стойност 100-200 хиляди до 500 000 евро присъстват в Европейската филателна изложба „Пловдив фила 2019“. Това съобщи Спас Панчев, председател на Съюза на българските филателисти, който е основен организатор на проявата. Изложбата представя най-ценните и значими пощенски миниатюри. Най-редките и скъпи екземпляри от българската филателна и предфилателна класика може да се видят  в сбирката на колекционера от Лондон Идор Гатти, която е събирана в продължение на половин век. Участници от 20 държави показват отлични експонати в Международен панаир Пловдив. Грандиозната изложба е част от изложението на колекционерите „Булколекто 2019“, което продължава от 17 до 20 октомври. В годината, когато нашият град е Европейска столица на културата, тук се показва една изключително интересна страница от историята на континента и постижения на художници миниатюристи, заяви д-р Иван Соколов, главен директор на Международен панаир Пловдив, при откриването на 9-ото издание на „Булколекто“. То се организира съвместно със Съюза на българските филателисти  и компания „Български пощи“, а Европейската филателна изложба – в партньорство с община Пловдив и фондация „Пловдив 2019“. Елитът на филателията  от цяла Европа е тук, каза в приветствието си кметът на община Пловдив инж. Иван Тотев. Особено значим е фактът, че тази изложба е включена в програмата на града като Европейска столица на културата, изтъкна Боян Бранич, генерален секретар на Европейската федерация на филателистите. „Пловдив фила“ е генерална репетиция за световната изложба „България 2020“, заяви Спас Панчев. В дигиталната епоха единствено пощенските марки няма да се дигитализират, прогнозира министърът на транспорта, информационните технологии и съобщенията Росен Желязков, преди да открие изложбата и „Булколекто 2019“.  След това бе валидирана поредицата „Стари ветроходни кораби“, на която са изобразени плавателни съдове от древността до Ренесанса. Художествената стойност на изданието е висока, то е и много ценно, защото е отпечатано в едва 1000 екземпляра, каза министър Желязков.  С особен интерес той разгледа  колекцията на Идор Гатти. След откриването  беше валидиран  и блок „500 г. от смъртта на Леонардо”. През следващите дни ще бъдат пуснати в употреба илюстрована пощенска карта „140 г. от подписването на Цариградския мирен договор”, каре от 4 пощенски  марки „100 г. от рождението на Николай Хайтов”,  блок „Защитени видове в Бургаското езеро - видра” и блок „Национални носии”.  Те  се продават в специалната  пощенска станция, демонстрираща и услугите на компания „Български пощи“, която има силно присъствие на изложението.", "date": "2019.10.17", "title": "Колекции от марки за милион евро в Панаира"}
{"url": "https://www.monitor.bg:443/bg/a/view/otvarjat-pyrvija-kabinet-po-reproduktivno-zdrave-za-severozapada-178246", "text": "Кабинет по репродуктивно здраве ще бъде открит на 23 октомври във Враца. Той ще се намира в сградата на Втора градска поликлиника и ще е първият за Северозападна България. Това съобщи за „Монитор“ Здравка Гергова, координатор на фондация \"Искам бебе \" за този регион. Инициативата е на неправителствената организация и е подкрепена с решение на Общинския съвет във Враца. В него ще се предоставят безплатни консултации на двойки с репродуктивни проблеми, като целта е те да получават по-лесен, бърз и професионален подход. Предвижда се кабинетът да бъде открит с водосвет и молитва за чадородие. „Не е ясно колко за семействата и двойките, които имат такива проблеми в Северозападна България, тъй като до момента там няма подобна медицинска структура, коментира Здравка Гергова. За цяла страна те са между 250 000 – 300 000, припомни тя.", "date": "2019.10.17", "title": "Отварят първия кабинет по репродуктивно  здраве за Северозапада"}
{"url": "https://www.monitor.bg:443/bg/a/view/rajyn-rejnolds-pokaza-bebe-3-snimka-178241", "text": "Актьорът Райън Рейнолдс показа третата си рожба от красивата Блейк Лайвли и дори загатна пола на бебето. Екранният Дедпул сподели в социалните мрежи снимка, на която той и звездата от „Клюкарката“ държат новороденото си дете на фона на горски пейзаж в Британска Колумбия. Знаменитата двойка се слави не само с талант, а и с неохотата си да споделя снимки и информация за децата си, поради което все още не са разкрили пола на третото си дете. Съдейки по надписа към фотографията обаче повечето им почитатели остават с впечатлението, че то също е момиченце. \"Обичам Британска Колумбия. Горд съм с прогреса по отношение на климатичните промени, постигнат през последните четири години\", написа актьорът. Лицето на бебето е закрито с рисунка. Припомняме, че Рейнолдс и Лайвли са семейство от 2012-а. Двойката има две по-големи дъщери - 4-годишната Джеймс и 3-годишната Инес. За новият член на семейството пък се знае от началото на октомври, като се предполага, че се е появил на бял свят преди около два месеца.", "date": "2019.10.17", "title": "Райън Рейнолдс показа бебе №3 (СНИМКА)"}
{"url": "https://www.monitor.bg:443/bg/a/view/zabranjavat-seksualnoto-vyzpitanie-v-polsha-178242", "text": "Полските депутати гласуваха за законопроект, който криминализира „стимулирането на сексуална активност сред малолетните“. Опозиционните политици са уверени, че въпросният законопроект цели забраняването на половото възпитание в училищата, предаде Ройтерс. Авторите на законопроекта твърдят, че глобите и другите присъди са предвидени единствено и само за онези, които призовават децата под 15 години да имат сексуални отношения. Но мнозина не са склонни да вярват на подобни интерпретации и са сигурни, че целта е забраната на сексуалната просвета в учебните заведения.", "date": "2019.10.17", "title": "Забраняват сексуалното възпитание в Полша"}
{"url": "https://www.monitor.bg:443/bg/a/view/rodjyr-federer-shte-igrae-na-rolan-garos-i-dogodina-178245", "text": "Носителят на рекордните 20 титли от турнири от Големия шлем Роджър Федерер потвърди, че през следващата година ще участва на \"Ролан Гарос\". \"Ще играя на Откритото първенство на Франция. Вероятно няма да участвам на много турнири преди това, защото ще имам нужда да се откъсна малко от тениса и да обърна внимание да семейството ми\", коментира Федерер, цитиран от tennis24.bg и добави: \"Имаме нужда от ваканция, от малко повече почивка, особено ако ще участвам и на олимпийските игри.\" 38-годишният швейцарец се завърна в Париж тази година, след като беше пропуснал предишните три издания на надпреварата. Този сезон той достигна до полуфиналите, където беше победен от бъдещия шампион Рафаел Надал. Преди дни Роджър Федерер потвърди, че ще участва и на олимпийските игри в Токио следващото лято. По всяка вероятно догодина той няма да вземе участие на нито един турнир на червени кортове преди \"Ролан Гарос\".", "date": "2019.10.17", "title": "Роджър Федерер ще играе на \"Ролан Гарос\" и догодина"}
{"url": "https://www.monitor.bg:443/bg/a/view/flashmob-pred-muzikalnija-teatyr-za-premierata-na-prilepyt-178236", "text": "Днес от 17.30 до 18.00 ч. пред Музикалния театър ще има флашмоб, с който екипът ще покани зрителите на първата си премиера за сезона – оперетата „Прилепът” от Йохан Щраус. Премиерните спектакли са на 20, 25, 26 и 27 октомври. Флашмобът ще бъде с музиката на Щраус, която ще звучи пред театъра. В него ще участва хорът на Музикалния театър, облечен с костюмите и маските от бала на Принц Орловски. Творбата на знаменития австрийски композитор, провъзгласен за Краля на валса, не слиза от световните оперетни сцени от премиерата си на 5 април 1874 г. във виенския театър „Ан дер Вин” до наши дни. Тя си е заслужила статута на класическа оперета, затова често се играе и в оперни театри редом с творби на Моцарт, Вагнер и Верди. Оперетата „Прилепът“ е поставена за първи път на сцената на Музикалния театър през 1954 г. С последните постановки на „Прилепът” в периода 2004-2006-а Музикалният театър гастролира в Япония, Гърция и цяла немскоезична Европа с изключителен успех. Най-новата сценична версия е девета поред на сцената на Музикалния театър. „Новата постановка на „Прилепът“ е издържана изцяло в класическите традиции на жанра – казва режисьорът на спектакъла Марияна Арсенова. – В същото време представяме една непоставяна досега сценична версия: ярка, колоритна, закачлива, с финес и шеговити препратки към сюжети и образи от нашето съвремие. Така този нов прочит на вечната класика я прави атрактивна и интересна и за младата ни публика, която искаме да привлечем и да й покажем неувяхващата красота на нашето изкуство”. Диригент-постановчик на „Прилепът” е Юли Дамянов, диригенти – Огнян Митонов и Димитър Косев, сценографи – Иван Савов и Слава Савова, художник по костюмите – Яна Дворецка, хореограф – Йоанна Стоянова. В спектакъла участват звездите на Музикалния театър Богомил Спиров, Владимир Грудков (Габриел фон Айзенщайн); Добрина Икономова, Олга Динова, Марияна Арсенова и гост-солистът Илина Михайлова (Розалинда); Денко Проданов и Александър Панайотон (Принц Орловски), Николай Борисов, Иван Панев и Христо Сарафов (Франк); Стефан Петков и Пеньо Пирозов (Алфред); Катерина Тупарова, Теменужка Трифонова, Дайана Фирузи и Исидора Молес (Адела); Кръстан Кръстанов, Добромир Момеков, Александър Мутафчийски (Доктор Фалке) и др. Участват хор, балет и оркестър на Музикалния театър.  ", "date": "2019.10.17", "title": "Флашмоб пред Музикалния театър за премиерата на „Прилепът“"}
{"url": "https://www.monitor.bg:443/bg/a/view/anglichanite-predlagat-stilijan-petrov-za-trenior-na-bylgarija-178248", "text": "Стилиян Петров да поеме националния отбор на България, а предложението идва от...Англия. Идеята е на сегашния помощник-треньор на младежкия национален отбор Майкъл Джонсън. Той бе категоричен, че Стан е най-подходящият за поста. \"Не мога да се сетя за по-добър човек от Стилиян Петров, който поведе българския футбол към 21 век със свежи идеи и визия\", написа Джонсън. Въпросът с треньора на националния отбор се очаква да бъде разглеждан нa утрешното заседание на Изпълкома на БФС от 14 часа, на което почти сигурно Красимир Балъков ще депозира оставка. Според слуховете вече се появи и фаворит за поста – Димитър Димитров-Херо, който в момента е без работа след раздялата с казахстанския „Иртиш“. Бургазлията обаче отрече някой да го е търсил или да има интерес към работата. „Цял ден ми звънят журналисти, за да ме питат това и аз вече се изморих да го отричам. Няма нищо вярно, опровергавам го категорично“, заяви Херо пред „Черноморски фар“. Голямата дилема е дали футболните управници ще насрочат извънреден конгрес за избор на президент или ще използват вратичка в устава, според която могат сами да изберат наследник на Михайлов, който да изпълнява функциите му до края на мандата. Ако се стигне до това, опциите са Атанас Фурнаджиев или Михаил Касабов, тъй като другото вице – Йордан Лечков, е кандидат за кмет и няма право. Бившият президент на „Левски“ Тодор Батков бе категоричен пред БНТ, че БФС трябва да свика нов конгрес, защото няма да е морално заместник на Михайлов да управлява футбола. \"Аз съм убеден, че въпросът с оставката на Борислав Михайлов трябва да бъде решен на конгрес. Не мисля, че който и да е от заместниците има мандата и доверието, за да управлява БФС до края на пълния мандат до 2022 година. Мисля, че промяната ще бъде за добро, но не бива да анатемосваме Боби Михайлов. Той пое БФС в един много тежък момент и свърши много работа“, допълни Батков.", "date": "2019.10.17", "title": "Англичаните предлагат Стилиян Петров за треньор на България"}
{"url": "https://www.monitor.bg:443/bg/a/view/zvezdi-na-loko-pd-visjat-za-cska-178250", "text": "Двама от основните футболисти на „Локомотив“ (Пловдив) Ален Ожболт и Анте Аралица са под въпрос за домакинството на ЦСКА. Двубоят на „Лаута“ е в неделя от 17:45 часа, а нападателите не играха в контролата с „Хебър“ заради контузии, които се очакваше да отшумят тази седмица. Състоянието на офанзивните футболисти обаче се подобрява твърде бавно и е твърде вероятно те да отпаднат от сметките на треньорския щаб. Лекарите правят всичко възможно, за да вдигнат словенеца и хърватина, като до утре ще стане сто процента ясно дали нападателите ще излязат срещу ЦСКА. Иван Турицов от „червените“ също е под въпрос за мача заради контузия, а най-новото попълнение Томи Юрич почти сигурно ще отпадне от групата също заради болки. В същото време „смърфовете“ пуснаха в продажба билетите за двубоя с „червените“. Те са налични в мрежата, а от днес ще има и на касите на стадион „Локомотив“. За „Спортклуб“ билетите са по 8 лева, а за Централната трибуна – по 12 лева. В петък и събота от 11:00 до 19:00 часа ще е отворена Каса №1. В неделя от 10:00 часа ще работи Каса №1, а от 13:00 ще работят и Каса №2, №3, №4 и №5, като на последната ще се продават билети само за Централната трибуна, a на останалите ще има пропуски за всички сектори.", "date": "2019.10.17", "title": "Звезди на „Локо“ (Пд) висят за ЦСКА"}
{"url": "https://www.monitor.bg:443/bg/a/view/borisov-vajno-e-es-da-dade-perspektiva-na-balkanite-za-vlizane-v-syuza-178251", "text": "\"Ние имаме много ясно становище, важни са Балканите, както и Северна Македония и Албания - да им бъде дадена перспектива за влизане в ЕС. Това заяви премиера Бойко Борисов в Брюклес преди заседанието на Европейския съвет.  Борисов е в Брюксел за срещата на върха на ЕС. Основните теми са Brexit, европейската перспектива за Северна Македония и Албания, както и турската офанзива в Сирия. По думите на премиера, ако не ги допуснат до преговори ще бъде историческа грешка и тежък удар за народите от тези страни. Той подчерта, че населението на Северна Македония е колкото София или колкото малък европейски град и даде да се разбере, че не доумява какъв риск ще е това. „Изведнъж показваме характер срещу тях, не съм съгласен\", каза още Борисов. Той уточни, че България има много претенции специално към Северна Македония, но не би си позволила да ги спре да започнат преговори. По въпроса за Брекзит Борисов заяви, че са оптимисти в ЕС, но докато не минело през британския парламент решението за Брекзит, не го коментирал. За ситуацията с Турция, Борисов коментира, че незабавно трябва да прекратят войната в Сирия. „За това което правят Турция в момента, трябва да прекратят, аз съм казвал че от войната по- глупаво нещо няма\", добави той, като  даде да се разбере, че Турция не можела да очаква подкрепа за войната от нас.  „Ако спрем износа си на оръжията за Турция, трябва да спрем на всички останали, т.е да спрем военната промишленост“, заяви той, в отговор на въпрос дали България ще спре износа на оръжие за Турция, тъй като такъв призив дойде от страна на ЕС.  Също така премиера коментира и ситуацията около Фолксваген, като каза, че сме им предложили терен, като пример даде Пловдив и София, дори изтъкна, че сме ги развеждали с хеликоптер. „Ако ни искат - са добре дошли. Ние сме подготвени“, каза още той. Борисов не подмина и ситуацията около БФС, като призова: \"Поговорете с английските медии защо така си позволиха да ни нападнат. Колко расистки кампании имаха те. Вие сте красиви, може да ги накарате да си признаят\". По- късно започна и заседанието на Европейския съвет, в което европейски лидери ще обсъдят дългосрочния бюджет на ЕС, приоритетите за следващите 5 години, миграцията и Брекзит. Новоизбраният председател на Европейската комисия Урсула фон дер Лайен пък ще представи приоритетите на новата Комисия.", "date": "2019.10.17", "title": "Борисов: Важно е ЕС да даде перспектива на Балканите за влизане в съюза"}
{"url": "https://www.monitor.bg:443/bg/a/view/potvyrdiha-afrikanska-chuma-pri-diva-svinja-v-rusensko-178228", "text": "Потвърден е нов случай на африканска чума при дива свиня в Русенско. Положителна се е оказала пробата, взета от отстреляно прасе в землището между селата Пепелина и Широково, стана ясно на днешното заседание на междуведомствената епизоотична комисия в Русе. Умъртвеното животно е иззето и загробено, а мястото – дезинфекцирано. Издадена е заповед на Изпълнителната агенция по горите, с която са определени зони за забрана. Общо 43 диви прасета са били отстреляни от началото на ловния сезон. От всички са взети проби и изпратени за изследване в лаборатория. Извършена е проверка по сигнал за отглеждане на свине в стопанство от тип „заден двор“ в русенския квартал „Средна кула“. Оказало се е, че сигналът е неоснователен. В свинекомплекса в Голямо Враново, който бе един от поразените от африканската чума, вече е извършена заключителната дезинфекция. Взети са проби, които да потвърдят ефекта от предприетите действия.", "date": "2019.10.17", "title": "Потвърдиха африканска чума  при дива свиня в Русенско"}
{"url": "https://www.monitor.bg:443/bg/a/view/basketbolnata-legenda-atanas-golomeev-poluchi-orden-stara-planina-178247", "text": "Легендата на българския баскетбол Атанас Голомеев получи най-високото държавно отличие – орден „Стара планина“ първа степен. То му бе връчено от президента на България Румен Радев на специална церемония. Голомеев бе отличен за приноса си в областта на спорта, а освен него още петима именити българи получиха награди, пише bgbasket.com. \"Значимите успехи на тези хора ни дават повод да сме горди с българския народ. Техните успехи на световно ниво са знак за виталността на нашата нация. Вярвам, че вие водите след себе си достойни последователи\", заяви Румен Радев.  През 2010 година с орден \"Стара планина\" втора степен бе отличен големият спортен деятел и международен съдия по баскетбол Артеник Арабаджиян.", "date": "2019.10.17", "title": "Баскетболната легенда Атанас Голомеев получи орден \"Стара планина\""}
{"url": "https://www.monitor.bg:443/bg/a/view/bylgarin-gotvi-kniga-na-ruski-za-visocki-178223", "text": "Книга на руски за пребиваването на големия актьор и бард Владимир Висоцки в България и спомените за него  44 години по-късно подготвя журналистът от Велико Търново Анатоли Петров, който наскоро издаде сборника „Владимир Висоцки и България“. В новото рускоезично издание той възнамерява да включи няколко десетки допълнителни страници, които се появили след нова обиколка по местата, където през септември 1975 театър „Таганка“ на големия режисьор Юрий Любимов  е играл постановките „10 дни които разтърсиха света“ и „Хамлет“ с участието на Висоцки в ролите на Керенски и героя на Шекспир. Оказало се че почти половин век по-късно от домашните скринове, фотоалбуми, фонотеки и други потайни кътчета изскачат спомени и дори веществени свидетелства на поета, певеца и актьора, погребан във Ваганковското гробище на 28 юли 1980 г. Неочаквано за Анатоли Петров изскочило и 40-минутно интервю на живо , за което се смятало , че е завинаги унищожено. Направили го след спектакъла в Стара Загора журналистът Венелин Йотов и тогавашният следовател Митко Маринов, които успели да се промъкнат покрай охраната на трупата в старозагорския хотел „Железник“ и да убедят Володя не само да отговори на въпросите им, но и да изпее няколко от песните си. Записът, въпреки времето е достатъчно ясен и чист, интервюто няма нищо общо с тогавашните „стандарти“ и разкрива нови моменти от кариерата и начина на мислене на твореца.По необясними причини авторите му не са го публикували цялостно  нито веднага след вземането му, нито по-късно . Направили две копия, едното за Йотов, другото за Маринов, оцеляло първото . Появили се и забравени снимки от посрещането на трупата, особено в Чирпан, където Володя Висоцки прекарал часове наред с тогавашния уредник на къща-музей Яворов Димитър Данаилов и според местна легенда дори останал да преспи върху кревата на поета – харамия. Пътем  Анатоли Петров установил, че има поне още един аудиозапис с Висоцки, направен от тогавашния кореспондент на БНР в Стара Загора Найден Рангелов. След кончината обаче на Рангелов  през 2012 година целият му архив бил предаден на старозагорския музей и до момента все още не е обработен. Търновлията се надява че рано или късно и този запис ще се появи на бял свят, така както в архивите на БНР открили звуковата лента от цялостния запис на „Хамлет“ в София. Това бил според проучванията на търновлията единствен такъв в света, снимали с професионални камери в залата цели три часа и половина, през това време Хачо Бояджиев направил чудеса режисьорът Любимов да не влезе в залата. В последствие обаче видеото било унищожено , защото някой покрил записа с нов, без да си направи труда да го изгледа. По света има десетки книги и отделни публикации за Володя Висоцки, копия от почти всички се съхраняват в музея на барда на носещата негово име уличка зад театър Таганка в Москва. Сред съхраняваните там е и първата книжка на Анатоли Петров  „Висоцкий в България“ от далечната 1992 година, която той лично връчил на майката на гениалния творец  Нина, когато се запознали. Анатоли се надява новата книга да бъде готова до рождения ден на Висоцки: 25 януари, а дотогава той ще продължи издирването на всички онези българи, които по един или друг начин са се докосвали до личността му през далечната 1975-а.", "date": "2019.10.17", "title": "Българин готви книга за Висоцки"}
{"url": "https://www.monitor.bg:443/bg/a/view/10-meseca-zatvor-za-djado-bludstval-s-13-godishna-v-rejs-178231", "text": "С 10 месеца затвор се отърва 73-годишният Мехмед Мехмедов, който преди няколко месеца опипал ученичка в един от рейсовете в Пловдив, съобщиха от Съдебната палата в града. Дядото трябва да излежи десетте месеца при първоначален общ режим. Състав на районния съд в Пловдив го е признал за виновен по повдигнатите му обвинения за блудство. Грозната случка е от 2 май 2019г., когато 13-годишното момиче имало лошия късмет да попадне в автобус от градския транспорт с кондуктор именно Мехмед. Девойчето се качило в рейса на последната му спирка в пловдивския квартал „Тракия”. Кондукторът отишъл при нея и я опипал, за да се самозадоволи. Жалбата за гнусотията била подадена от родителите на момиченцето на 13 май т.г., научи Агенция \"Монитор\". Присъдата подлежи на обжалване и протест в 15-дневен срок пред Пловдивския окръжен съд.", "date": "2019.10.17", "title": "10 месеца затвор за дядо, блудствал с 13-годишна в рейс"}
{"url": "https://www.monitor.bg:443/bg/a/view/marija-stefanova-s-treta-premiera-sled-zavryshtaneto-si-v-narodnija-178244", "text": "След по-малко от два месеца легендарната актриса Мария Стефанова ще има трета премиера след завръщането си на сцената на Народния театър. Тя отново работи с режисьора Стефан Спасов, който бе „виновникът“ за появата й на първата ни сцена след 25-годишна пауза в суперхита „Три високи жени“. На 9 и 10 декември на Сцена „Апостол Карамитев“ ще бъде премиерата на „Облог“ – най-новата пиеса на носителя на “Пулицър” за драматургия Дейвид Линдзи-Абер. Наред с Мария Стефанова (награда „Аскеер 2018“ за водеща женска роля) ще видим и Вяра Табакова, на която е поверена другата главна женска роля в спектакъла. В актьорския състав са и Пламен Димов, Ненчо Костов (номинация „Икар 2019“ и награда „Аскеер 2019“ за изгряваща звезда), София Бобчева (награда „Икар 2018“ за поддържаща женска роля, награда за женска роля „Златен кукерикон 2019“) и Стелиан Радев (номинации „Аскеер“ и „Икар“ за изгряваща звезда, номинация „Златен кукерикон 2019“). „Облог“ разказва с много топлина и чувство за хумор историята за трудното съжителство и още по-трудното сближаване на две възрастни дами, принудени да делят обща стая. Аби и Мерилин са различни като луната и слънцето, като тъгата и веселието, като мъката и радостта от живота. Единствено резултатът от един забавен и интригуващ облог между двете може да разреши техния спор. Но докато се стигне до финала, ще има много изненади и изпитания, в които вземат участие и техните пораснали деца... Това е втората пиеса на Дейвид Линдзи-Абер, която се поставя на сцената на Народния театър след „Добри хора“, чиято премиера бе през 2015 г. Музиката за спектакъла е на Теодосий Спасов. Сценография и костюми – Нина Пашова; мултимедия – Иван Москов.", "date": "2019.10.17", "title": "Мария Стефанова с трета премиера след завръщането си в Народния"}
{"url": "https://www.monitor.bg:443/bg/a/view/po-signal-ot-es-hvanaha-366-kg-otrovni-kolbasi-178234", "text": "По сигнал от ЕС в България бяха засечени 366 кг отровни колбаси. От Българска агенция по безопасност на храните (БАБХ) поясниха, че това е станало възможно след като е била получена нотификация по Системата за бързо съобщаване на храни и фуражи на Европейската комисия (RASFF) за възникнала хранителна инфекция в Германия. Заразяването с опасната бактерия Listeria monocytogenes е причинено причинена от продукти на фирма Wilke. Няколко десетки са постъпили в болница заради хранително отравяне причинено от бактерията във въпросните колбаси. Ведна от големите търговски вериги в България са били разпространени продукти на Wilke, от видовете: Салам пеперони слайс, Aro Pizzasalami, Aro Peperonisalami и Chef Pizza Salami sliced в опаковки по 1 кг, уточниха от БАБХ. Незабавно са извършени проверки в централния склад на фирмата получател и във всички магазини от търговската верига в страната. Наличните количества са спрени от реализация и са насочени за унищожаване. Заради случая в Германия се е разразил сериозен и фирмата производител вече е фалирала. Всичко излиза наяве след разследване на журналисти от FOKUS, описали за огромни трудности с държавната администрация и скриване на информация за фирми, получавали доставки от Wilke. Подчертава се и фактът, че контролните органи В Германия от средата на август са криели информация по случая. Немските медии не спират да пишат, че като съставка на над 1000 продукта. Между тези фирми са и 3 известни търговски вериги. Срещу управляващия директор на компанията тече Wilke разследване за убийство поради небрежност. Фалиралият производител на месни изделия е продавал продукти под 13 различни марки в 21 страни от ЕС, както и в няколко други държавни извън Общността. Определени щамове Listeria monocytogenes могат да достигнат до сърцето и да доведат до сериозни или трудно лечими сърдечни инфекции. Около 10% от сериозните инфекции, причинени от листерии, протичат като трудни за лечение сърдечни инфекции с повече от една трета смъртни случаи, сочат изследвания на заразани пациенти.", "date": "2019.10.17", "title": "По сигнал от ЕС хванаха 366 кг отровни колбаси"}
{"url": "https://www.monitor.bg:443/bg/a/view/fandykova-obeshta-po-visoki-dohodi-manolova-brani-mejdublokovite-prostranstva-178227", "text": "Кметът на София и кандидат за още един мандат на ГЕРБ и СДС Йорданка Фандъкова обеща да увеличи доходите на столична, опонента й Мая Манолова, която е подкрепена от БСП пък даде заявка, че ще брани от застрояване междублоковите пространства. Това се случи по време на телевизионния им дебат по NOVA. Кметът Фандъкова обясни, че увеличението на доходите може да бъде постигнато с развитието на производства с добавена стойност. „Трябва да привличаме инвестиции в технологично производство. Това ще означава повече и по-качествени работни места. Така местният бизнес ще има повече възможности за изява и за излизане на външни пазари”, каза Фандъкова и допълни, че към момента две компании проявяват интерес към промишлената зона „Кремиковци”. Работело се по изграждането на инфраструктурата там. Започнали са и проучвания за леко метро или трамвай, който да свързва бул. „Владимир Вазов” със зоната. От своя стана Манолова обяви, че безспорно София е по-богата от всеки друг град в България, но на фона на останалите европейски столици сме били по-бедни. „Има неравенство между центъра и кварталите. Ако бъда избрана за кмет, ще променя това. Ще осигуря достъп до качествено образование и ще направя така, че да няма повече деца в листите на чакащите за градините“, каза Манолова. И Фандъкова, и Манолова са категорични, че ако поемат руля на София за следващите четири години, няма да вдигат местните данъци и такси. Големият проблем в кварталите според Фандъкова бил паркираното. Именно затова имали план да бъдат изграждани паркинги с публично-частно партньорство. „Освен това, ние вече подменихме 90% от тролейбусите и автобусите. Трафикът ще се облекчи и с изграждането на Околовръстния път. Започна и разширението на Южната дъга. Работи се по връзките към Северната скоростна тангента”, поясни Фандъкова. Манолова я контрира, че за 14 години престой във властта е заложила на сгъстяването на строителството. „Влязоха в каварталите, но с багерите. Аз имам визия за развитие на север – там ще бъде зона за нискоетажно и многофамилно строителство, където да живеят млади семейства от средната класа. Няма да позволя да се пипне нито едно междублоково пространство, нито една градинка”, категорична бе Манолова. Двете кандидатки за кмет споделиха и с какво се гордеят и срамуват в живота и работата си. „Гордея се, че за 14 години в политиката не съм сменила приятелите си. Не се гордея с организацията на ремонта на „Графа”, сподели кандидатът на ГЕРБ и СДС Йорданка Фандъкова. Тя бе категорична, че никога не се е стремила към власт и позиции и на изборите след 10 дни ще се бори за доверието на софиянци. Манолова пък посочи като гордост работата си като омбудсман за разрешаване на проблемите на хората. „Гордея се с това, че сама взимам решенията си, нямам ментор, отговарям пред съвестта си и пред гражданите. Срамувам се от това, че понякога закъснявам”, призна Манолова.", "date": "2019.10.17", "title": "Фандъкова обеща по-високи доходи, Манолова брани междублоковите пространства"}
{"url": "https://www.monitor.bg:443/bg/a/view/syuchenici-sybraha-pari-za-lechenieto-na-gimnastik-178235", "text": "Съученици събраха пари за лечението на националния състезател по спортна гимнастика Георги Стоянов от Търговище. Благотворителната кампания беше обявена в началото на учебната година по идея на възпитаниците на Първо ОУ \"Христо Ботев\" в областния град. Преди дни е отчетена дарителската акция, която цели да подпомогне семейството на седмокласника и състезател на СК \"Торнадо\", който през септември бе опериран в САЩ, съобщиха от ръководството на училището. В присъствието на представители от училищното ръководство, Обществения съвет и ученическата общност, събраната сума от 2354 лв. е предадена на майка на Георги. Парите ще бъдат използвани за следоперативно възстановяване на момчето. \"С общи усилия ботевци успяха да покажат съпричастност към момчето, обичано от всички нас, защото то е младата надежда на спортната гимнастика в България. Всички следим и се възхищаваме на успехите, които талантливият спортист постига в национални и международни състезания. Гордеем се, че Георги Стоянов е част от ботевската общност, която винаги се обединява около благородни каузи\", казва Галина Станчева, главен учител в Първо ОУ в града.", "date": "2019.10.17", "title": "Съученици събраха пари за лечението на гимнастик"}
{"url": "https://www.monitor.bg:443/bg/a/view/boksior-zagubi-jivota-si-sled-tejyk-nokaut-178238", "text": "Американският професионален боксьор в супер средна категория Патрик Дей почина четири дни, след като бе нокаутиран в мач за националната титла на САЩ. 27-годишният Дей изпадна в безсъзнание, след като получи серия от директни удари в главата в десетия рунд на двубоя си с Чарлс Конуел в събота в Чикаго. Боксьорът веднага претърпя спешна мозъчна операция, но лекарите не успяха да спасят живота му. Промоутърът Луи де Бела сподели, че Дей е починал, без да бъде изваден от изкуствената кома, в която бе поставен. Американецът е имал тежки мозъчни травми от ударите, които му бяха нанесени на ринга. \"Той бе син, брат и добър приятел. Нямаше нужда да се боксира за пари. Идва от семейство, където бе получил добро възпитание, образован е и имаше достатъчно други възможности да направи кариера. Но той избра бокса, защото обичаше този спорт\", се казва в изявление от щаба му. Още по-емоционално бе посланието на противника му в съботния сблъсък Чарлс Конуел, в което той разкри, че е изкарал кошмарни нощи в молитви Дей да се пребори за живота си. 21-годишният Конуел записа 11-та победа от 11 мача на професионалния ринг и защити шампионския си колан на USBA. Той обяви, че не е искал да нарани по този начин Патрик Дей и чувства огромна вина. Конуел дори обмисля да се оттегли от бокса. \"Не съм искал това да ти се случи, просто желаех победата. Ако мога да върна нещата, бих го направил. Никой не заслужава това да му се случи\", написа в социалните мрежи Чарлс Конуел.", "date": "2019.10.17", "title": "Боксьор загуби живота си след тежък нокаут"}
{"url": "https://www.monitor.bg:443/bg/a/view/spipaha-stolichen-narkodilyr-178226", "text": "Задържаха криминално проявен мъж за притежание и разпространение на наркотични вещества в столичния квартал „Красно село“. 26-годишният мъж и неговият клиент били хванати в момент на покупко-продажба на забранените вещества. Дилърът е познат на органите на реда, в него са намерени два полиетиленови плика с растителна маса и бяло вещество на бучка, както и мобилен телефон. При последвалото претърсване на таванско помещение в къща на ул. „Родопски извор“, стопансисвано от наркоразпространителя, са намерени и иззети още два плика с растителни масла, плик с три бучки бяло вещество, розови на цвят таблетки и електронна везнал. Резултатът от направената експертна справка показва, че иззетите вещества са марихуана – 440 грама, амфетамин – 33.07 грама и таблетки МДМА – 2 грама. По случая е образувано досъдебно производство. Купувачът на наркотици е задържан до 24 часа с полицейска мярка. 26-годишният мъж е привлечен като обвиняем за притежание и разпространение на забранени наркотични вещества. Наложена му е мярка за неотклонение „задържане под стража“ за срок до 72 часа.", "date": "2019.10.17", "title": "Спипаха столичен наркодилър"}
{"url": "https://www.monitor.bg:443/bg/a/view/nagradiha-ginekolog-ot-bolnicata-v-pazardjik-spasil-rodilka-s-rjadko-uslojnenie-178217", "text": " Завеждащият на акушеро-гинекологичното отделение в пазарджишката държавна областна болница д-р Илиян Траянов получи специалната награда от инициативата „ Добрата дума лекува“ на Българския лекарски съюз. Това съобщиха от съсловната организация. Лекарят печели отличието за проявените професионализъм и съобразителност, благодарение на които е спасена родилка с рядко срещано и изключително тежко усложнение – амниотична емболия с ДИК синдром. Историята с щастлив край се разиграва през май тази година с 29-годишна жена, приета в Областната болница за второ раждане след нормално и спокойно протекла бременност. Изненадващо на родилната маса тя започва да се задушава, кръвното ѝ се срива, сърдечните тонове – също. Посинява, прави гърч и изпада в кома. Всичко става буквално за няколко минути. Д-р Траянов разпознава амниотична емболия и вика реаниматор, който пристига за секунди. Спешно започва секцио и е истинско чудо, че детето е извадено живо, след като тялото на майката е в кома, а то още се храни от нея. След секциото родилката кърви неудържимо отвсякъде. Въпреки критичното ѝ състояние за два дни е върната към живота с вливане на скъпоструващи вносни медикаменти, осигурени от лечебното заведение. „Добрата дума лекува“ е част от националната кампания срещу насилието над медици „Пребори Гнева“.  ", "date": "2019.10.17", "title": "Наградиха гинеколог от болницата в Пазарджик, спасил родилка с рядко усложнение"}
{"url": "https://www.monitor.bg:443/bg/a/view/gybichki-napadat-lavandulata-178034", "text": "По-важни болести при лавандулата са: Листни петна (Septoria lavandulae Desm.) - по листата се образуват закръглени петна с червеникав пръстен. По време на масов цъфтеж повредите достигат до цветоносните стъбла и често цветът изсъхва. Пикът на развитие на заболяването е през  август и септември, като нови заразявания не се регистрират през октомври. Симптомите по скелетните разклонения предхождат с един месец тези по листата. Най-силно проявите по разклоненията се наблюдават през  юли и август. Наблюденията сочат, че патогенът се запазва в окапалите листа или по заразените скелетни разклонения. Сортовата чувствителност се констатира през септември. Висока чувствителност към патогена проявява сорт Севтополис, а по-слаба  Хебър и Юбилейна. Дружба и Хемус заемат междинно положение. Фомоза Фомоза (Phoma lavandulae Cabot) - среща се основно в стари насаждения с влошена агротехника. Причинителят зимува в засегнатите части и в растителните остатъци. Причинява пожълтяване и изсъхване на стъблата, като понякога се наблюдава секторно отмиране в туфите, а при посилно нападение те загиват напълно. Засегнатите стъбла впоследствие стават сивокафяви, с точковидни пикнидии по тях. Подобни повреди предизвиква и друг вид патогенна гъба - Фомопсис (Phomopsis lavandulae), която често се среща съвместно с първия вид Кореновото гниене През последните няколко години кореновото гниене и изсъхване на лавандулата се явява като сериозен проблем в нашата страна, особено при разсадопроизводството. В началото на вегетацията се наблюдава забавен растеж, жълтеене на листата, а в последствие увяхване и изсъхване. При болните растения се откриват некротични промени по кореновата шийка и корените. Кората се оводнява, лесно се обелва и отдолу често личат раковини. Наблюдава се промяна в оцветяването на дървесината, като при млади растения и нови инфекции се появява тъмно оранжево-червено оцветяване, а при по-стари растения и инфекции, цветът е тъмнокафяв. Листата на заразените растения жълтеят и некротират. При оформените лавандулови храсти се наблюдава „секторно изсъхване“, на 1/3 до 1/2 от храста. При тези растения при микроскопиране се откриват структури на гъби от род Phytophthora. Най-масово заболяването се развива през юни-септември. Тежките, сбити, с високо pH и преовлажнени почви благоприятстват развитието на заболяването. Системно се води борба с плевелите, болестите и неприятелите при лавандулата. При младите насаждения рано напролет, преди началото на вегетацията на културата, след извършена обработка на почвата срещу едногодишни житни и някои двусемеделни видове, се използват: Девринол 4 Ф – в доза 300 г/дка; Мерлин 750 В – в доза 5-6 г/дка; Рафи 800 ВГ – в доза 20-25 г/дка. При цветодаващи насаждения срещу едногодишни житни плевели, в това число и балур във фаза 2-ри – 3-ти лист и височина 20 см, се използват: Талант Супер – 150 -250 см3/дка; Девринол 4Ф - 400 г/дка, внася се както в младите насаждения; Дуал 500 ЕК- 400 г/дка; Мерлин 750 ВГ – 5-6 г/дка; Набу-екстра -300 – 400 см3/дка; Фузилидя-супер- 150-250 см3/дка. Обикновено борбата с плевелите в лавандуловите насаждения е комбинирана – механична и химична. Биологичните особености на патогените, причинители на болестите, дават основание да се препоръчат превантивни мерки за контрол: Използване на здрав посадъчен материал; Резитба и изгаряне на болните разклонения; Дълбоко заораване на опадалите листа през есента; Поливки с вода, която не преминава през стари насаждения; Изкореняване на загиналите растения; Пространствена изолация; Местата на отстранените туфи, както и съседните още здрави растения, могат да бъдат третирани с подходящи фунгицидни средства под формата на поливка; Изборът на фунгицид или на комбинация от фунгициди, трябва да се направи след актуално диагностициране на проблема.", "date": "2019.10.17", "title": "Гъбички нападат лавандулата"}
{"url": "https://www.monitor.bg:443/bg/a/view/ignat-kanev-darjava-supermoderna-linejka-na-rusenskata-bolnica-178218", "text": "Канадският предприемач с български корени Игнат Канев ще дари супермодерна линейка на Университетската многопрофилна болница в Русе, която носи неговото име. Това съобщи самият той на церемонията по откриване на обновеното отделение по диализно лечение в клиниката. Фондацията „Игнат Канев“ дари 500 000 лева за разширението и цялостния ремонт на сектора, а Министерството на здравеопазването купи нова апаратура и оборудване за 600 000 лева. „България отдавна е разбрала, че има приятел в Канада. Щастлив съм от това, което става тук. Понеже го правя много пъти, взех да свиквам. Бъдещето е пред нас, аз съм само на 93 години и мисля, че ще съм още наоколо. Благодаря ви от все сърце, за мен е голямо удоволствие. Гарантирам ви, че колата ще я имате в най-скоро време. Имаме много такива в Канада“, каза просълзен големият родолюбец. Заедно с министъра на здравеопазването Кирил Ананиев и останалите гости Игнат Канев разгледа обновеното отделение, което в момента обслужва 143 пациенти на 24 поста. Министърът припомни, че правителството отпусна близо 5 милиона лева за оборудването със съвременна апаратура на 29 центъра по хемодиализа в страната. Дарението за сектора по диализа е четвъртото, което прави само за болницата фондацията на родения в русенското село Горно Абланово предприемач. През м.г. бе открито отделението по трансфузионна хематология, изцяло обновено с дарените 300 000 лева, а през 2017 г. започна да функционира новото педиатрично отделение, благодарение на финансовата помощ от 500 000 лева. Със средства от фондацията бе ремонтирана детска площадка в двора на болницата. Утре Игнат Канев ще се срещне с академичното ръководство на Русенския университет. По време на посещението си в България предприeмачът ще открие в Горно Абланово музейна сбирка „Животът на Игнат Канев“.  Снимки: Жанета Йорданова", "date": "2019.10.17", "title": "Игнат Канев дарява супермодерна  линейка на русенската болница"}
{"url": "https://www.monitor.bg:443/bg/a/view/mladeji-sys-zatrudnenija-otglejdat-top-zelenchuci-178032", "text": "Социалното предприятие „Чудната градина” в Добрич е първото по рода си в България. Създадено е през месец май миналата година, по идея на фондация „Свети Николай Чудотворец”. В „Чудната градина” работят младежи с интелектуални затруднения от Дневния център за възрастни и от Защитените жилища. Д-р Хасан Ефраимов, гинеколог, и Мария Методиева, председател на фондация „Свети Николай Чудотворец”, са основните двигатели на проекта. Цветя Предприятието стартира с една оранжерия, с разсад за цветя. Саксийките, всяка от които със стикер „Чудната градина”, успешно се продадоха на щанда на Фермерския пазар, който се провежда всеки четвъртък в Стария Добрич. Сега оранжериите вече са три, а в тях се произвеждат цветя, плодове и зеленчуци. През лятото продукцията на младежите с интелектуални затруднения от тиквички, краставици, розов и червен домат, се радваше на повишен интерес от страна на добруджанци и на щанда на „Чудната градина” кипеше трескава търговска дейност. Собственикът на елитен ресторант в Добрич, шеф Димитър Димитров, сам се увери в качеството на продуктите и сключи договор с предприятието за доставка на зеленчуци, произведени от младите хора. Хит Най-новият хит е крехкото зеле, произведено от младежите в „Чудната градина”. „За кисело зеле още е рано, но вече предлагаме от нашата нова продукция за прясна консумация. Трябва да ви кажа, че отново не сме направили никакъв компромис с качеството. Нашето зеле не дава голяма продукция, но затова пък е с неповторим вкус. То е предназначено за хората с изтънчени сетива. Подбрали сме изключителен сорт, който е перфектното решение, както за консервиране и сарми, така и за прясна консумация. Подхранено с оборска и птича тор, то се превърна в истинска витаминна бомба”, твърди Мария Методиева. Младежите успяха да произведат и втора реколта краставици, които предлагат на Фермерския пазар, заедно със зелето.  Зоопарк Една част от листата на зелето от \"Чудната градина\" транспортират с автомобила, подарен им от \"Есетере България\", до Центъра за защита на природата и животните в Добрич, за изхранване на животните в зоопарка. Тази дейност ще продължи приблизително до Коледа, докато привърши и най-малкото листо, а от „Чудната градина” са изчислили, че количеството ще е над 10 тона храна. Зоопаркът пък от своя страна, ще предоставя на градината торта от животните.  Подготовка Иначе, в „Чудната градина” кипи трескава дейност. Подготвят се оранжериите за предстоящата зима, оранжерия номер 3 вече е засята с лук за зелено, а цяла бригада от майстори правят едновременно магазин, който ще се използва и като офис. Всичко това се случва с дарения от фирми, под формата на строителни материали. Това не са първите дарения за „Чудната градина”. По време на ежегодните посещения в България на американските консултанти от dоTERRA, предприятието получи подарък - мотофреза. С нея бе изорана третата оранжерия. Преди няколко месеца дестилерията „Есетере България”, която е собственост на американската doТERRA, в лицето на изпълнителния директор на компанията Пламен Николов, връчи на председателя на фондация „Свети Николай Чудотворец” Мария Методиева ключовете за чисто нов работен автомобил „Дачия”, модел „Докер”. Дарението е на стойност 14 436 лв. С автомобила стана много по-лесно транспортирането на продуктите до Фермерския пазар. “Чудната градина” е разположена на територия от близо 4 дка. Теренът е отдаден безвъзмездно за 10 години, с решение на Общинския съвет на Добрич. Сериозен успех на социалното предприятие е назначаването на младите хора с интелектуални затруднения през миналата година по две програми за трудова заетост. 22-ма души с увреждания, които досега не са получили шанс за достойна реализация, вече имат работа. Облагородяването на терена коства безкрайно много часове тежък физически труд, тъй като в продължение на десетилетия мястото не е било обработвано. Заплащането на участниците се осъществява единствено и само на проектен принцип. Много от дейностите се реализират изключително с доброволчески труд.  Мария Методиева е убедена, че когато се намират хора, които вярват на младите хора и истински ги подкрепят, тогава нещата се случват по-леко. Всички тук са толкова заразителни с позитивната енергия, която даряват, така че няма как и аз да не съм усмихната, казва тя.", "date": "2019.10.17", "title": "Младежи със затруднения отглеждат топ зеленчуци"}
{"url": "https://www.monitor.bg:443/bg/a/view/sestri-organizirali-boeve-mejdu-vyzrastni-hora-s-alchajmer-178239", "text": "Арестуваха три медицински сестри за организиране на боеве между пациенти с Болестта на Алцхаймер, съобщават медиите зад Океана. Случаят се е разиграл в дом за възрастни хора в Северна Каролина. 20-годишната Тонейша Тайсън, 26-годишната Тенеси Джордън и 32-годишната Мерилин Маккий са обвинени, че са унизили възрастните пациенти. Разследването срещу трите жени е започнало през юни, когато в полицията е подаден сигнал за поведението им. Засега има доказателства за един случай, но според свидетелски показания – медицинските сестри редовно са провокирали агресия у възрастните хора. На видеоклип са били записани медицинските сестри как насърчават възрастните хора да се удрят. В този период обаче в \"Спешна помощ\" не sa регистрирани случаи на пострадали пациенти. Щатските власти са забранили на дома за възрастни хора да приемат нови хора за лечение. От ръководството на заведението обявиха, че не са били запознати с организирането на боеве, а трите медицински сестри са били уволнени.", "date": "2019.10.17", "title": "Сестри организирали боеве между възрастни хора с Алцхаймер "}
{"url": "https://www.monitor.bg:443/bg/a/view/borisov-se-sreshtna-s-kristyn-djejkyb-v-bruksel-178237", "text": "Премиерът Бойко Борисов се срещна с новия лидер на френската дясна партия Кристън Джейкъб и с премиера на Финландия Анти Рине в Брюксел. Това стана ясно от публикации във Фейсбук.  Борисов е в Брюксле за да участва в заседание на Европейския съвет, в което с лидерите на другите държави ще обсъдят дългосрочния бюджет на ЕС, приоритетите за следващите 5 години и Брекзит. \"Обсъдихме актуалните европейски въпроси и визията ни за бъдещето на Европейския съюз. Франция винаги ще бъде една от най-ключовите държави в Европа и сътрудничеството ни е от изключително значение за нас\", написа Борисов в сициалната мрежа за разговора си с францизина.  По- късно Борисов проведе среща с премиера на Финландия Анти Рине, чиято държава председателства Съвета на ЕС в момента.  \"Намираме се в решаващ за ЕС момент. За да продължи икономическото, социалното и териториалното сближаване между държавите членки, Кохезионната политика се нуждае от достатъчно финансиране, със справедливо разпределение на средствата, така че да се преодолеят неравенствата между различните региони. Обсъдихме Многогодишната финансова рамка. Нейният навременен старт е важен за всеки един европейски граждани\", написа премиера във Фейсбук. ", "date": "2019.10.17", "title": "Борисов се срещна с  Кристън Джейкъб и Анти Рине в Брюксел (ОБНОВЕНА)"}
{"url": "https://www.monitor.bg:443/bg/a/view/zakopchaha-drogirani-na-po-18-sbili-se-s-shofior-178221", "text": "Двама 18-годишни били закопчани в сряда в пето районно в Пловдив, съобщиха от полицията. Това станало, след като към 18.30 ч., на ул. „Ягодовско шосе“ в жк „Тракия“, полицейски служители се намесили и прекратили физическа саморазправа, възникнала между двамата младежи и друг мъж. При последвалата проверка било изяснено, че 18-годишен водач на лек автомобил \"Сузуки\" и негов спътник на същата възраст проявили агресия спрямо 32-годишен шофьор след засичане на пътя. На пострадалия била оказана медицинска помощ. Като заподозрян за нанесената му телесна повреда по хулигански подбуди в Пето РУ бил задържан пътникът в „Сузуки“-то. Там бил отведен и връстникът му, който управлявал колата, след като тестът с апарат за употреба на наркотици дал положителен резултат. Срещу извършителите са образувани бързи производства. Случаят бил докладван на дежурен районен прокурор.", "date": "2019.10.17", "title": "Закопчаха дрогирани на по 18, сбили се с шофьор "}
{"url": "https://www.monitor.bg:443/bg/a/view/dve-jeni-muleta-sa-zadyrjani-za-uchastie-v-telefonni-izmami-178219", "text": "Две жени, участвали в схеми за телефонни измами, са установени и задържани от служители на РУ-Пазарджик. „Дуото“ е изпълнявало ролята на мулета, който да вземат и придвижат паричните суми по веригата. В края на ноември миналата година жертва на телефонна измама станала 72-годишна жителка на Пазарджик. Спрямо нея била използвана добре известната вече схема, при която извършителите се представят за полицейски служители, които разследват подобен род престъпления. Под предлог, че ще извършат арест на телефонни измамници, те поискали от възрастната жена да им даде наличните си пари, като сумата после щяла да й бъде възстановена. Пенсионерката хвърлила през терасата на жилището си сумата от 11 300 лева и не след дълго разбрала, че е станала жертва на измама. С разследването се заели служителите от сектор „Криминална полиция“ при РУ-Пазарджик. След няколкомесечна работа по случая те установили, че паричната сума е била взета от 23-годишната Х.-Г. от Троян и нейната съучастничка З.Р.- 20г. от Добрич. Х.Г. е криминално проявена, разследвана е от полицаите в региона и за други случаи на участие в телефонни измами. Установени са извършени от нея престъпления на територията на Панагюрище и Пещера. Двете жени са задържани в ареста на РУ-Пазарджик за срок от 24 часа. С постановление на наблюдаващ прокурор от Районната прокуратура в областния град срокът на задържането им е удължен със 72 часа. Работата по документиране на престъпната им дейност продължава, води се полицейско производство.", "date": "2019.10.17", "title": "Две жени-„мулета“ са задържани за участие в телефонни измами"}
{"url": "https://www.monitor.bg:443/bg/a/view/jaguar-zalaga-na-elektricheski-suv-i-sporten-sedan-178198", "text": "На автомобилното изложение в столицата, британските премиум марки Jaguar и Land Rover показват уникалните си нови модели, които вече няколко дни привличат силно вниманието на посетителите. За първи път на автомобилен салон в България е изложен новият изцяло електрически SUV Jaguar I-PACE, който съчетава динамиката на спортен автомобил, нулеви емисии и истинска практичност. Новият Jaguar I-PACE има автономен пробег от 470 км, ускорява от 0 до 100 за по-малко от 4,7 секунди и се зарежда на 80% за 40 минути. За по-малко от година от официалното си представяне, първият електрически SUV на Jaguar спечели повече от 70 престижни международни награди, сред които и Световен и Европейски Автомобил на 2019 година. Другата ключова премиера е новият Jaguar ХE, налагащ стандартите в сегмента си. Спортният седан XE е с обновен дизайн, който му придава по-динамична и спортна позиция. XE изглежда по-широк и по-нисък от преди, с по-големи предни отвори и смели мускулести форми, които намекват за усъвършенстваната аеродинамика. Новата информационно-развлекателна система Touch Pro Duo е модерна, технологична и е разположена на цели два сензорни екрана. На щанда на Jaguar посетителите на автосалона могат да видят още два луксозни кросоувъра на британската марка – компактния E-PACE и семейния F-PACЕ, които съчетават луксозен интериор и завидна проходимост извън пътя, характерна за истински SUV. Jaguar F-PACE е мощен и луксозен SUV, който въодушевява с максимално удоволствие от шофирането. F-PACE притежава възможности за всякаква пътна настилка и ежедневно шофиране в града и извън него. Jaguar F-PACЕ въвежда нови стандарти за удоволствие от шофирането. От издутия преден капак до ясно очертаните задни хълбоци, мощният му външен вид го откроява от останалите автомобили и кара всички да извръщат глави след него, когато се появи на пътя. Jaguar E-PACE е произведение на изкуството. Първият компактен SUV на Jaguar е уникално съчетание от впечатляващ дизайн и динамика в управлението. Завладяващият дизайн на E-PACE е подчертан от елегантни LED светлини, които му придават зашеметяващо присъствие на пътя. Новият Jaguar E-PACE съчетава гените на спортен автомобил, практичен кросоувър и усъвършенствани технологии. Ако проходимостта е приоритет за автомобила, който шофирате, ще го намерите при другата британска марка Land Rover, а комбинация от недосегаем лукс, проходимост и спортна динамика ще откриете при Range Rover. Със своите пионерски иновации, вече десетилетия наред Land Rover печели специално място в сърцата на откриватели, изследователи, хуманитарни организации и приключенски семейства по цял свят.  Доказал се в най-тежките условия на планетата, новият Defender е единствения модел, който може да допълни династията на Land Rover с недосегаемия лукс в семейството на Range Rover и безкрайните възможности и функционалност на Discovery. Емблематичният Land Rover Defender е специално проектиран за XXI век, готов за всякакви приключения и осигуряващ безопасност за цялото семейство. Новият Defender в същността си е проектиран да служи на авантюристите, любопитните умове, хората, които ценят обществото и се стремят към велики дела. На „Автосалон София 2019” Land Rover повдига леко завесата и над новия Defender, който украсява визията на щанда. Премиера на автосалона прави обновеният Land Rover Discovery Sport, който съчетава легендарна проходимост с уверено присъствие в града. Това е и единственият компактен премиум всъдеход, който разполага с 5+2 места. Акцент на изложението е новият Range Rover Evoque, който е проектиран да съчетава изкусно градския живот с бягството сред природата. Новият Range Rover Evoque надгражда устойчивия лукс на оригинала с прецизно усъвършенстване на разпознаваемия му силует. До него в столичния „Интер Експо Център” се спотайва най-бързият Land Rover произвеждан досега - Range Rover Sport SVR. Новият мощен SUV се задвижва от модерния 5,0-литров бензинов V8 двигател с механичен компресор с мощност 575 к.с. Максималната му скорост е 280 км/ч, а ускорението от 0 до 100 км/ч става за едва 4,5 секунди. Новият мощен SUV съдържа смели промени в дизайна и разширено използване на олекотени материали за подобряване на динамиката, управлението и пъргавината. Най-луксозният модел на щанда е Range Rover Autobiography, съчетаващ салон с майсторска изработка и несравнима проходимост върху всякакъв терен. Range Rover Autobiography е образец на дизайна, лукса и проходимостта на марката. Той притежава съблазнителна каросерия с купе от следващо поколение и несравнимата проходимост върху всякакъв терен, очаквана от Range Rover. Красиви пропорции и мощна стойка дават на Autobiography неповторимо присъствие на пътя.", "date": "2019.10.17", "title": "Jaguar залага на електрически SUV и спортен седан"}
{"url": "https://www.monitor.bg:443/bg/a/view/nvo-podgotvja-serial-po-briljantin-178181", "text": "Телевизия НВО подготвя сериал, вдъхновен от култовия филм \"Брилянтин\", за бъдещата си платформа НВО Макс. Това заяви президентът на WarnerMedia Entertainment Робърт Грийнблат. уточни той на пресконференция в рамките на пазара за телевизионни програми МИПКОМ в Кан. \"Мюзикълите се завръщат - филмови студиа ги заснемат, зрители ги следят с интерес на театралната сцена. \"Брилянтин\" е страхотен мюзикъл. Става въпрос за кръстоска между всички жанрове.\", каза още Грийнблат Продуцирането на новия сериал е поверено на компанията Paramount Pictures, продуцирала лентата от 1978 г.", "date": "2019.10.17", "title": "НВО подготвя сериал по \"Брилянтин\""}
{"url": "https://www.monitor.bg:443/bg/a/view/stenli-chujdi-tela-e-zapisan-v-tri-dyrjavi-178180", "text": "- Е, чак мрачен...(б.а. смее се). Запознах се с него миналия август, с Hayes & Y дойдоха на мой концерт в София. Предложих му да напише някакви песни за мен и се прибирах на морето. Стоя си аз на караваната безгрижно и Благо ми праща някакви неща, които страшно ми харесаха. Дотолкова, че да поискам да напише всички песни в новия ми албум. Няма да забравя думите му „За мен е чест!“. - Благо е автор на музиката на десетте парчета, аранжиментите сме ги правили със Светлин Къслев. Китарист е едно младо момче, което привлякох- Станислав Вълчев. Той е бивш китарист на „Лора“ и Amoric, които отдавна живеят в Дъблин. Три от текстовете са на Наталия Симеонова, Сашо Петров има два текста, Людмила (б.а. Сланева-Локо – съпругата му) има един текст. Три текста има и актьорът Дани Рашев, мой много скъп приятел, познавате го като д-р Врабчев от „Откраднат живот“. - Рокендрол човек е, от една кръвна група сме, от години работим заедно. „Да летим над града“ е по негов текст, „Под дъгата“ на Людмила също. Звукът на албума го направихме в Дъблин при Янко Генов, барабанист на Amoric. - Да, Благо пращаше парчетата за одобрение от Манчестър, китаристът ми пускаше идеите си във вайбър от Бургас, Янко действаше в Дъблин. - Любо Киров е виновник за това. Текстът на „Чужди тела“ е негов. Тук е моментът да кажа, че Любо има огромна роля за случването на този албум, той ме доведе във „Вирджиния рекърдс“ и съм много благодарен на екипа на Саня, който повярва в проекта. Всички текстове минаваха през Любо, той нанасяше леки корекции, където сметна за добре. Не съм издавал албум от 17 години и като споделих на Любо той каза „Давай, няма какво да се чудиш струва ли си!“. Така започнаха записите. Може да се каже, че той е двигателят. - Всеки е свободен да интерпретира както пожелае заглавието. Има хора, които прекарват цял живот заедно – в офис, в приятелска компания, или по-страшното – под един покрив, и пак си остават чужди тела. Късметлия съм, че се обграждам само с хора, които харесвам. Аз съм зодия Лъв и ако не ми е комфортно да общувам с някого директно го изключвам като присъствие. - Двете бавни песни са ми любими. Нямам лична история, свързана с тях, но са много истински и вярвам, че ще докоснат хората. Едната е по текст на Наталия, а другата на Сашо Петров. Естествено, включвам и „Чужди тела“, където участва и дъщеря ми Никол. - Чакай сега, Никол не е решила да се занимава професионално с музика. Тя е на 17, догодина ще е в 12 клас във Френската гимназия, още търси своя път. Пее отдавна, ходи на уроци, никога не съм я спирал да се развива с музика. Трябваше ми женски вокал за парчето, тя влезе в студио и го записа от втория път. Беше просто съвършено. - Нека, плътно заставам зад избора й. - С групата си. Фънки на бас, с нов барабанист съм – Николай Николаев и с нов китарист, който също е Николай и е само на 23 години. Ако нещо може да ме изненада, това е той - на 23 години, а е на световно ниво. Когато ми се обади каза „Стенли, аз съм твоят човек!“. Изпрати ми свои неща и му казах „Да, добър пророк си!“.", "date": "2019.10.17", "title": "Стенли: \"Чужди тела“ е записан в три държави"}
{"url": "https://www.monitor.bg:443/bg/a/view/prevryshtame-se-v-hodeshti-ajfoni-preduprejdava-psihiatyr-178216", "text": "Пред нас идва със страшна сила цунами. Нараства опасността да се превърнем в ходещи айфони. Не тренираме мозъка си, което води до развитие на деменции. Вече има 40-45 годишни хора с Алцхаймер и деменция. Това заяви доц. Лазар Узунов от ВМА, който коментира съвременната зависимост към информационните технологии. Според него съществуват няколко зависимости в интернет: хазартни пазаруване, сърфиране, запознанства онлайн, порнография в мрежата и др. Мозъкът ни става все по- мързелив, обясни доктор Узунов. \"Прекаляването с интернет намалява сивото вещество. Това вреди и на когнитивните процеси. Китай и Япония вече са създали комуни за лекуване на пристрастеност към технологиите. В Австралия вече се лекуват младежи, страдащи от номофобия- страх да останеш без телефон\", поясни специалистът. 25% от катастрофите стават заради употребата на мобилен телефон по време на шофиране, стана ясно още от думите на доктор Узунов. Никой фантастичен емотикон не може да замени срещата очи в очи с нашите приятели, категоричен е той. Трябва да оставяме телефона и лаптопа си по време на почивка вкъщи. Зависимостта трудно се лекува. Има светлина в тунела, успокоява доцент Узунов. Не е нужно да стигаме до крайност, подчерта той. \"Не е нужно да се отречем от технологиите и интернет, само трябва да ограничим употребата на мрежата\", коментира специалистът.", "date": "2019.10.17", "title": "Превръщаме се в ходещи айфони, предупреждава психиатър"}
{"url": "https://www.monitor.bg:443/bg/a/view/novi-bezredici-v-barselona-178205", "text": "В петък се очаква генерална стачка в каталунската област, като протестиращите ще блокират ключови места, предаде за „Монитор“ българинът Радомир Атанасов, който работи като стюард на барселонското летище „Ел Прат“. През последните четири дни Каталуния е разтърсвана от протести, след като Върховният съд на Испания осъди на затвор девет сепаратистки лидери заради неуспешния опит за обявяване на независимост през 2017 г. с незаконен референдум. Предупреждение за пътуване до Барселона и до Каталуния отправя и българското външно министерство. В оставащите дни до края седмицата се очаква нарастване на напрежението и противопоставянето между протестиращите и органите за поддържане на обществения ред в испанската автономна област Каталуния и столицата й Барселона, казват от Въщно. Към блокирането на редица пътни магистрали и летища се добавя нова вълна на политически протести, изразяващи се в шествия на студенти, улични боеве, издигане на барикади и на улични клади, продължителни демонстрации около правителствени учреждения, чието местоположение фактически съвпада с главните туристически зони на големите каталунски градове. В петък автобусите и метрото ще се движат ограничено, ще има 4 пъти по-малко превозни средства. В петък няма да е подходящо за туристи, защото града ще е под напрежение и силно полицейско присъствие. Голяма е опасността именно местата с основните забележителности да станат сцена на размирици и насилие. От Външно препоръчват на българските граждани да не предприемат без неотложна необходимост пътувания до Каталуния преди и по време на обявената за петък генерална стачка, а постоянно пребиваващите в областта български граждани или туристи да избягват районите, в които се организират протестни мероприятия. Остават в сила и предишните предупреждения и съобщения от Министерството на външните работи на България. Генералното ни консулство в Барселона и посолството ни в Мадрид следят ситуацията и са готови да оказват съдействие при необходимост.  Българските граждани могат да се свържат с ГК Барселона на телефон: +34 937 969 950, както и на телефона за спешни случаи: +34 619 217 097 и с посолството в Мадрид на телефони: +34 913 455 761; +34 913 456 651 и на дежурния телефон в извън работно време: + 34 678 013 846. Българинът Радомир Атанасов разказва, че през цялата седмица ситуацията е напрегната, през деня е спокойно, а напрежението ексалира следобед и вечер след 7- 8 часа. Има групи, които не протестират мирно, а доста вандалски, палят контейнери, влизат в сблъсък в полицията, отбелязва Атанасов. Най-тежко е било положението на летището в понеделник, когато имаше анулирани 150 полета, разказва българинът. Според него полицията вече е овладяла нещата. Местната полиция работи заедно с националната. „Аз лично не се чувствам застрашен, но има притеснения сред хората. Надявам се да успея и утре да отида на време на работа“, коментира Атанасов. Протестиращи в Барселона хвърлиха във въздуха стотици ролки бяла тоалетна хартия, за да изразят гнева си срещу дългите присъди затвор срещу каталунските сепаратистки лидери, предаде Асошиейтед прес. Организаторите заявиха, че ролките тоалетна хартия се хвърлят, защото \"има много за чистене\". Шефът на регионалната полиция в Каталуния заяви, че властите очакват нови сблъсъци с радикални сепаратисти. Същевременно лидерът на Каталуния Ким Тора заяви, че ще има нов референдум за самоопределение на испанската област, предаде Ройтерс. В реч в регионалния парламент Тора заяви, че иска Каталуния да е независима от Испания до края на 2021 г. Мандатът на сегашния регионален парламент изтича през декември 2021 г. Тора каза, че иска до пролетта на 2020 г. да има готово предложение за \"Каталунска република\".", "date": "2019.10.17", "title": "Мега стачка в Барселона утре (ОБНОВЕНА)"}
{"url": "https://www.monitor.bg:443/bg/a/view/sweet-child-o-mine-na-guns-n-roses-chukna1-miliard-gledanija-178153", "text": "Видеото на вечния хит Sweet Child O’ Mine на легендарната рок банда Guns ‘N Roses официално е първото от 80-те години, достигнало 1 милиард гледания в YouTube. Това постижение е второто по рода си за бандата, чийто клип към November Rain (1992 г.) се превърна в първото и единствено до момента видео от 90-те с над 1 милиард гледания миналата година. Guns N’ Roses превземат световната рок сцена с албума си Appetite For Destruction от 1987-а, който се все още е най-продаваният дебютен албум на всички времена в САЩ с над 30 милиона релизирани копия в световен мащаб. През 2018 г. излезе юбилейната ремастерирана и разширена версия на албума, озаглавена Appetite For Destruction: Locked N' Loaded.  ", "date": "2019.10.17", "title": "Sweet Child O’ Mine на Guns N’ Roses чукна 1 милиард гледания "}
{"url": "https://www.monitor.bg:443/bg/a/view/trymp-s-pismo-do-erdogan-178225", "text": "Няколко дни след като президентът Доналд Тръмп нареди американските войски да се изтеглят от Северна Сирия, той е написал писмо на турския си колега Реджеп Тайип Ердоган с предупреждение, че ако нахлуе в Сирия, ще бъде запомнен завинаги в историята \"като дявол\", съобщи Асошиейтед прес. \"Не бъдете корав. Не бъдете глупак\", \"ще изготвим добра сделка\", е казал Тръмп в писмото от 9 октомври, за чието съществуване стана ясно вчера. \"Не искате да бъдете отговорен за избиването на хиляди хора и аз не искам да бъде отговорен за унищожаването на турската икономика, което ще направя (ако е необходимо)\", допълва американският президент. Според  , Ердоган е отхвърлил писмото в кошчето. Министърът на финансите на САЩ Стив Мнучин съобщи вчера, че се готвят нови санкции срещу Турция, ако не се постигне споразумение за спиране на огъня в Северна Сирия, предаде Франс прес. Той заяви пред журналисти, че санкциите могат да засегнат турски министерства или промишления сектор. Списъкът с потенциалните мишени на санкциите е бил предаден на държавния секретар Майк Помпео и на вицепрезидента Майк Пенс, които ще се срещнат с Ердоган в Турция. Тръмп също каза на пресконференция с италианския президент Серджо Матарела, че ако Пенс не се споразумее с Ердоган по сирийския въпрос, САЩ ще наложат опустошителни санкции на Турция. Същевременно не е ясно дали Ердоган ще се види или не с Пенс. Информациите по въпроса са противоречиви. Американският вицепрезидент Майк Пенс и държавният секретар Майк Помпео пристигнаха днес в Анкара. Двамата се надяват да успеят да окажат натиск върху Турция, за да обяви прекратяване на огъня в Североизточна Сирия, посочва ДПА. Днешното посещение на Пенс в Турция е първата му визита в страната като вицепрезидент на САЩ. ", "date": "2019.10.17", "title": "Едно към едно: Тръмп с писмо до Ердоган (ОБНОВЕНА)"}
{"url": "https://www.monitor.bg:443/bg/a/view/koi-zodii-sa-ludi-glavi-178211", "text": "Той е първият в зодиака и винаги е първи в живота. Неговата кипяща и неумолима енергия не му позволява да седи неподвижно и да се наслаждава на монотонното ежедневие. И докато другите стоят настрана и обмислят как да продължат по-нататък, Овенът решително прокарва тълпата напред. И с присъщата си увереност се втурва към нови хазартни приключения. Близнаците са любопитни, но не толкова настойчиви и импулсивни, колкото Овните. Те се интересуват от всичко ново. Дават свежи идеи в работата, обичат да се запознават с нови хора и да пътуват до нови страни. Естественото любопитство често ги насърчава да предприемат необмислени действия. За щастие представителите на тази зодия са толкова находчиви, че винаги умело успяват да се измъкнат от всякакви трудни ситуации, които ги очакват по пътя. По природа властният и арогантен Лъв никога няма да остане настрана. Това важи, особено ако има шанс да направи живота си по-удобен и сигурен. Освен това представителите на тази зодия имат твърде развита самооценка. Те винаги се опитват да изглеждат безстрашни и всемогъщи в очите на другите. Това го правят безупречно. Лъвът е точно този човек, на чийто успех и смелост мнозина завиждат. Скорпионът не се страхува от промяна. Дори в началото нещата да му се струват неприятни, той обича да се състезава и да доказва превъзходството си пред останалите. Наред с това харесва всичко тайно и непознато. Затова винаги използва всяка възможност да излезе извън зоната си на комфорт, за да разрежда ежедневието с трепет и емоции. Типичният Стрелец вярва, че му е даден живот, за да научи нови неща и да поема рискове. Ако Стрелецът тръгва на екскурзия, то това със сигурност трябва да е дива джунгла или безжизнена пустиня. Ако говорим за стартиране на бизнес, то това задължително са големи инвестиции и високи рискове. С една дума, Стрелецът е екстремен играч, който не се спира да търси рискови моменти. За разлика от останалите зодии, преди да се впусне в нещо ново, Водолеят винаги внимателно обмисля всички плюсове и минуси на предстоящото събитие. Това не е човекът, който, чувайки за лудо приключение, веднага се впуска в него, без да мисли за последствията. Не! Разбира се, ще поема рискове, но преди това трябва да е сигурен, да се застрахова по всякакъв възможен начин. Водолеят е твърде мъдър и далновиден, за да направи груб ход по пътя към целите си.", "date": "2019.10.17", "title": "Кои зодии са луди глави?"}
{"url": "https://www.monitor.bg:443/bg/a/view/jena-zagina-a-chetirima-sa-raneni-pri-katastrofa-kraj-varna-178212", "text": "Една жена е загинала, а четирима са ранени при тежка катастрофа, станала тази сутрин край Варна, съобщиха от Областната дирекция на МВР. Сигналът за инцидента, който е станал на пътя от Белослав за село Разделна, е подаден около 8 часа.  39-годишната водачка на лек автомобил \"Рено\", по време на движение, губи контрол над колата, която навлиза в лентата за насрещно движение и се блъска в микробус \"Мерцедес\".  64-годишна жена, пътуваща в автомобила, е починала в болнично заведение. При катастрофата има и четирима ранени, чието състояние се изяснява. Изясняват се също и причините, довели до сблъсъка. На мястото текат действия по раследване на инцидента.", "date": "2019.10.17", "title": "Жена загина, а четирима са ранени при катастрофа край Варна"}
{"url": "https://www.monitor.bg:443/bg/a/view/jurnalistka-obvini-shefa-si-v-iznasilvane-178233", "text": "Журналистка от руския град Велики Новгород обвини шефа си в изнасилване. По думите на младата жена, престъплението било извършено от главния редактор на интернет изданието „Новгород.ру“, където пострадалата работи. Съобщава се, че потърпевшата Анна Шеглова е подала жалба в полицията и срещу шефа й Михаил Боголюбов вече е образувано дело за насилствени действия от сексуален характер. Кореспондентката твърди, че е била изнасилена в нощта срещу 27 септември т.г. в редакцията на изданието. Вечерта цялата редакционна колегия се събрала, за да поздрави няколко свои колеги, които получили награди на регионалния конкурс „Феникс“. По думите на Анна, главният редактор я принудил да прави секс с него след тържеството, когато всички останали си тръгнали. Пред следователите тя обяснила, че не се е съпротивлявала, тъй като била в състояние на алкохолно опиянение и била „вцепенена от ужас“. Пред местните медии Шеглова изрази опасение, че на делото няма да бъде даден ход, тъй като шефът й оглавява издание, имащо пряко отношение към кметската управа на града. Освен това съпругата на главния редактор е полковник от полицията и работи в градското управление на МВР. По-късно стана ясно, че Боголюбов е излязъл в отпуск.              През януари т.г. друга журналистка – Екатерина Фьодорова от Владивосток обвини в изнасилване съучредителя на медийния холдинг PrimaMedia Алексей Мигунов. Според версията на младата жена, бизнесменът се срещнал с нея в кафене. После я изпратил вкъщи и я изнасилил в дома й. Мигунов отрича вината си.", "date": "2019.10.17", "title": "Журналистка обвини шефа си в изнасилване "}
{"url": "https://www.monitor.bg:443/bg/a/view/lambo-disha-veche-sam-ochakva-se-da-go-izvedat-ot-komata-178213", "text": "Стефан Данаилов диша самостоятелно, макар да е интубиран, съобщи\"24 часа\" като се позова на информация от негови близки. Дишането му се подпомага от апарат, без да е напълно изкуствено, за което е необходимо да се направи дупка в трахеята му, т. нар. трахеостома. Близките му очакват днес да бъде екстубиран, т. е. да се извади тръбата от гърлото му, с която се подпомага дишането чрез подаване на кислород с определена концентрация, и да се сложи т. нар. назален катетър - малка тръбичка с две дупки пред носа. Ако се стабилизира дишането му, това означава много сериозно подобрение. Преди няколко дни той е докаран от Хисаря с много голям белодробен излив след падане. Оттогава е в реанимацията на ВМА. В началото са правили опити за дихателна рехабилитация, но в сряда състоянието му рязко се е влошило и се е наложила интубация. Трудно дишаше и се наложи на апаратно дишане да го сложат. По лекарски избор го сложиха и в медикаментозна кома, иначе той си беше в съзнание. Явно, за да не се мъчи, не знам. Това сподели доведеният син на Стефан Данаилов - Росен Цанков, за състоянието на актьора. Той говори с журналисти пред Военномедицинска академия, където Данаилов е в реанимация. Преди няколко дни актьорът е докаран от Хисаря с много голям белодробен излив след падане. В началото са правили опити за дихателна рехабилитация, но в сряда състоянието му рязко се е влошило и се е наложила интубация. \"Това е, което знаем. Там трудно се влиза. Има открита рана и всеки един вирус ще е фатален, за това е адски сложно там да влезе някой. Племенницата му Росица беше няколко пъти при него\", добави още той. \"Направиха някаква пункция, имаше и кръв в белия дроб, но не знаем още резултати. Той просто спи, стискаме му палци, друго не мога да кажа\", просълзи се Цанков.", "date": "2019.10.17", "title": "Ламбо диша вече сам, близки: В кома е, да не се мъчи (ОБНОВЕНА)"}
{"url": "https://www.monitor.bg:443/bg/a/view/jena-napadna-deca-v-uchilishten-avtobus-178215", "text": "Жена нападна четири деца в двор на училище в село Бенковски. Това съобщиха от пресцентъра на полицията в Кърджали. Проверка за хулиганство е започнала в РУ-Кирково във връзка с инцидента. По първоначални данни, около 14:00 ч. вчера 23-годишна жена нападнала и удряла в училищен автобус четири деца - съответно на 9, 11, 12 и 15 години, предаде dariknews.  Според събраната до момента информация, агресивното поведение на жената било предшествано от разправия между брат ѝ и дете от потърпевшата група. Полицейски инспектори от Детска педагогическа стая в РУ-Кирково са започнали работа веднага след подадения сигнал. Материалите по случая са докладвани в Районната прокуратура в Момчилград.  ", "date": "2019.10.17", "title": "Жена нападна деца в училищен автобус"}
{"url": "https://www.monitor.bg:443/bg/a/view/vynshno-ne-pytuvajte-kym-barselona-i-katalunija-178214", "text": "Министерство на външните работи препоръчва на българските граждани да не предприемат без неотложна необходимост пътувания до испанската автономна област Каталуния и столицата й Барселона, тъй като в оставащите дни до края седмицата се очаква нарастване на напрежението и противопоставянето между протестиращите и органите за поддържане на обществения ред. За 18 октомври, петък, е обявена генерална стачка. Към блокирането на редица пътни магистрали и летища се добавя нова вълна на политически протести, изразяващи се в шествия на студенти, улични боеве, издигане на барикади, издигане на улични клади и продължителни демонстрации около правителствени учреждения, чието местоположение фактически съвпада с главните туристически зони на големите каталунски градове, предупреждават от МВнР. Голяма е опасността именно местата с основните забележителности да станат сцена на размирици и насилие. Препоръчваме на българските граждани да не предприемат без неотложна необходимост пътувания до Каталуния преди и по време на обявената за петък генерална стачка, а постоянно пребиваващите в областта български граждани или туристи да избягват районите, в които се организират протестни мероприятия. Остават в сила и предишните предупреждения и съобщения от Министерството на външните работи на България. Генералното ни консулство в Барселона и посолството ни в Мадрид следят ситуацията и са готови да оказват съдействие при необходимост. Българските граждани могат да се свържат с генералното консулство в Барселона на телефон: +34 937 969 950, както и на телефона за спешни случаи: +34 619 217 097 и с посолството в Мадрид на телефони: +34 913 455 761; +34 913 456 651 и на дежурния телефон в извън работно време: + 34 678 013 846.", "date": "2019.10.17", "title": "Външно: Не пътувайте към Барселона и Каталуния"}
{"url": "https://www.monitor.bg:443/bg/a/view/borisov-v-bruksel-za-sreshta-na-vyrha-178210", "text": "Министър-председателят Бойко Борисов ще участва в заседанието на Европейския съвет, което ще се проведе в Брюксел. Държавните и правителствени ръководители ще обсъдят дългосрочния бюджет на ЕС, приоритетите за следващите 5 години и Брекзит. Това съобщиха от правителствената информационна служба.  Финландското председателство на ЕС ще информира относно планираните дискусии в Съвета по прилагането на Стратегическия дневен ред, а новоизбраният председател на Европейската комисия Урсула фон дер Лайен ще бъде поканена да представи приоритетите на новата Комисия. Европейските лидери ще обсъдят международните аспекти на борбата с изменението на климата, предвид предстоящата през декември в Сантяго де Чили 25-та Конференция на страните по Рамковата конвенция на ООН относно изменението на климата. Въпросът за миграцията също ще бъде във фокуса на вниманието на европейските лидери.", "date": "2019.10.17", "title": "Борисов в Брюксел за среща на върха"}
{"url": "https://www.monitor.bg:443/bg/a/view/deset-procenta-uvelichenie-na-zaplatite-v-rzi-dogodina-178220", "text": "Предвижда се догодина 10 процента ново увеличение на заплатите на хората, които работят в Регионалните здравни инспекции /РЗИ/. Това съобщи днес в Русе министърът на здравеопазването Кирил Ананиев, който присъства на откриването на обновеното отделение по диализа в Университетската многопрофилна болница „Игнат Канев“. По думите на Ананиев министерството провежда трайна политика по отношение на регионалните инспекции. Той припомни, че през миналата година заплатите на служителите също са били увеличени. „Нашите РЗИ на територията на съответния регион – това са нашите първи хора, с които провеждаме здравната политика в страната“, така определи важността на структурите министърът. Той обясни, че е запознат с проблема за старата сграда, в която се помещава Регионалната здравна инспекция в Русе. Ананиев каза, че ще се постарае с приемането на новия бюджет този важен въпрос да се реши. Отделението по диализа в русенската болница бе разширено и ремонтирано със средства от фондацията на канадския предприемач с български корени Игнат Канев в размер на 500 000 лева. Министерството на здравеопазването купи нова апаратура и оборудване за 600 000 лева. Два диализни апарата бяха дарени от местни бизнесмени. Снимки: Жанета Йорданова", "date": "2019.10.17", "title": "Десет процента увеличение  на заплатите в РЗИ догодина"}
{"url": "https://www.monitor.bg:443/bg/a/view/zasechka-v-nevronite-na-glavnija-mozyk-dokarva-alchajmer-178184", "text": "Засечки в невроните на главния мозък ви карат да забравите къде е магазинът, от който сте пазарували цял живот. Тръгвате към съседката, с която от младини си пиете кафето и се оказва, че не помните името й. За секунди изпадате в паника, но не се сещате как се каза тя и се успокоявате. Кратковременната загуба на паметта обаче не бива да ви обезпокоява. Когато тя се повтаря често и се отнася до особено познати, до превърнали се в навик неща, става въпрос за болестта на Алцхаймер. Заболяването представлява вид деменция, при която невроните дегенерират и умират, като предизвикват проблеми с паметта мисленето и поведението. Причината е, че се образуват плаки и заплитания – образувания, които увреждат и убиват нервните клетки от областта на мозъка, свързана с мисленето и планирането. В резултат на това човек по-лесно се разсейва, по-трудно започва да се справя със сметките и парите, възможно е да започне едно действие, но да го изостави след минути и да се захване с друго, което не е наложително. Подобни прояви могат да изпитат и много хора в резултат на преумора, но признаците при тях след почивка не се повтарят. По това може да се различи дали става въпрос за задаваща се болест на Алцхаймер или за краткосрочно забравяне в резултат на пренатоварване. Известно е например, че невроните на главния мозък изработват биологично активното вещество ацетилхолин. От него зависи дейността на нашата памет и способността ни за обучаване. Затова медикаментите срещу забавянето на това заболяване имат за цел да повишават запаса от ацетилхолин в главния мозък и така да облекчат и забавят протичането на болестта. Освен това хроничните възпалителни процеси в организма, например при артрит, могат да намалят работата на главния мозък, а приемането на обезболяващи нестероидни противовъзпалителни средства не само облекчава болките при артрит, но и забавят протичането на болестта на Алцхаймер. Повечето хора се разболяват от нея след 65 години, но 5% от страдащите са между 40-те и 50-те. Симптомите първоначално са нищожни, но в един момент се влошават и започват да влияят на живота ви. По неофициална статистика страдащите от деменция в България са над 90 хиляди, като почти половината от тях са с болест на Алцхаймер, твърдят от Сдружение “Алцхаймер – България”. Милиони хора по света са засегнати от нея. Около 5% до 8% от популацията на 65 години и около 20% до 50% от хората над 85 години са с тази диагноза. Храненето няма особено отношение към прогресирането или забавянето на болестта. Има обаче определени занимания, които подпомагат запазването на невроните и така не позволяват деменцията да изкара човек от строя. Свиренето на инструмент дори в напреднала възраст като начинаещ, плетивата, бродирането, рисуването са приятни хобита, с които не само уплътняват времето, но и са гимнастика за мозъка, която гарантира здраве. Изучаването на чужди езици, решаването на кръстословици и судоку са доказани начини да отлагане на болестта на Алцхаймер.", "date": "2019.10.17", "title": "Засечка в невроните на главния мозък докарва Алцхаймер "}
{"url": "https://www.monitor.bg:443/bg/a/view/15-sela-v-obshtina-pazardjik-shte-imat-kmet-na-pyrvi-tur-178207", "text": "За 15 села в община Пазарджик изборите ще приключат още на първия тур на 27 октомври. За народното доверие в 6 от тях, кандидатите за кметове ще се състезават сами със себе си. Във Величково, Добровница, Мирянци, Пищигово, Синитeво и Паталеница има регистриран само по един кандидат и на практика те вече са кметове. В останалите 9 села има само по двамата кандидати и до балотаж няма да се стигне. Най-много кандидати за кмет има в село Говедаре – 7, следвани от село Ивайло с 5. Само един от кандидат-кметовете е независим, с Инициативен комитет. За кметския стол в община Пазарджик пък ще спорят 7 кандидати, сред които сегашният градоначалник Тодор Попов, бизнесменът Благо Солов, бившият шеф на Националната служба за сигурност Арлин Антонов, ексшефът на Областната дирекция \" Пожарна безопасност  и защита на населението\" в града Иван Панайотов, който е избраникът на ПП\"ГЕРБ\"  и още 3-ма претенденти от различни политически формации или коалиции. Това неминуемо ще доведе до балотаж на 3 ноември. За 41 места в ситипарламента в града пък ще се състезават 367 кандидати за общински съветници, което пресметнато аритметично за едно място се борят 9 души.  ", "date": "2019.10.17", "title": "15 села в община Пазарджик ще имат кмет на първи тур"}
{"url": "https://www.monitor.bg:443/bg/a/view/nova-baza-na-ariete-logistiks-za-400-rabotni-mesta-be-otkrita-v-pazardjik-178204", "text": "В Пазарджик официално бе открит първият етап от изграждането на логистичната база на фирма \"Ариете Логистикс\". Фирмата е част от международната \"Ариете Груп\" и вече 6 години работи успешно на българския и международните пазари в областта на автомобилната индустрия и логистиката. През 2018 г. \"Ариете Логистикс\" купува в Пазарджик парцел с площ 82 хиляди квадратни метра за строеж на собствена производствена логистична база. Още през септември тази година бе реализиран първият етап от проекта, който включва над 5000 квадратни метра сгради за складови и производствени нужди, в тях ще работят повече от 400 души. По време на инвестиционния период, състоящ се от 3 етапа, фирмата планира да разшири базата си до близо 42 хиляди квадратни метра застроена площ, в които ще работят над 1000 души. Управителят на \"Ариете Логистикс\" Петър Зарев благодари за съдействието на местната община, а кметът на Пазарджик и кандидат за нов мандат Тодор Попов подчерта, че най-големият капитал  на една фирма са нейните работници. Виждате как градът ни се развива трайно и устойчиво, инвеститорите идват, защото мястото е добро и срещат пълно разбиране и подкрепа от общината, допълни Попов.    ", "date": "2019.10.17", "title": "Нова база на „ Ариете Логистикс“ за 400 работни места бе открита в Пазарджик"}
{"url": "https://www.monitor.bg:443/bg/a/view/kym-bolestta-predrazpolagat-diabetyt-i-visokoto-kryvno-178185", "text": "Диабетът може да се окаже предразполагащ към развитието на болестта на Алцхаймер. Резистенцията към инсулин и високата кръвна захар могат да причинят усложнения, които повреждат мозъчните клетки и артериите, по които достига кислород до мозъка, като така увеличава риска от заболяването. Високото кръвно налягане, сърдечните болести и високият холестерол също предразполагат към тази диагноза.", "date": "2019.10.17", "title": "Към болестта предразполагат диабетът и високото кръвно"}
{"url": "https://www.monitor.bg:443/bg/a/view/zakopchaha-bashta-nabil-syuchenichka-na-dyshterja-si-178203", "text": "Баща преби съученичка на дъщеря си. Той е задържан полицията. Пострадалото момиче е с хематом на главата. Случаят е от столичното 28 СУ „Алеко Константинов”. Две момичета излезли от училището, за да си купят закуска и се загубили. След като бащата дошъл в учебното заведение, изкарал яда си на едно от децата, съобщи Нова телевизия. „Дъщеря ми и детето на въпросния баща се бяха изгубили. Тръгнали са за закуска на пазара. Успели са да се приберат в училището. Тогава дошъл мъжът и започнал да бие дъщеря ми, защото не са вдигали телефоните си. Казал й е, че ще избие цялото ни семейство. Скубал я е”, разказа Катя Александрова, майката на набитото момиче. „Децата бяха изключително притеснени и плачеха. Извикахме ги, за да разберем какво точно се е случило. В този момент влезе бащата и се отправи към дъщерята на г-жа Александрова. Не изглеждаше агресивен и изведнъж се наведе към нея и я удари в главата”, заяви директорът на училището. Тя допълни, че майката на набитото дете и охраната са звъннали на полицията след побоя.", "date": "2019.10.17", "title": "Закопчаха баща, набил съученичка на дъщеря си"}
{"url": "https://www.monitor.bg:443/bg/a/view/air-canada-njama-da-polzva-boeing-737-max-pone-do-14-fevruari-178206", "text": "Air Canada удължи срокът за забрана за ползване на самолетите си Boeing 737 MAX до 14 февруари 2020 г., съобщи телевизия CBC. Преди време от канадската авиокомпания планираха да няма полети със злополучните боинги до 8 януари. Превозвачът има в авиопарка си 24 такива машини. Полетите на Boeing 737 MAX в света бяха спрени, след като в началото на март машина на \"Етиопиън еърлайнс\" отправил се за Найроби катастрофира малко след излитане от Адис Абеба. Самолетът  падна близо до град Бишофлу, на около 50-60 километра югоизточно от столицата на Етиопия и загинаха 157 души. Катастрофата на етиопската авиокомпания породи въпроси за безопасността на този нов модел самолети, след като миналия октомври в Индонезия също имаше катастрофа със самолет от същата модификация. Тогава машината падна в морето 13 минути след излитането от Джакарта и загинаха 189 души. Преди ЕС да ограничи полетите на самолетите от този модел, Етиопия, Индонезия и Китай го направиха до второ нареждане. Boeing 737 MAX е последната версия на най-продавания пътнически самолет в света. След успешен първи полет през януари 2016 г. четвъртото поколение 737 преди две години започна да бъде доставян. Той е предназначен за полети на къси и средни разстояния. Към края на януари са доставени 350 от новия двумоторен самолет от общо 5011 регистрирани от Boeing поръчки. Толкова могат да бъдат произведени за над седем години. По план американският конструктор искаше да ускори темпа на производство на модела 737 от 52 на 57 машини месечно през 2019 г. Разследването установи грешки в електронната програма за управление на машината, довели до двете трагедии в Индонезия и Етиопия.", "date": "2019.10.17", "title": "Air Canada няма да ползва Boeing 737 MAX поне до 14 февруари"}
{"url": "https://www.monitor.bg:443/bg/a/view/cacarov-i-geshev-na-sreshta-s-shefovete-na-us-slujbite-178208", "text": "Главният прокурор Сотир Цацаров и заместникът му Иван Гешев са на посещение в САЩ. Визитата е по покана на американската страна за периода 14-17 октомври 2019 г., съобщиха от държавното обвинение.  В посещението, освен главният прокурор и заместник-главният прокурор, участват още председателят на Държавна агенция \"Национална сигурност\" Димитър Георгиев, председателят на Държавна агенция \"Разузнаване\" Атанас Атанасов и изпълняващият длъжността директор на Служба \"Военна информация\" Велко Атанасов. В работната програма са включени срещи във Федералното бюро за разследване, Съвета за национална сигурност към Белия дом, както и в други правоохранителни органи във Вашингтон. Основна тема на разговорите е сътрудничеството между правоохранителните органи на САЩ и България, обменът на информация, противодействието на корупцията и организираната престъпност, прането на пари, както и действията в защита на националната сигурност, допълват от прокуратурата.", "date": "2019.10.17", "title": "Цацаров и Гешев на среща с шефовете на US службите"}
{"url": "https://www.monitor.bg:443/bg/a/view/za-8-meseca-kitaj-iznese-igrachki-za-nad-31-5-mlrd-dolara-178209", "text": "От януари до края на август износът на играчки от Китай се е увеличил с 16,7%, съобщава „Синхуа”. Стойността на експорта е 31,524 млрд. долара, сочат данни на Китайската асоциация за играчки и детски стоки, обявени днес в Шанхай. В главния икономически център на най-голямата комунистическа държава се откри 18-ата международна изложба China Kids Expo. В нея участват 20 основни района в Китай, където се произвеждат играчки и други детски стоки. За събитието в Шанхай са пристигнали и производители и търговци от над 30 страни от целия свят. На изложбата, разделена на 4 сектора и простираща се на площ от 230 хил. кв. м се представят повече от 10 хил. нови стоки, демонстриращи последните тенденции в сектора.", "date": "2019.10.17", "title": "За 8 месеца Китай изнесе играчки за над 31,5 млрд. долара"}
{"url": "https://www.monitor.bg:443/bg/a/view/marin-kirov-reakcijata-na-vss-e-bezprecedentna-panov-e-preminal-vsichki-granici-178188", "text": "Политици, които не са в парламента, се опитват чрез улицата да пренапишат правилата, коментира юристът в интервю за \"Монитор\" - Интересно решение и непопулярен ход на Съдийската колегия на ВСС е тази официална позиция. Кадровиците досега се страхуваха публично да посочат гнилите ябълки в своята колегия. Явно са преминати всички граници от председателя на ВКС Лозан Панов, щом сме свидетели на тази безпрецедентна реакция. Още предишният състав на ВСС имаше основания и за позиция, и за действия спрямо г-н Панов, който от години използва трибуната, марката ВКС за публични изяви, без да се интересува от същността на този съд. Ясно е, че тази позиция срещу обръщението на Панов по делото „Полфрийман“ е опит да се защити правото и справедливостта, да се защити магистратската общност от процес на политизиране, който се наблюдава вече четвърта година. Скептичен съм дали господин Панов ще подаде оставката си, не съм забелязал да е чувствителен към притесненията на колегите си от ВСС и гилдията на съдиите и магистратската общност като цяло. За него те не са критерий и хора, с които би се съобразил, всички ние сме такива всъщност – нямаме право на мнение и нямаме право да очакваме поведение от него. Спомняте си и случая с „Апартаментгейт“. Той се обяснява в отбрана компания, така да се каже. Сигурно има привърженици на друг ход – освен ВСС да излиза с позиция, да посочват проблема, защото днес това направиха – казаха „няма да мълчим, има проблем и той се нарича Лозан Панов“, да инициират и процедура за неговото отстраняване, защото в публичната позиция са изтъкнати достатъчно основания за това. Не зная дали не е късно за подобна процедура, дали няма да се използва за героизиране на Панов. А и виждам, че за тези четири години начело на ВКС той сам успя да разбие ореола си, който бе изкуствено поставен от симпатизиращите му кръгове. Също така напоследък се вижда и колко точно и какво могат така да се каже вечните борци за съдебна реформа от неправителствения, партиен и бизнес сектор. Видяха се техните възможности за влияние, някои обвързаности, цели и ценности. Какво повече е необходимо от това? Те сами се разкриха пред обществото. Щеше да е много трудно някой друг да говори за тях, да обясни на хората какви са – защото те заглушават всеки инакомислещ. Но ето, че постепенно в годините с действия се показа, че Христо Иванов не е месия в съдебната реформа, че и извън кръга на Калпакчиев и Лозан Панов има много честни и свободни магистрати, че неправителственият и политическият сектор, приватизирал дебата за съдебната реформа, не е способен на друго освен уличен натиск и разходки из центъра на София след работно време, че тези хора не предлагат решения и губим ценно време, защото България - макар и да постига напредък в мониторинговия механизъм по съдебната реформа, има още много какво да се направи, за да се чувстват гражданите сигурни и защитени. - Не, не е допустимо. Но и ние не трябва да се правим на изненадани – от години всички кротко наблюдаваме Панов и неговата стратегия и кариера. Къде бяха будните граждани, когато медийните кръгове, които сега му симпатизират, упорито твърдяха, че той е част от задкулисието. Къде са години наред, когато Върховният административен съд е оплюван, но нито веднъж не е посочван като проблемен в докладите на ЕК, напротив, там се постигна бързина, ефективност и справедливост? Къде бяха ВСС през 2018 г., когато подалият оставка като заместник на Панов съдия Красимир Влахов в мотивите си написа: \"Срамувам се да съм част от екипа на човек, който няма съзнанието за високата отговорност, с която го задължава заеманата от него позиция на върха на съдебната власт; който възприема Върховния касационен съд като трибуна за отправяне на спорни публични послания, без да проявява особен интерес нито към правораздавателната и тълкувателна дейност на съда, нито към хората, които ги осъществяват (ще си позволя да цитирам думите на мой изключително уважаван колега - дългогодишен върховен съдия: \"Човекът се интересува от марката ВКС, а не от субстрата ВКС\"); който занимава обществото с личните си страхове, sms-и и части за автомобили, но не е формулирал нито едно смислено послание, което да консолидира съдийската общност и да ни внуши гордост от работата, която вършим. Срамувам се пред моите колеги, на които не мога да обясня, че не съм в състояние да поставя интересуващите ни въпроси на вниманието на председателя на съда - главно поради специфичното му разбиране за работно време и работно място, но също така и защото приоритетите му очевидно не са свързани с работата\". Виждате как историите при Панов, вечният замесен в скандали, се повтарят като фарс. Неща, които сме говорили през годините, заради които сме били обиждани, посочвани като неправилни, причислявани към лагери, сега отново са на дневен ред. Но това, което имаме като председател на ВКС, беше ясно от самото начало, някои не вярваха, сега виждат ден след ден как той се отдалечи от мисията, за която бе избран. - Да, според мен е време г-н Панов да подаде оставка, да изгледаме и този героичен сериал – защото бъдете сигурни, той може да мотивира оставката си с изкусна аргументация за зависимости, натиск и прочие. Всъщност не само може да говори за тези неща, ние виждаме и как ги прилага – защото неговата позиция по казуса „Полфрийман“ е всичко това, срещу което се бори. Той като учител по морал се обръща към съдии от неговия съд и им обяснява как и кога да се реши делото. Но не, това не е натиск, това е гражданска позиция. Защото всяко негово политическо изказване и действие, нарушаващо конституцията, никога не бе разчетено като нарушение или натиск, а винаги като гражданска позиция. Още повече много от съдиите, изявяващи се и с политически послания, междувременно напуснаха системата и започнаха да работят като адвокати, кандидатираха се като политици. Честно казано това е достойно поведение. Другото е да държиш институцията като заложник на собствените си амбиции. Време е също така и ВСС да спре да се страхува от натиска на улицата. Да, ако предприемат действия срещу Панов, ще има протести. Да, ще има опити и за заиграване с президентската институция. Но ще има и дискусия, разговор за това което се случва и за изгубените години във ВКС. - Случаят с убийството на студента Андрей Монов и последвалата сага се превърнаха в прецедент. Няма подобен случай, в който председателят на ВКС да се е намесил по такъв начин. Но пък е поредният случай, в който избирателно са впрегнати сили и средства да се покаже кой е правилен и неправилен в съдебната система, поредният случай, в който лошата прокуратура е порицана, затова, че е поискала възобновяване на дело. - Има връзка между поведението на Панов, на Калпакчиев, на случая с Полфрийман и въобще на монополизирането на реформата и случващото се в съдебната система с избора на нов главен прокурор. Предсрочното освобождаване точно на този престъпник е синтез и есенцията на това, което представляват тези \"кръгове\", казвал съм го и друг път. Всички те – партии, НПО-та, Български хелзинкски комитет, адвокати, медии - всички те одобряват личността на Полфрийман, работили са с него и за него. Беше включван в работни групи от Христо Иванов като министър за промяна в законодателството за лишаване от свобода, беше номиниран за \"Човек на годината\", беше обслужван от медии и адвокати и представян в позитивна светлина години наред. Всички те тържествуват сега и се крият зад закона. Но те не искат просто да освободят предсрочно убиеца Джок от Австралия, те искат да управляват съдебната система от години. И тук е връзката с протестите срещу номинацията на Иван Гешев. Протестът не е срещу Гешев, а срещу всеки, който не е от техния кръг и не изповядва техните ценности. Това е битката – битка, която се води от години срещу Висшия съдебен съвет, срещу прокуратура и съдии, които не членуват в Съюза на съдиите, битка срещу всички. Спомняте си как беше представян в публичното пространство Иван Гешев от определени медии, говорители и \"кръгове\" - като милиционер, посредствен магистрат, който за една нощ се е събудил кандидат за главен прокурор. Какво се оказа? Че това е магистрат с подкрепа в гилдията, със стотици осъдени по негови обвинителни актове, с експертиза и качества – за това свидетелстват докладите на комисиите към ВСС. Панов, който знаеше, че има доклад на комисията по атестиране, отново повдигна въпроса за това колко били осъдените и какви били актовете на Иван Гешев като прокурор – не защото не знае, те са ясно посочени, а за да се затвърди усещането, че има нещо нередно в кариерата му като прокурор. Човекът, чийто съд се превърна в извор на противоречива практика и противоречащи си и странни тълкувателни решения, докато той е начело на ВКС се загрижи за качеството на обвинителните актове на кандидата за главен прокурор. В началото малцина се осмеляваха да кажат, че протестите срещу номинацията на Иван Гешев поставят политически искания – за промяна в процедурата, за номинация от неправителствен сектор и прочие. Тоест, политици, които не са в парламента, се опитват чрез улицата да пренапишат правилата. Сега всички виждат един политически протест, зад който са подредени конкретни политически формации и медийни \"кръгове\". Протестът, на всичкото отгоре, не е изцяло хомогенен, с различни искания, с различни настроения за политическа ескалация. Протест, към който се присъедини и криминалният контингент – беше въпрос на време криминалният контингент да припознае кауза и политици, които се обявяват срещу прокуратурата и срещу конкретни магистрати. Протест, който до края ще се опитва да консолидира и подкрепа за местните избори в София. Вероятно целта на протеста е кандидатурата на Гешев да бъде оттеглена или да не бъде гласувана във ВСС с мнозинство, включително да не бъде подписан указ от президента. Първото не е възможно по правилата – няма предвидено оттегляне и всеки подобен ход би означавал груба политическа намеса в една чиста до този момент процедура. Аз казвам, че протестиращите тук залагат капан и искат да хванат Борисов и други едри политици в него. Искат някой без да има право да се намеси, за да осуети избора, но и за да докажат, че той се меси, където няма право. А относно гласуването – то предстои, прокурорската колегия е от 11 членове, за избор са нужни 17 гласа. Там са насочени другите усилия на протеста – да посочат с пръст членовете на ВСС и да им обяснят, че нямат право да харесат концепцията на кандидата, нямат право да го подкрепят, защото ако го подкрепят, ще са от лошите. Същото се отнася и за президента. Толкова е прозаична тази игра. - За мое огромно съжаление, хора, като председателя на ВКС, допуснаха казуса от юридически да се превърне в политически. Защото от юридическа гледна точка той е ясен – имате осъден за убийство и опит за убийство престъпник, който се е възползвал от законова поправка (за която има данни, че е участвал в нейното прокарване) и си е подал молба да бъде освободен предсрочно, имал е право на тази молба. Съдът е преценил, че той се е поправил, превъзпитан е и отговаря на всички изисквания, за да бъде предсрочно освободен. Има съмнения обаче, подробно изложени от главния прокурор в искане до ВКС за възобновяване на делото, че съставът, който е постановил това определение за освобождаване, е бил в конфликт на интереси, защото поддържа тесни контакти с Български хелзинкски комитет, също и че не е спазена формата на акта в това производство. Също така не е зачетено и експертното становище на администрацията на затвора, според което осъденият не отговаря на условията и не трябва да бъде освобождаван. И след като никой от защитниците на Полфрийман не се притеснява от начина, по който е освободен, защо се притесниха от тази възможност делото да се възобнови, да се разгледа отново от друг състав. Защо се стигна до това политизиране? До този прецедент председателя на ВКС да излиза и да призовава съдиите как и кога да излязат с решение. И още нещо, осъзнават ли магистратите, които са го освободили предсрочно, осъзнава ли и г-н Панов, че станаха съучастници в един друг циничен процес, който върви паралелно – отново се постави въпросът за вината на убиеца, отново се твърди, че той е невинен, че е жертва на заговор и лошата ни съдебна система и отново се поругава жертвата на едно тежко криминално престъпление и нейното семейство. Затова затваряме ли си очите? Че освобождаването на Полфрийман отново повдигна нездравия въпрос за влязлата му в сила присъда за убийство. Това дело и действията по него на замесените магистрати и кръгове от медии и неправителствени организации за пореден път постави разделителна линия в обществото, сред медиите, магистратите и юридическата гилдия. Едните са умни, красиви, никога виновни, винаги всезнаещи и можещи, а другите сме ретроградни и зависими. Това са етикетите, които поставиха за пореден път. Само че обществото вече има рефлекс и разпознава това поведение, тези спекулации. И никой не им симпатизира – ако искат да го кандидатират за изборна длъжност, това което ще постигнат е да преброят колко е ядрото около тях и нищо повече. Нямат обществена подкрепа и енергия. - Всекидневно го губим, когато няма справедливост след съдебни актове. Губим го, когато се налага да се порицава обществото, защото реагира на несправедливостта – виждате сега се пишат писма от съдии към обществото, обръщения към гражданите, с които им се обяснява, че не са прави да са гневни от несправедливостта. Губим го, когато адвокатите са се превърнали в едни обикновени лобисти в негативен смисъл – оказват натиск над депутатите за приемане на закони, а после им обясняват колко е ниско доверието в институциите. Губим баланса и когато народните представители тичат след събитията и внасят закони на парче, за да отговорят на конкретни настроения, без анализ, без предвидимост и последователност. Губим го, когато институциите се използват за разчистване на сметки. Но балансът се връща, когато има хора, които са готови да се лишат от собствения си комфорт, за да проведат битка с организираната престъпност, с корупцията, с туморните за обществото проблеми. Връща се, когато хората придобиват рефлекси сами да виждат кой е справедлив и кой не, без някой медиен кръг или партия, да им помагат да мислят. Връща се, когато институциите следват Конституцията, законите и произтичащите от тях правила, въпреки натиска на заинтересовани страни и субекти. Марин Киров е юрист, експерт по законодателство и съдебна реформа Работи като консултант при измененията на конституцията от 2015 г. в глава \"Съдебна власт\" Участвал е в съвета по съдебна реформа при изработването на промените в Закона за съдебната власт от 2016 г.", "date": "2019.10.17", "title": "Марин Киров: Реакцията на ВСС е безпрецедентна, Панов е преминал всички граници"}
{"url": "https://www.monitor.bg:443/bg/a/view/limuzinata-na-bdj-v-prah-i-bez-akumulator-snimki-178191", "text": "Легендарният Mercedes „Чочоне“, което „Холдинг БДЖ“ обяви на  , е придобито от бившото държавно предприятие \"Стомана\" АД - Перник в началото на новото хилядолетие. За да може да си вземе поне част от дължимото по дълг, железницата е прибрала лимузината, но е загубила над милион лева неразплатени борчове.  Автомобили от тази серия бяха известни като част от автопарка на някои от най-емблематичните подземни босове у нас от 90-години на миналия век. Машината „отлежава“ в гараж със спаднали гуми и без акумулатор вече две години. По думите на служителите на БДЖ е поддържана с оригинални части. Произведена през 1995 г., тя е влязла в активите на жп дружеството през 2000 г., спомнят си железничарите. В талона колата е отбелязано, че е тунингована модификация AMG. Двигателят с близо 330 к.с. е с пробег от малко над 228 000 км, повечето от които са направени в първите години след производството му. Шофьорите на железниците рядко са го изкарвали по пътищата, защото харчи 24 литра на 100 км. Ползвана е от някогашен финансов директор на превозвача. Колата има проблем с паленето заради повреден датчик на коляновия вал. Ръждата не я пожалила, но интериорът напомня, че произведената в едва няколко стотици бройки кола е със славата на легенда сред автоманиаците. В БДЖ още помнят историята с друга лимузина, закупена за нуждите на ръководството на железниците. През 2006 г. превозвачът придобива луксозното возило Volkswagen Phaeton, пълно с всевъзможни екстри, за 150 000 лева. Колата тогава беше взета на лизинг с месечната вноска е 15 000 лева. За лукса тогава шефовете на БДЖ бяха глобени с две месечни заплати. След публикациите на \"Монитор\" за скъпия и нетипичен актив, железниците подготвиха лимузината за продажба като я изкараха от гаража и излъскаха. От \"Холдинг БДЖ\" изпратиха до редакцията снимки с новия вид на колата.", "date": "2019.10.17", "title": "Лимузината на БДЖ в прах и без акумулатор (ОБНОВЕНА+ГАЛЕРИЯ)"}
{"url": "https://www.monitor.bg:443/bg/a/view/moje-li-da-si-super-majka-ili-prosto-zaloji-na-antidepresanti-178194", "text": "Часът е осем. Вечерта. Търчиш към къщи, след работа и поредната родителска среща. Главата ти гъмжи и усещаш как паяците плетат мрежа в нея. Чуваш гласове. В съзнанието ти още ехти предупреждението на класната. За пореден път. „Моля ви, предупреждавам за кой ли път. Все още има деца, които са без три молива и то неподострени. И точно като пиша на дъската, тогава започват да вадят острилките. И моля, да не закъсняват. 8,20 не е време за пристигане в училище. От 35 минути час, не остава време, а вече текстовете са дълги. Ако дойдат по-късно, каквото и да правя, не мога да им привлека вниманието. Носете и навреме бележките за отсъствията“. Филологът в мен проговаря и още правя литературен анализ на думите й. Питам се дали съм сгрешила в нещо, след като всяка вечер чинно проверявам раницата на детето, моливите, гуми, острилки и прилежно събирам папките с учебници. Дала съм бележката за отсъствията по болест навреме, не закъсняваме. Хм. Явно нещо друго не правя както трябва. И докато мислите ми трескаво се боричкат в главата ми, се прибирам у дома. Детето преди половин час се е прибрало от урок по английски. От вратата изстрелвам към нея няколко въпроса: „Как мина английският, какво правихте днес. Защо нямам никакви координати на учителката ти, нали трябва да поддържам връзка с нея. Не може така, трябва да питам дали напредваш. Написа ли всички домашни. Започвай да се упражняваш, класната ти каза, че сте зле с четенето. Вади читанката, искам да ми прочетеш текста за утре. И ти видях входните нива. Имаш три елементарни грешки. Как можа да си напишеш улицата в графата за адреса с малка буква? И си отбелязала за вярно изречение, което накрая няма точка. Срамота. А майка ти българска филология е завършила, няма да ме излагаш. Това е недопустимо....“ Второкласничката започва да се обяснява и да вади учебниците от раницата, докато вадиш яденето от хладилника, за да вечеряте. Отдъхваш, че поне мъжът ти прави салатата, че да не се занимаваш поне с това. На всичкото отгоре сте в ремонт и вече си леко изнервена от хаоса. И това само защото мъжът ти е решил, че подът е леко крив и това го дразнело, докато лежи на спалнята. Лошо му ставало, то и на мен вече ми е до припадък, защото заради кривия под, цял месец чакаш да изсъхнат замаските, да ти докарат новата спалня, да ти свържат парното. На всичкото отгоре си накарала мъжа си отново да боядиса. Нищо, че се нанесохте декември миналата година. „Искаш, не искаш, ще боядисаш. Има петна на някои места. С тая светла боя, не може така.“ „Къде видя петна, бе, жена. Защо пак да боядисваме“, гледа ме тревожно той. „Не, не, решила съм. Нова спалня ще има, няма как“, отсичам аз. И в целия този ужас, детето реве, че щяло да има урок по плуване, а ти не можеш да му откриеш банския и шапката. Спокойно, нали си супер майка, ще оцелееш. Или да взема няколко успокоителни. Лошото е, че валерианът вече не действа. Слабичък е. Та стигаш отново до вечерята. Викаш детето да хапнете набързо, за да се впуснете в дебрите на образованието. Няма как. Като една изискваща майка, винаги смяташ, че детето ти не е добре подготвено. Никога не си му дала достатъчно задачи за упражнение, не може да мине и без диктовка. Срамота, второкласничката е объркала думата „охлюв“ и я написала с „ьо“. Майката филолог изтръпва. „Ама целия клас я объркахме. Не само аз“, започва да се оправдава второкласничката. „Ти ако сега не се научиш да пишеш правилно, как смяташ, че ще се справиш занапред. Знаеш ли какво е в 5-ти клас. Критичен е, майките вече ми се оплакаха. Вземай тетрадката за упражнение и да правим диктовка. Явно трябва да те стягам повечко“, отвръщам аз. „Ама не издържам, само ме караш да уча, боли ме главата вече. Всяка вечер учене, писане, на уроци. Дете съм, кога да играя“, преревава второкласничката. „О, моля ти се! Ще играеш, на колко си години, че ще играеш. Моля те, не започвай и ти като майката на Весето, дето все ми разправяше, че не трябва да ви тормозим, а още да играете с кукли. Знам ги такива, и после се чудиш защо сте неграмотни в 4-ти клас“, аргументирам се гордо. И продължавам, обръщайки се към мъжа ми: „Видя ли какво стана. Нали всички ме упреквахте, че я натоварвам много в 1-ви клас. Разпуснах я малко и какво стана, не може да напише правилно „охлюв“. На всичкото отгоре имаше цяла глава за охлюви и баба Цоцолана в „В патиланско царство“. Нали тя го чете през лятото. На глас, пред мен“, ядосвам се аз. „Чуваш ли, майка ти е права. Трябва да учиш. Или после ще станеш някоя продавачка или маникюристка“, подкрепя ме баща й. „Ама аз искам да съм маникюристка. Хубаво е, а и обичам да рисувам. И вуйничка е маникюристка, виж колко пари изкарва“, изтъква детето. „Аааа, маникюристка не може. Нито продавачка. В никакъв случай. Трябва да работиш с ума си и да имаш образование“, скастрям я веднага. Сещам се отново за думите на госпожата и веднага започваме диктовка. След това проверявам чинно раницата, папки, учебници. Всичко е сверено по програмата. Моливи-задължително. Дали са три и то остри. Слагаш допълнителни тетрадки. Да не направят забележка на детето, че няма. Да не те изложи и да си мислят, че си нехайна майка. След като то заспи, гладиш дрехи. Вече е ударило 12. То толкова малко време има за сън, че се въртиш като кукувица и се чудиш да лягаш ли или да позяпаш телевизия. Половин час за теб. Унасяш се. Имаш чувството, че дори не е било нощ. Алармата звъни. Вече е 6,20. Умираш за сън, но трябва да станеш, за да имаш време спокойно да изпиеш едно кафе. Докато се наканиш, вече трябва да събуждаш детето. И се започва. „Дай ми други дрехи, тези не ги искам. Това ми е тясно. Приличам на клошар...Нали ти казах, че не искам сандвич. Ще си купя нещо. Не искам да ям на стол. Колко пъти да ти обяснявам, че храната е гадна...“, тръшка се дъщеря ми. „А, не. Не може да караш само на суха храна и да си купуваш боклуци. Нали казах никакви кубети, ама ти продължаваш. Поне супичката изяж...“ „Ааааа, не мога да ви чакам всяка сутрин. Пак ще закъснея за работа. Ама ще ме изгонят вече. От утре-с автобуса, не става така. Ако не тръгнем в 7,15, хващаме задръстването“, вече мърмори мъжът ми. Потегляме. Няма 7,30, а вече съм изморена. Тепърва започвам работа. И се питам къде е чак 8 вечерта. Ама ще издържа. Нали съм супер майка. И всеки ден така...", "date": "2019.10.17", "title": "Може ли да си супер майка (или просто заложи на антидепресанти)"}
{"url": "https://www.monitor.bg:443/bg/a/view/sem-se-sybira-za-prekratjavane-na-mandata-na-shefa-na-bnr-178202", "text": "Първа точка в дневния ред на заседанието на Съвета за електронни медии днес е процедурата за предсрочно прекратяване на мандата на генералния директор на Българското национално радио Светослав Костов. Заседанието е насрочено за 14 часа, предава БНР. Решението СЕМ да пристъпи към стартиране на процедура за предсрочно прекратяване на мандата на генералния директор на БНР Светослав Костов беше взето на 9 октомври с гласовете на председателя на медийния регулатор София Владимирова и членовете Ивелина Димитрова и Розита Еленова. Тогава с въздържал се гласуваха Бетина Жотева и Галина Георгиева. СЕМ даде и 5-дневен срок на Светослав Костов да изложи съображенията си. За да бъде прекратен предсрочно мандатът му днес, са нужни три от общо петте гласа на членовете на СЕМ.", "date": "2019.10.17", "title": "СЕМ се събира за прекратяване на мандата на шефа на БНР"}
{"url": "https://www.monitor.bg:443/bg/a/view/grigor-dimitrov-otpadna-rano-v-stokholm-178199", "text": "Григор Димитров отпадна от турнира по тенис на твърда настилка в зала в Стокхолм с награден фонд 635 750 евро, като отстъпи още в първия си мач на американеца Сам Куери с 7:6, 3:6, 6:7.  Българинът, който е шампион в Стокхолм през 2013 г., бе поставен под номер 2 в основната схема и почиваше в първия кръг. А загубата от Куери е първа за българина в 4-те мача досега между двамата. Димитров така и не успя да се справи през целия мач с мощния сервис на съперника, който записа 25 аса срещу едва 9 за него. Във всички критични моменти американецът се измъкваше с тежките си удари, което направи много трудна задачата на хасковлията и той не успя да реализира нито един пробив в целия мач. В първия сет тайбрек реши победителя, като в него Димитров поведе с 6:2 точки. Куери изравни за 6:6, но българинът достигна до нови два сетбола и при втория от тях успя да затвори частта и да поведе в резултата. Решителен пробив на Куери в шестия гейм на втория сет осигури спечелването му от американеца, а в третия сет се повтори ситуацията от първия. Отново се стигна до тайбрек, но в него Куери имаше категорично предимство, като поведе с 5:0 и го спечели със 7:3 т. Главният проблем за българина бе в сервиса му, като той не успя да спечели нито една точка на свое подаване.  С победата Куери си осигури класиране за четвъртфиналите, където ще срещне победителя от мача между испанеца Пабло Кареньо Буста и Джанлука Магер (Италия). За участието си Димитров ще вземе 20 точки за ранглистата и над 10 000 евро от наградния фонд. В друг интересен мач от японецът Йошихито Нишиока надделя над номер 3 в схемата Тайлър Фриц (САЩ) със 7:5, 6:4.", "date": "2019.10.17", "title": "Григор Димитров отпадна рано в Стокхолм"}
{"url": "https://www.monitor.bg:443/bg/a/view/kakvo-shte-byde-vremeto-dnes-178200", "text": "Днес ще е предимно слънчево, преди обяд в Източна България ще е с ниска облачност и с намалена видимост. Ще се задържи почти тихо. Преобладаващите максимални температури ще са между 21 и 26 градуса.    Над Черноморието до обяд ще е с ниска облачност и на места видимостта ще е намалена. След пладне облачността ще намалее до предимно слънчево. Вятърът ще е слаб от изток-югоизток. Максималните температури ще са между 19 и 21 градуса, близки до температурата на морската вода. Вълнението на морето ще бъде 1-2 бала.   Над планините ще е предимно слънчево. Слаб до умерен юг-югозападен вятър ще духа по високите и открити планински части. Максималната температура на височина 1200 метра ще е около 20 градуса, на 2000 метра - около 13 градуса.  Атмосферното налягане ще се задържи близко до средното за месеца.", "date": "2019.10.17", "title": "Какво ще бъде времето днес?"}
{"url": "https://www.monitor.bg:443/bg/a/view/viktorija-bekym-komunikacijata-e-kluchyt-za-shtastliv-brak-178140", "text": "Певицата преквалифицирала се в моден дизайнер Виктория Бекъм проговори за успешния си брак. Най-оборотната футболна съпруга в света   и в основата на това е комуникацията. „Децата са ни приоритет и всичко, което правим, е свързано с тях. Подкрепяме се. Истински щастливци сме, че се открихме и израснахме заедно.“, разказа в шоуто Today тя. Бившата спайска допълни, че нейните родители и тези на Дейвид също им помагат в грижите за децата. „И двамата осъзнаваме, че заедно сме по-силни, отколкото като отделни индивиди. Уважаваме семейните ценности. през последните 20 години и с Дейвид сме свикнали да ги игнорираме. Но тези лъжи влияят на близките ни, което не е честно“, каза още Виктория.", "date": "2019.10.17", "title": "Виктория Бекъм: Комуникацията е ключът за щастлив брак"}
{"url": "https://www.monitor.bg:443/bg/a/view/sreshta-na-vyrha-v-bruksel-za-brekzit-i-makedonija-178201", "text": "Държавните и правителствените ръководители на страните от Европейския съюз се събират в четвъртък в Брюксел. Срещата на върха е изключително важна за бъдещето на обединена Европа, тъй като основните теми в дневния ред са Brexit и европейската перспектива за Северна Македония и Албания. Българският министър-председател Бойко Борисов ще участва в заседанието на Европейския съвет. Държавните и правителствени ръководители ще обсъдят дългосрочния бюджет на ЕС, приоритетите за следващите 5 години и Brexit. Финландското председателство на ЕС ще информира относно планираните дискусии в Съвета по прилагането на Стратегическия дневен ред, а новоизбраният председател на Европейската комисия Урсула фон дер Лайен ще бъде поканена да представи приоритетите на новата Комисия. Европейските лидери ще обсъдят международните аспекти на борбата с изменението на климата, предвид предстоящата през декември в Сантяго де Чили 25-та Конференция на страните по Рамковата конвенция на ООН относно изменението на климата. Въпросът за миграцията също ще бъде във фокуса на вниманието на европейските лидери.", "date": "2019.10.17", "title": "Среща на върха в Брюксел за Брекзит и Македония"}
