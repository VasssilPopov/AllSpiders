{"url": "https://www.monitor.bg:443/bg/a/view/alo-izmamnici-tormozjat-italija-173952", "text": "Всеки божи ден 54-ма италианци над 65 години или долу-горе по двама на час се жалват в полицията, че са станали жертва на ало-измамници. И това според в. „Кориере дела сера“ са онази малка част възрастни хора, които намират сили да съобщят на органите за сигурност, че са станали жертва на закоравели мошеници. Докато мнозинството от „ужилените“ по един или друг начин жители на страната от т.нар. трета възраст се срамуват да информират силите на реда за сполетялата ги беда. А тези хора стават все повече и повече, тъй като според официалната статистика напоследък случаите на измама растат с около 10 на сто на година, надхвърляйки 20 хил. през 2018 г. Тенденция, която авторитетният всекидневник обяснява и с факта, че вече италианците над 65 години са 35 на сто от населението или иначе казано – най-голямата възрастова и в същото време най- беззащитна група. Тревожният проблем накара шефовете на полицията начело с нейния върховен началник Франко Габриели да потърсят спешно пътища за неговото решаване. И като начало те организираха нарочен преквалификационен курс за няколко десетки специалисти от Службата за криминални анализи към Централната дирекция на полицията. Досега обикновено тези цивилни ченгета са се занимавали с разкриването на потънали в нелегалност мафиоти или на серийни убийци, но занапред ще гонят до дупка ало-измамниците и всички други мошеници, които използват слабостите на възрастните хора, за да ги грабят. Задачата им е да организират както превантивната дейност срещу злото чрез написването на ефикасни брошури и диплянки с инструкции как да бъдат откривани измамниците и как да се реагира при тяхната поява, така и да инструктират редовите полицаи как да бъдат постоянно в помощ на старите хора. Като ония четирима униформени от Рим, които след подаден сигнал от семейството престарели пенсионери Йоле и Микеле, не само прогонват измамниците, но след това готвят вкусен обяд на двамата старци и почистват дома им. А иначе медиите на Апенините често разказват за истински подвизи на възрастни италианци при закопчаването на връхлетелите ги като грабителски птици мошеници. Например през последните дни за героиня бе обявена 85-годишна бабичка от Милано, която се изяви като истински детектив и успя сама да организира ареста на бандита, който имитирал по телефона нейния внук и я изнудвал за пари. Същото се случи и на 91 годишна флорентинка, която надушва, че дошлият да прегледа газовата й инсталация техник хабер си няма от занаята, а цели да я обере. След това успява да го заключи в банята на апартамента си и вика на помощ полицаите.   Крадец със скутер и каска за моторист на главата постави истински рекорд днес по обяд в Рим – обра 6 търговски обекта само за половин час. Невижданият екшън се развихри между 12:30 и 13 часа в южен квартал на италианската столица. Крадецът се спирал последователно пред явно набелязаните предварително три супермаркета, две аптеки и бар за продажба на цигари, после вадел пистолет и го насочвал към касиерите и евентуалните клиенти. След това прибирал парите от оборота до момента и потегля към следващия обект. Според събраната от дошлите на място полицаи информация, крадецът духнал яко дим с явно крадения скутер с общо 3000 евро плячка. Сега полицаите и карабинерите в Рим го издирват под дърво и камък.", "date": "2019.08.27", "title": "Ало измамници тормозят Италия "}
{"url": "https://www.monitor.bg:443/bg/a/view/vasilev-i-ko-atakuvat-peevski-sys-srybski-kufteta-173998", "text": "Тексаският шоумен Кевин Буут, обслужил интересите на банкера беглец Цветан Василев след вечеря в Белград с него, се прояви като ощипана госпожица. Оказа се, че продуцентът и режисьор на нещото, наречено филм с мистериозното заглавие „Сенките на София“, се е обидил, че всеки опитен журналист го преценява като експерт по чалгата и ромите, та хлипа на всеослушание, че имал и няколко високообразовани българи за приятели. Жалко само, че е пропуснал да спомене имената им, за да стане ясно даже и на полуграмотните коментатори във „Фрогнюз“, че Цветан Василев, Огнян Стефанов и Асен Йорданов са нивото, до което достига компетентността на Кевин Буут. Търкулнали се, та се намерили. Оставяме на високообразования и ужасно грамотен Агент Академик (Огнян Стефанов) да обясни на Буут как се превежда този български израз. Може и в писмена форма да му го обясни. Може и с библейски препратки, каквито много обича. Може и с грешките, допустими когато диктуваш на някого „отговори“ или когато търсиш помощ от приятел, с когото се познавате бегло, само от няколко срещи, при това с посредник. Стига да не бързаш толкова, че да пуснеш нередактирания вариант на написаното, с все правописните грешки и изрази, толкова характерни за стила на писане на един бивш явочник. Колко трябва да си изпаднал, за да се поставиш в такава роля? Или колко трябва да си задължен на някои от приятелите си? Американският „продуцент“ не се и замисля да разкрие истината за тези въпроси, защото всяка професия си има своите тайни. И неговата също. Оказва се, че треторазредният шоумен, този, който му диктува или този, който пише от негово име, правят пълни самопризнания – за това как се генерира фалшив трафик към новини и сайтове, към които няма голям интерес. А също и за троловете, които веднага демонстрират във „Фрогнюз“ как си докарват пари с постове срещу Пеевски. За каквото им плащат, за това пишат. Защото те с положителност не вършат това срещу почерпка с кофтета. Филмът „Облачно с кюфтета“ (Cloudy with a Chance of Meatballs) и трагичната му американо-българо-сръбска адаптация „Сенчесто с кюфтета“ е живото доказателство, как хора с различни интереси и различни финансови възможности се превръщат в сродни души. В центъра, разбира се, е този, който плаща вечерята. За съжаление нито Кевин Буут, нито стоящият с неясни цели и помисли зад гърба му „биволъ“ Асен Йорданов, могат да гарантират истинността за това. А те и не го правят. Вместо това шоуменът, а вероятно и стоящият зад гърба му по време на симулантния превод за „Фрогнюз“ Агент Академик, се възмущава, че героят на филма му Пеевски му бил завидял, че си хапва вкусна сръбска скара с престъпника, участвал в разграбването на банковия трезор. Та кой ли би искал да е на негово място, докато милионерът го черпи с... кюфтета. Едва ли някой не би се усъмнил, че покрай плескавиците шоуменът (продуцент, режисьор и каквото още иска да се изживява Буут) е облажил и с нещо друго. А Кевин реагира, все едно е станало точно така. Само остава да се закълне в най-близките си български приятели Агент Академик, Асен Бивола и сръбския скара-бира домакин, гръм да ги удари, ако някой от тях лъже. Сенчесто с кюфтета, впрочем, е идеалното име за новата продуцентска кампания на Цветан Василев и ко. Приятели по сметка.", "date": "2019.08.27", "title": "Василев и ко атакуват Пеевски със сръбски кюфтета"}
{"url": "https://www.monitor.bg:443/bg/a/view/stonojka-stana-hit-v-mrejata-video-174001", "text": "Видеоклип със стоножка, движеща се по пътя и хвърляща огромна смешна сянка, се радва на особена популярност в Туитър. Кадрите сами по себе си са умилителни. Оказва се обаче, че когато потребителите добавят музика към тях, създанието се превръща в истинска звезда на дансинга, съобщи интернет порталът Mail.ru. Първият музикален експеримент, отприщил впоследствие своеобразен флашмоб, е дело на потребителка с прякор Аманда. Тя е насложила върху кадрите със стоножката парчето \"Walk This Way\" на Рън Ди Ем Си с участието на \"Аеросмит\".  Съдейки по останалите предложения на Аманда и други потребителите на Туитър, видеото се съчетава на практика с всякаква музика, независимо дали става въпрос за популярната мелодия от \"Розовата пантера\", Имперския марш от \"Междузвездни войни\" или парчета на Лу Рийд, Джони Кеш, \"Рамщайн\".  Видеото набира популярност и в YouTube. ", "date": "2019.08.27", "title": "Стоножка стана хит в мрежата (ВИДЕО)"}
{"url": "https://www.monitor.bg:443/bg/a/view/jertvite-ot-negovan-imali-pejo-ili-reno-i-bjalo-kuche-174000", "text": "Във връзка с разследването на тежко криминално престъпление, извършено на територията на Негован, МВР продължава да търси съдействие за установяването на самоличността на жена, на предполагаема възраст 45-55 години и мъж на възраст между 65 - 75 години. Те са притежавали автомобил – марка „Пежо“ или „Рено“, произведен между 1996 и 2004 г., и бяло куче. Това съобщиха от пресцентъра на МВР и отново публикуваха снимки на намерени на мястото части от дрехи. Ако гражданите свързват предоставените данни със свои познати или близки, които не са виждали в последните месеци, могат да сигнализират на тел. 112 или в най-близкото поделение на МВР. Анонимността им е гарантирана, увериха от полицията. Както „Монитор“ писа, двата разчленени трупа на мъж и жена бяха намерени преди десет дни край софийското село Негован. Те били разчленени, след което прибрани в найлонови пликчета и изхвърлени във варели. Предполага се, че телата са били там отдавна, тъй като са разложени.   ", "date": "2019.08.27", "title": "Жертвите от Негован имали „Пежо“ или „Рено“ и бяло куче "}
{"url": "https://www.monitor.bg:443/bg/a/view/borisov-po-telefona-s-boris-djonsyn-bylgarija-pravi-vsichko-vyzmojno-za-brekzit-sys-sdelka-173999", "text": "Премиерът Бойко Борисов проведе телефонен разговор с британския си колега Борис Джонсън, съобщиха от правителствената информационна служба. Изключително доброто сътрудничество в сферата на сигурността беше основна тема на телефонния разговор между министър-председателя Бойко Борисов и премиера на Обединеното Кралство Великобритания и Северна Ирландия Борис Джонсън, уточниха от правителствената информационна служба. В рамките на разговора, който се провел по искане на британския премиер, е бил поставен акцент върху големия брой успешни съвместни операции в борбата срещу престъпността и наркотрафика. Трябва да продължим да работим в тези области, заявил Борисов. По думите му друга важна сфера на сътрудничество, която трябвало да се развива усилено, е образованието. Двамата премиери са се обединили и около значението на опазването на външните граници на Европа.  По темата Брекзит Бойко Борисов изтъкнал, че страната ни ще направи всичко възможно да се стигне до сделка, което според българския премиер ще бъде добре за всички. Той отбелязал, че има много български граждани, които живеят в Обединеното Кралство и същевременно много британци живеят в нашата страна. Това по думите му обогатявало двете общества. В рамките на разговора Борисов акцентирал и върху значението на Балканите и Югоизточна Европа. Българският премиер изтъкнал, че догодина предстои страната ни и Република Северна Македония да председателстват съвместно Берлинския процес, за което събитие британският премиер ще получи покана.  Борис Джонсън от своя страна поздравил Бойко Борисов за управлението на държавата и за резултатите от европейските избори. Джонсън отправил покана към Борисов да посети Обединеното кралство, като българският министър-председател също е поканил британския си колега да посети страната ни. Борисов е провел телефонен разговор и с генералния секретар на Организацията за икономическо сътрудничество и развитие (ОИСР) Анхел Гурия, съобщиха още от правителствената информационна служба. Двамата са обсъдили напредъка по предприсъединителния процес и стъпките, които България реализира, за да задълбочи и структурира сътрудничеството си с ОИСР.", "date": "2019.08.27", "title": "Борисов по телефона с Борис Джонсън: България прави всичко възможно за Брекзит със сделка "}
{"url": "https://www.monitor.bg:443/bg/a/view/15-godishno-momche-se-udavi-v-carevo-pod-razpjatieto-173994", "text": "15-годишно момче се удави при нелеп инцидент в Царево. Трагедията се разиграла посред бял ден пред очите на десетина негови връстници. Младежите решили да се позабавляват в местността Боруна, точно под 7-метровия кръст, който се издига на брега. На това място брегът е скалист, а дъното каменисто. То обаче е любимо на тийнейджърите, защото позволява скачане в морето от високо. Един такъв скок се оказал фатален на 15-годишното момче. След поредния скок, той не изплувал. Приятелите му не реагирали веднага, защото си помислили, че се шегува и иска да ги изплаши. Когато си дали сметка, че ситуацията е повече от сериозна, те опитали да го спасят. Неколцина скочили във водата, а другите потърсили помощ. Извикали и линейка. Ученикът бил изваден от водата почти веднага, оказали му и първа помощ с изкуствено дишане, но напразно. Когато пристигнала линейка, реаниматорите установили на място, че момчето няма никакви признаци на живот. Загиналият е от Царево, трагедията на семейството е потопила в скръб целия град. Все още не са ясни причините за инцидента. По времето когато се е случило нещастието, морето е било спокойно, казаха местни хора. Не имало вълни, нито подводни течения, а младежът бил и отличен плувец, като повечето си приятели. Предполага се, че при фаталния скок момчето си е ударило главата в подводна скала и е изгубило съзнание. Затова вероятно не е успяло да изплува.  ", "date": "2019.08.27", "title": "15-годишно момче се удави в Царево под Разпятието"}
{"url": "https://www.monitor.bg:443/bg/a/view/nad-5-chasovi-bitki-ochakvat-uchastnicite-v-igri-na-voljata-173974", "text": "С продължителност от до над 5 часа се провеждат битките между участниците в предстоящото шоу „Игри на волята“, научи „Монитор“. Всички те – общо 65 на брой, се състоят ежедневно на пригодената специално за целта арена в близост до Царево. Всички битки са по лиценз, но са пригодени за нашия климат, материали и условия. В строежа на препятствията се включват и местни хора (снимачната площадка се простира от Лозенец до Резово), които консултират и помагат в подготовката на изпитанията и строежа на препятствията. Нещо повече, на терен до самата арена има и изнесен цял дърводелски цех, където на място се изработват съоръженията за битките. Участниците ще се разделят на племена вместо на отбори, това съобщиха от екипа на предаването, чийто старт е заложен за 6 септември. Така, играчите ще се титулуват като траки, славяни или прабългари. “Участниците минават през страхотни трансформации... Имаме такива, които след шоуто ще бъдат напълно различни, защото ще променят мисленето и възгледите си, което за нас е огромна победа. Освен това сме свидетели и на изпитания в редакторските екипи, защото редакторите ни са плътно с племената и живеят в същите условия като тях“, коментираха още от екипа пред медии. Натоварен график ежедневно очаква на терен и водещата на шоуто Александра Сърчаджиева. Трябваше да си капя пет вида капки през 15 мин, но това няма как да стане докато снимаме...“, разкри чаровната актриса пред „Монитор“. Признава, че при поканата да се включи в предаването е изпитвала страх. „Аз съм такъв човек - винаги се страхувам от новото и трябва някой да ми каже „Ти можеш“. Един дълъг разговор с продуцентите ме убеди да приема предизвикателството“, добави още тя. За разлика от самата нея, дъщеричката й София си има любимци сред играчите. Тя ходи заедно с майка си на снимките на битките и се вълнува на всяка една от тях. Да имаме възможност да преплетем и нашата история и легенди“, разказа ни и продуцентът на шоуто Нико Тупарев.", "date": "2019.08.27", "title": "Над 5-часови битки очакват участниците в „Игри на волята“"}
{"url": "https://www.monitor.bg:443/bg/a/view/nap-sgashti-za-nezakonen-1-2-milion-bashtata-na-bg-mafijata-kostov-obzor-174002", "text": "- Командира пробвал да изсветли милионите, натрупани от бандитската приватизация -  Имотни сделки извадиха наяве връзките му с олигарсите Прокопиев, Донев и Дончев -  Заедно с жена си Елена купил земи за 1,1 млн. лв., за да дупчи за газ Златна Добруджа     Бащата на българската мафия и задкулисие Иван Костов изгърмя по модела на Ал Капоне, след като данъчните го сгащиха за незаконен близо половин милион. Маститата сума с неясен произход е лъснала при ревизии на данъчните, стартирали преди 2 - 3 години, а новината дойде от самия Командир, който в добре режисирано интервю в ефира на bTV се опита да си осигури медиен щит срещу бъдещи действия на разследващите у нас. При това подпомаган от водещия, който удобно го остави да си лее защитната теза, без да му зададе каквито и да било неудобни въпроси. Незаконната сума не е случайна – тя е част от няколко имотни сделки за 1,1 млн. лева, с които Костов и жена му Елена са напазарували над 500 дка в Златна Добруджа точно преди да бъдат обявени плановете да се дупчи там за шистов газ. Скандална идея, спряна след протести и референдум на живеещите в житницата на България (виж по-долу). Самите сделки пък вадят наяве всички задкулисни обвързаности между тартора на бандитската приватизация у нас Костов и родените с негови дарове при същата тази приватизация олигарси Иво Прокопиев, Сашо Дончев и Огнян Донев, които също се оказват участници в имотните договорки. Въпреки стопирането на плановете Добруджа да бъде дупчена за шистов газ сделките, и по-специално съмнително надутата цена, на която са реализирани те, явно са станали обект на интерес от страна на данъчните, които са разровили имуществото на Командира и така са открили незаконния половин милион. В дъното на проверката стоят две мастити суми, дадени по думите на Костов от него и жена му Елена в периода 2007 - 2008 г. на инвестиционен фонд, който след това ги дал в заем на „местно лице“. Те се появяват буквално от нищото в декларациите, подадени от Командира именно в този период пред Съдебната палата. Вероятно в опит Така за времето от 2007 г., от когато съществува дигиталният архив на Сметната палата, до 2013 г., когато Командира напуска политиката, имането му рязко е започнало да расте – а като произход на този финансов благодат Костов и жена му посочват свенливо „заплата и фамилни спестявания“. В началото на периода Командира и Елена са притежавали общо около 282 000 лв., като внушителната част от тази сума – 260 000 лв., представляват „заем на местно лице – инвестиционен фонд“, предоставен от Елена Костова. Като произход на средствата лаконично е посочено, че са спестявания. Откъде – не става ясно. Още през следващата година Костов тръгва по стъпките на жена си и също става крупен кредитор, като също „дава в заем“ на местно лице чрез инвестиционен фонд 250 000 лв. Въпреки че тези пари липсват в декларацията му от предишната  година, Командира не се свени да посочи в графата „произход“, че са „фамилни спестявания“. Пак без да уточни какъв е произходът им. Или, с други думи, финансистът е успял по магически път да удвои личното си богатство в период, в който (поне по документи) е работил за народа като депутат. При това парите не са дошли от бизнес начинания, а от усърдно пестене на депутатски заплати в драгалевския му палат. Любопитна подробност е, че към 2008 г. депутатското възнаграждение вървеше около 2000 лв. и за да успее да спести четвърт милион, Костов е трябвало  без да харчи и един лев настрани. И към днешна дата Костов не желае да говори за произхода на тези средства. В интервюто за bTV бащата на олигархията у нас се опита да замъгли общественото съзнание, като използва фрази като „данъчните твърдят, че тези пари не са наши“ и „ние доказахме, че сме ги инвестирали през годините“. Тактично обаче пропусна да спомене, че обичайно инспекторите на НАП се интересуват от къде са дошли парите, а не как са инвестирани след това. Въпрос за произхода на незаконния половин милион Костов не получи в интервюто пред bTV, нито пък беше попитан от водещия за скандалните влогове на преференциални лихви в КТБ и за финансовите Тези въпроси са от изключително значение, защото ако се проследят финансовите потоци на Костови, с просто око ще се види, че те стават все по-сериозни в годините около растежа на КТБ. И ако към 2007 г. са били под 300 000 лв., при затварянето на трезора вече са се окръгрили на близо 740 000 лв. Последната цифра е записана в доклада на синдиците на КТБ, като тя е обща между влоговете на Елена и Иван Костови в банката. Не е ясно дали в нея влизат онези над 500 000 лв., които двамата декларират, че са дали като заем през 2008 г. Не е ясно и как Костов успява да увеличи сумата до над 1,1 млн. лв., които според разследване на Блиц е инвестирал в придобиването на 503,7 дка земи в добруджанските села Чернооково и Кардам. Закупува ги от „Албена“ АД – дружеството, приватизирало едноименно курорта именно когато той беше премиер, като покупко-продажбата става на два транша -  първите през декември 2016 г., вторите – през октомври 2017 г. И двете сделки са направени на съмнително висока цена за земите, чиято стойност средно удря 2200 лева на декар при доста по-ниски пазарни стойности по това време. Едно от обясненията за небивало високата цена е фактът, че покупките са направени малко преди едно от отрочетата на Иван Костов – олигархът Сашо Дончев, да обяви плановете си да прави фракинг за шистов газ именно в този район през фирмата си „Русгеоком БГ“. Още по-любопитно е, че „Албена“ АД, в чийто портфейл има огромен обем земеделски земи, рядко продава такива имоти. Въпросът защо дружеството е решило да продава именно на Костов също не беше зададен на Командира, но отговорите му са много, като раздържавяването на едноименния курорт е само един от тях. Другият може да се крие в начина и времето, по което самото дружество се е сдобило със същите тези земи. Според справката в Имотния регистър въпросните земи са закупени от „Албена“ АД през 2006 г. и 2008 г. Този период  дадени през инвестиционен фонд на акционерна фирма, в декларациите на Костов. Още по-любопитен пък е фактът, че в цялата афера около закупуването на земите е замесен не само Сашо Дончев, но и другите две любими отрочета на Командира – Огнян Донев и Иво Прокопиев. През април 2016 г. - малко преди Командира и жена му да напазаруват имотите, свързаната с фармацевтичния бос Донев „Телекомплект Инвест” АД придобива 6,36% от „Албена Инвест Холдинг”. Продавач е „Албена” АД. Пенсионно дружество, което от години бива свързвано с интересите на Иво Прокопиев, също е сред големите акционери в „Албена” АД, разкри Блиц, като агенцията припомни, че председател на борда на съвета на директорите на “Албена” АД е Радосвет Радев – собственикът на Дарик радио, което в последните две-три години усилено следи темата с добива на газ в района на Генерал Тошево. Именно  е една от практиките, прилагана от цялата тази групичка собственици и издатели на медии. Както сме алармирали многократно през годините, под вещото диригентство на уж покрилия се в пенсия Костов Прокопиев, Донев и Дончев използват изданията си и медиите, в които имат влияние – често пъти задкулисно, като щит, с който да прикриват престъпленията си и аферите на ортаците и менторите си. Интервюто на Костов беше едно от проявленията на именно това уродливо явление, с което олигархията у нас се опитва да принизи журналистиката в инструмент за изпълнение на лични (мокри) поръчки.  В програмното интервю пред bTV, което Иван Костов се опита да ползва като щит срещу българските разследващи, наяве все пак излязоха доста важни факти. Един от най-важните е, че Командира най-после разкри истината за ролята си на ментор спрямо политическата сбирщина, наречена „Демократична България“. Макар и с половин уста, Костов призна, че стои зад проекта на олигархията. Бащата на мафията ловко на няколко пъти се опита да се изплъзне от истината, но когато заговори за парите си, фактите сами се изплъзнаха от устата му. „Прокуратурата иска да удари човека, който стои зад „Демократична България“ и протестите срещу Иван Гешев – тоест мен“, измънка Костов. След това обаче се опита да се измъкне, като се оправда, че нямал „сили и възможности“ за подобни неща. Минути по-късно обаче Командира отново се изтърва, като заяви, че давал документи със становища на настоящия сламен лидер на ДСБ – джобния генерал Атанас Атанасов.   Година   име                     влог и кеш (в лв.)            посочен произход  общо за годината  2007      Иван Костов      12 000                               спестявания           21 780                Елена Костова   9780                                 спестявания 2008       Иван Костов       12 000                              спестявания            21 780                Елена Костова    9780                                спестявания 2010       Иван Костов        10 000                              спестявания          88 000                Елена Костова     78 000                             спестявания 2012       Иван Костов         14 400                             спестявания            139 400                Елена Костова      125 000                          спестявания 2014      Иван Костов          161 679 (в КТБ)                               -               729 640                         Елена Костова       567 961 (в КТБ)    Богатството на Командира винаги е било престъпна енигма. Причината е, че след като беше изгонен от обществото от управлението на държавата със звучен шамар, Иван Костов реално изпадна от борда на властта и в крайна сметка през 2013 г. обяви, че се пенсионира. В същото време поредица от разследвания, в това число и от изданията на „Телеграф медиа“, разкриха, че докато във времената, в които се е представял за уж „скромно живеещ пенсионер“, той и семейството му са се сдобили със златни имоти, закупени с неясно какви средства в курорта Златни пясъци, приватизиран именно по негово време от любимия му ресторантьор Славчо Христов. Дъщеря му е получавала по 30 000 лева на месец по линията на консултантски договори от КТБ – банката, връчена в ръцете на Цветан Василев именно от Костов, а самият Командир и съпругата му Елена са имали на влог в трезора, при това със статута на ВИП депозанти, над 700 бона. Факт, който лъсна наяве при фалита на КТБ, когато бащата на престъпната приватизация у нас най-нагло се опита да изкара, че жена му получавала пенсията си в трезора и разбрала, че картата й била блокирана, докато купувала „хляб и мляко“.     -  „Кремиковци“ беше продаден за 1 долар. -  Авиокомпания „Балкан“ с 18 самолета беше харизана на Гад Зееви за 150 хиляди лева. -  „Нефтохим“ беше продаден за 101 милиона долара, при положение че е струвал над 2 милиарда долара, а в допълнение Костов лично отписва на 21 октомври 1999 г. негови задължения към държавата за 172 милиона долара. -  Изба „Дамяница“ и „Каолин“ потънаха в кръга „Капитал“ на Иво Прокопиев за жълти стотинки срещу компенсаторни записи. -  КТБ по времето на Костов беше продадена на Цветан Василев, а сега дупката от нея е 5 милиарда лева, платени от всички граждани. Костов също държеше парите си там, а дъщеря му всеки месец получаваше по 30 000 лева от Василев за „консултации“. -  Списъкът на „приватизираните“ от Костов предприятия е много, много дълъг, цели 3000 завода, държавни фирми и дружества. Така си заминаха „Арсенал“ – Казанлък, „Хлебна мая“ – Русе, ОЦК – Кърджали, „Хемус еър“ – София, „Електроимпекс“, „Гранитоид“. Повечето по схемата „РМД“, тоест на „наши хора“. -  По експертни оценки стойността на приватизираните активи (разбирай откраднатите) по времето на Костов е 30 милиарда лева, от които в хазната са постъпили малко над 2 милиарда.     Видях един крадец, заловен на местопрестъплението, който гъгнеше, мазнеше се на властта, оправдаваше се пред финансовите органи и прокуратурата, че не бил крал, ами само спестявал и си управлявал добре милионите. Така бившият главен прокурор Никола Филчев коментира интервюто на Иван Костов пред Би Ти Ви. „Доколкото разбрах, Костов си е купил земя в Добруджа за няколко милиона, защото там можело да има газ. Дотук е разбираемо – да има един ден за децата. Но лошата неевропейска прокуратура и данъчната служба (която той е създал) си позволяват да го питат, моля ви се, „откъде има тези пари“. Ставало дума за дребни пари – някакви петстотин хиляди лева. Как не получи срив от това, че разсипа живота на милиони хора със своята алчност, Костов не ни обясни“, каза още Филчев. Според него с това интервю Костов бяга пред вятъра. „Ако прокуратурата му повдигнела обвинение, това щяло да е политическа провокация срещу неговата партийка преди изборите, посегателство срещу демокрацията и евроатлантическите ценности. Нищо ново не е измислил. Това го практикува вече четвърт век. Хващат го да краде, а той скача като ужилен и крещи: „Не е по европейски. Да се реформира прокуратурата. Да се измени конституцията. Най-малкото – да се махне лошият главен прокурор.“ Недоволството на Костов от всички главни прокурори, с изключение на Борис Велчев, Филчев коментира така: „Злословеше и продължава да злослови срещу всички главни прокурори, които не му прислужват, а му търсят отговорност за кражбите. Така скача срещу Татарчев, срещу Филчев, срещу Цацаров, а сега и срещу Гешев. Само от Борето Велчев е доволен, защото първото нещо, което Велчев направи, като стана главен прокурор, е да отиде на крака при протежето на Костов - разградския мишок милиардера Прокопов, и да му се поклони. Костов да хвали прокурор, това е най-лошата атестация за прокурора.“ „Виновен съм много пред българите, че не го тикнах в затвора, където му е мястото“, казва още Филчев. Газовия барон Сашо Дончев не се е отказал от намеренията си да смуче синьо гориво в Добруджа, загробвайки житницата на България. Олигархът, който натрупа милиарди на гърба на данъкоплатците, инсталиран на газовия кран лично от ментора си Иван Костов, води дело във Варненския административен съд срещу забраната да добива шистов газ в Генерал Тошево. Оказа се, че самият Костов има мераци към добива на шистов газ заедно с Дончев. Неслучайно бившият син премиер и съпругата му Елена Костова са се сдобили с имоти в Добруджа – точно там, където скандалният енергиен магнат иска да копае за шистов газ. Чрез специално създадената за целта фирма „Русгеоком БГ“ Дончев пусна искане за 41 сондажа на дълбочина от 2000 до 5600 метра за добив на газ в Добруджанския въглищен басейн. Самото дружество, чието име навява асоциации с руски инвестиции, пък е собственост на Газовия барон и синовете му. Проверка в Търговския регистър показва, че „Русгеоком БГ” е регистрирана на същия адрес като „Овергаз“ – ул. „Филип Кутев” №5 в „Лозенец“, а единият син на Сашо Дончев е в съвета на директорите. След серия от протести през 2017 г. се оказа, че разработването на находищата в Добруджа е в пълен разрез със Закона за подземните богатства и утвърдената петролна практика в България. Имаше и основателни съмнения, че проучванията са направени и чрез хидравлично разбиване при проучването и (или) добива на газ и нефт, наречен още фракинг, който е строго забранен в България от 2012 г. В крайна сметка в началото на 2018 г. от РИОСВ – Варна, издадоха забрана за проучванията, с което отрязаха мераците на Газовия барон за добив на газ в житницата на България. Основният мотив на експертния съвет е свързан с опасността от замърсяване на водоносните хоризонти, тъй като в района има три сондажа на ВиК - Добрич, които се използват за питейни нужди. Опасенията на експертите са, че по време на добив на газ при една евентуална авария, ако водата се замърси, не е ясно как тя ще бъде почистена. Олигархът обаче не се е отказал от намеренията си и в момента във Варненския административен съд тече дело, което Дончев чрез фирмата си „Русгеоком“ е завел срещу решението на РИОСВ – Варна, да не допусне добив на газ в община Генерал Тошево. За 8 октомври 2019 г. от 11,30 ч. е насрочено заседание по делото, когато ще бъдат представени заключенията на петорна експертиза, в която участват химик, геолог и еколози. На заседание от 14 май е изслушано вещо лице химик, който потвърждава, че при пробиването на земните пластове от сондите ще се извлече радиоактивна вода, която няма как да бъде пречиствана от пречиствателната станция. По делото се оказа, че липсват данни от инвеститора каква точно технология ще се използва за добива на газ и дали не се касае за т.нар. забранен у нас фракинг. Вещо лице еколог пък подчертава, че в искането на „Русгеоком“ за добив на газ оценката за въздействие на околната среда се базира на документи от РИОСВ от 2015 г., а има по-нови от 2017 г. и това променя обстановката, с което инвеститорът е трябвало да се съобрази. При тези обстоятелства екологичната оценка не може да е точна, посочва експертът. От РИОСВ са подчертали, че фирмата не е поискала по-актуалните данни от тях. През 2017 година жителите на Добруджа организираха редица масови протести срещу инвестиционните намерения за добив на природен газ в Тошевско, завършили със свикването на местен референдум, при който 97% от имащите право на глас се обявиха против използването на земята за добив на подземни природни богатства.      ", "date": "2019.08.27", "title": "НАП сгащи за незаконен 1/2 милион бащата на БГ мафията Костов (ОБЗОР)"}
{"url": "https://www.monitor.bg:443/bg/a/view/rumynija-pravi-veriga-za-stoki-ot-mestni-proizvoditeli-173764", "text": "Държавното агропредприятие Unirea планира да създаде национална мрежа от над 60 магазина за търговия на дребно на плодове и зеленчуци от местни производители, за да бъде конкурент на големите вериги, които са чужда собственост, пише порталът Ziarul Financiar. Фирмата бе създадена от румънското министерство на земеделието в началото на тази година. Нейната идея е да балансира вноса и износа, както и да улесни земеделските производители с лансирането на стоката си на румънския пазар. В момента се подбират фермерите, които да участват със свежа стока, както и с преработени продукти. Организират се мобилни и постоянни пунктове за изкупуване, използват се и вече съществуващи. Магазините ще бъдат разположени в големите градове, където да се стимулира консумацията на местна стока. Освен в сферата на производството на плодове и зеленчуци държавната фирма работи и в още две насоки – добива от риба в Черно море и делтата на Дунав и възстановяване на производството на вълна. Нейният капитал идва от държавния бюджет и е в размер на 93 млн. лв., или почти 20 млн. евро. Все още не е ясно каква ще е инвестицията в бъдещата магазинна мрежа.  ", "date": "2019.08.27", "title": "Румъния прави верига за стоки от местни производители"}
{"url": "https://www.monitor.bg:443/bg/a/view/2000-stopani-v-tyrnovsko-shte-poluchat-pomosht-ot-300-lv-za-ubiti-praseta-173988", "text": "Повече от 2000 стопани от Великотърновска област, собственици на доброволно усвоени прасета, ще получат по 300 лв. Това реши на свое заседание Областната епизоотична комисия. От утре служители на Областната дирекции по безопасност на храните започват проверки по населените места за коректно подадена информация за отглеждани прасета в стопанства тип \"заден двор\". Ако подадената доброволно от стопаните информация не бъде потвърдена от последващата проверка, средствата няма да бъдат изплащани. За да се възползва от помощта всеки собственик трябва да е извършил почистване и дезинфекция. Той трябва да е заявил, че няма да отглежда прасета в стопанството си за период най-малко от 12 месеца след последната дезинфекция. Кметовете имат ангажимент да публикуват на публично място списъците със стопаните, които следва да получат помощ. В следващите дни  ще стане ясно и как ще се изплащат средствата.  ", "date": "2019.08.27", "title": "2000 стопани в търновско вземат по 300 лв. за убити прасета"}
{"url": "https://www.monitor.bg:443/bg/a/view/borisov-pocheten-gost-na-zasedanie-na-hss-v-bundestaga-173989", "text": "Премиерът Бойко Борисов заминава на посещение в Германия на 3 септември. Той ще бъде почетен гост на програмното заседание на Групата на Християн-социалния Съюз /ХСС/ в Бундестага, което ще се проведе в Берлин, съобщиха от пресцентъра на кабинета. Министър-председателят е поканен от председателя на Групата на ХСС Александер Добриндт като почетен гост-говорител. Темите, които ще бъдат обсъдени на заседанието в Берлин, са отношенията между България и Бавария, между България и Федерална Република Германия, както и въпроси, свързани с общите европейски политики и новия състав на европейските институции. От правителството припомнят, че досега почетни гости на програмното заседание на Групата на ХСС са били канцлерът на Германия Ангела Меркел, бившият премиер на Великобритания Дейвид Камерън, както и премиерите на Ирландия Лео Варадкар и на Унгария Виктор Орбан.", "date": "2019.08.27", "title": "Борисов почетен гост на заседание на ХСС в Бундестага"}
{"url": "https://www.monitor.bg:443/bg/a/view/gerb-i-sds-s-obshti-kandidati-za-mestnija-vot-obzor-173993", "text": "ГЕРБ и СДС ще издигат общи кандидати за кметските избори наесен. Това стана ясно, след като лидерите на двете партии подписаха рамково политическо споразумение за общо явяване по места на местния вот. То е в резултат на доброто сътрудничество на евровота през май и постигната победа. Именно затова с документа ГЕРБ и СДС ще дадат възможност на местните си структури да сформират коалиции помежду си, или да търсят други съвместни възможности за подкрепа на обща кандидатура за кмет и обща листа за общински съветници. В споразумението се казва още, че в общините и населените места, където двете формации имат отделни кандидатури за кмет – Целта е това обединение да стане първа политическа сила, да имаме най-много кметове и общински съветници в страната. Премиерът и лидер на ГЕРБ Бойко Борисов пък изтъкна, че двете партии са длъжни в големите градове да издигнат общи кандидати, за да може коалицията от европейския вот да продължи да работи. От думите му стана ясно, че СДС ще подкрепят техните кандидати, а на други места – като Карлово и Криводол на пример ГЕРБ ще даде рамо на кандидатите, издигнати от синята партия. „Винаги ни е било приятно да работим с вас“, обърна се Борисов към Румен Христов и добави, че със СДС имат обща ценност и това е ЕНП и затова е напълно естествено да търсят първо сътрудничество с партии от ЕНП. Премиерът очаква Причината за това той вижда във вече установената практика БСП да се прилепват към някой кандидат, вместо да излъчват свой. „Колегите отляво нека да излъчат свой кандидат, щом имат претенции, че са алтернатива. Техният подход досега е ясен – подкрепят някого и ако той успее да спечели, си приписват победата, а ако загуби – бягат от него като дявол от тамян“, аргументира се Борисов. По думите обаче има опасност избирателите да бъдат подведени от техните „партньори“ в ЕНП, които не подкрепили Манфред Вебер за шеф на ЕК, визирайки очевидно другите десни партии и евродепутатът Радан Кънев от „Демократична България“, който не участва в гласуването. Той напомни колко много е направено в София в последните години – проблемите с боклука, парковите пространства, метрото, задръстванията, булеварди, канализация, детски градини.„София се преобрази. Метро, пътища, детски градини, градски транспорт, много работни места. Строим непрекъснато, като в същото време се съобразяваме с екологичните норми. Хората обаче искат още и държат на качеството. отбеляза Борисов и напомни, че докато опонентите на ГЕРБ са управлявали София е била задръстена и мръсна. \"София днес е град, в който няма безработица\", заяви още Борисов. По думите му промяната няма да дойде с левицата. „Ще противопоставам направеното от нас срещу техния популизъм“, категоричен бе Борисов. \"Ако нашите колеги отляво искат да водят истинска политическа битка с нас, да си издигнат кандидат. Не приемам да подкрепят някого в град като София.\", заяви Борисов. Той изтъкна още, че като партия са дали пълна автономия на местната организация. Според столичния кмет и зам.-шеф на ГЕРБ Йорданка Фандъкова пък обединението на старата и новата десница е не само необходимо, но и много важно. „Така отговаряме на войнстващия популизъм с реализъм и отговорност, с на българските общини“, заяви тя и добави: „С това обединение ние показваме ясната политическа отговорност на нашите кандидати“. На свой ред лидерът на СДС Румен Христов изрази своята увереност, че двете партии ще постигнат договореност за големите общини, за да не допуснат те да бъдат управлявани от БСП. ГЕРБ и СДС изразиха своята взаимна увереност в победата на десницата на местните избори и заявиха намеренията си за продължаване на партньорството за пълен цикъл от избори, започнал с европейските през месец май тази година, съобщиха междувременно от ГЕРБ. Междувременно лидерът на БСП Корнелия Нинова отговори на Борисов. По-спокойно с упреците, кампанията още не е започнала, гледайте си вашите дела, каза тя и поясни, че кандидатът на БСП за София щял да бъде утвърден на градската конференция на 14 септември. Не се притеснявам от състезания. Това коментира столичният кмет Йорданка Фандъкова по повод предстоящите местни избори. За пореден път тя обясни, че все още не е взела решение дали ще се кандидатира за нов мандат. Фандъкова заяви, че при подписването на споразумението между ГЕРБ и СДС е присъствала като зам.-председател на партията и даде да се разбере, че не се притеснява, че социологическите проучвания дават преднина на евентуална кандидатура на омбудсмана Мая Манолова. \"Предизборната кампания предстои. Предстои да се обявяват още кандидати. Това е сериозно състезание, а аз не се притеснявам от състезания. Сега искаме да представим това, което сме направили, а то никак не е малко и да покажем новите ни проекти и идеи.\", каза Фандъкова. По думите й е важно да се кой стои зад всеки един от кандидатите. \"Това е честното и почтено поведение към гражданите\", заяви още тя.", "date": "2019.08.27", "title": "ГЕРБ и СДС с общи кандидати за местния вот (ОБЗОР)"}
{"url": "https://www.monitor.bg:443/bg/a/view/malkata-djulka-stava-geroinja-v-ueb-serial-173984", "text": "Мис Силикон 2013 Джулиана Гани застава начело на собствен уеб сериал. Епизодичната поредица ще носи името „Салонът“, а в нея Малката Джулка, както стана известна моделката след участието си във „Вип Брадър“, ще играе фризьорка. издава самата Гани в социалните мрежи. Героинята й носи името Джиджи, а единственото нещо, в което е готова да се закълне, е личният й хороскоп. Защо е пред фалит и в какви комични ситуации ще попадне тя? Отговор на тези въпроси ще получим от септември, когато „Салонът“ се завърти във Vbox7. Междувременно друг успешен вече уеб сериал - „Следвай ме“, се завръща с нова, последна порция епизоди. Стартът на шести сезон е заложен за 9 септември.", "date": "2019.08.27", "title": "Малката Джулка става героиня в уеб сериал"}
{"url": "https://www.monitor.bg:443/bg/a/view/rechnik-na-modernija-lubovchija-173987", "text": "Селфи, белфи и други подобни думи се внедриха в речника ни като у дома си. Мине малко време и хоп – на фронта се появява нов модерен израз. Това се дължи най-вече на популярната култура, която раздава наляво и надясно подобни щуротии като топъл хляб. Но какво можеш да кажеш при стотния път, в който гледаш с насмешка как Данчето игнорира любовните пориви на сър Джора в „Игра на тронове“ ? Провъзгласявам те за рицар на френдзоната (friendzone) , разбира се! През 2019 се появиха нови изрази, с които да ъпдейтнем романтичната терминология и ето кои са водещи в списъка ни: Роучингът описва по-неприятна ситуация и от закотвянето във френдзоната. Този модерен термин се отнася за момента, когато разбереш, че половинката ти се среща с други хора, т. е. този човек те роучва. Най-често се случва ти да вдигнеш скандал, а отсрещната страна да ти изпелтечи, че не е разбрала, че връзката ви е моногамна. WTF? Тук спокойно можете да кажете – вината е в теб, не в мен и да си стегнете багажа. Каспърнинг... Приликата с действителни анимационни герой не е случайна. Каспърниг идва от любимото на малки и големи духче Каспър. Това е по-леката версия на популярния Гоустинга (Ghosting) . Вместо напълно да изчезнете изневиделица, както е при Гоустинга, при Каспъринга образът ви избледнява постепенно. В рамките на няколко дни отговаряте все по-рядко на съобщенията и на обажданията на даден човек, надявайки се да разбере намека и да ви остави намира. Ако ли не – минете директно на режим Гоустинг и оставете клетника да страда в агония. Спортните запалянковци сигурно вече се досещат какво означава този термин. На терена играчът е benched, когато е закотвен да търка резервната скамейка без реален шанс да стане титуляр. Метафората е същата и когато става дума за романтичните отношения. Терминът датира от тази година и ако си мислите, че някой ви дава напразни надежди за сериозна връзка, то значи върху вас е приложен въпросният бенчинг. Ако бившият ви продължава да следва по орбита всяко ваше движение онлайн, това означава, че той си служи с новоизлюпената практика орбитинг. Целта й е човекът, с когото вече не сте заедно, да продължава да ви напомня за себе си и да демонстрира, че продължава да се интересува от вас. И ако си мислите: „О, това е много мило“, грешите. Дори напротив, по-често след орбитинг бившите не се събират, а развалят допълнително отношенията си. Причината – този, прилагащ практиката обикновено пречи на доскорошната си изгора да продължи напред. Дава сигнал и на ухажорите след себе си, че момичето все още е „негова територия“. С едно от най-абсурдните названия (ever!) през последните месеци навлиза и терминът събмарининг. Името си думичката взима от английската „подводница“ и реално именно на същия принцип действа и човекът, прилагащ тази практика. Нейните жертви обикновено завързват близък контакт с потенциално гадже, което след дни на среднощни обаждания, разходки на лунна светлина и т.н. изведнъж изчезват, сякаш се потапят безследно в морето. Без „извинявай“ и без никакви обяснения, те се завръщат в живота на жертвите си няколко месеца по-късно. А най-“хубавото“ е, че се преструват, че нищо не се е случило и дори повече – че вие си въобразявате, че поведението им е извън границите на нормалното. В буквален превод от английски Stashing означава да „складираш“ нещо на тайно място. В света на Купидон пък сташинг означава да допуснеш любимия си до своите приятели и семейство само за да осъзнаеш, че чувствата не са реципрочни.", "date": "2019.08.27", "title": "Речник на модерния любовчия"}
{"url": "https://www.monitor.bg:443/bg/a/view/levski-izvadi-oferta-za-maksimenko-ot-olimpija-lubljana-173981", "text": "„Левски“ е отправил оферта към защитника на „Олимпия“ (Любляна) Виталийс Максименко, информират словенските медии. За интерес към бранителя се заговори още по времето на Славиша Стоянович, а сега „сините“ са предприели същниски действия за осъществяването на сделката. Максименко може да играе като централен защитник или ляв бек и иска да напусне „Олимпия“, тъй като не получава много игрови минути от началото на сезона. Към него има и оферта от френската Лига 2, която също обмисля. Междувременно \"сините\" пуснаха в продажба билетите за мача от осмия кръг на българското футболно първенство срещу ЦСКА. Пропуските са с цени по 10 лева за сектор Б и по 15 за сектор В. Срещата е на 1 септември, неделя от 17:45 часа на Национален стадион \"Васил Левски\". Пропуски ще се продават на касата пред Сектор А на стадион \"Виваком Арена - Георги Аспарухов\" всеки ден от 28 август, сряда до 31 август, събота, от 10:00 до 19:14 часа. Желаещите ще могат да си закупят билет също така от мрежата на BestTickets, както и в партньорските каси: бензиностанции OMV, Office 1, книжарници Orange и касите на зала \"Арена Армеец\".", "date": "2019.08.27", "title": "„Левски“ извади оферта за Максименко от „Олимпия“ (Любляна)"}
{"url": "https://www.monitor.bg:443/bg/a/view/razbiha-bardak-s-plateni-jrici-v-slynchev-brjag-173985", "text": "Публичен дом, скрит зад фасадата на \"Еротик бар\", разбиха ченгетата в Слънчев бряг. В среднощна спецакция, униформените нахлули в бара и спипали в действие жриците и мениджърите им. Операцията била проведена малко след полунощ в понеделник срещу вторник. Непосредствено зад входната врата на еротичния бар, действително имало заведение със сепарета и мокър бар, от където клиентите поръчвали скъпи питиета. Полуголи танцьорки виели тела на пилоните и изнасяли пийпшоу. Зад тази фасада обаче били оборудвани тайни стаички, в които обиграни жрици на любовта обслужвали по всякакъв начин клиенти. Когато униформени щурмували бара, намерили общо 10 труженички, които усърдно заработвали в стаичките. Те били изловени барабар със загорелите им клиенти в меко казано неудобни пози. Ченгетата обаче внезапно секнали еротичните сеанси и прибрали всички вкупом към районното за обяснения. Десетте проститутки са разпитани и пред съдия в Районния съд в Несебър. На този етап те са привлечени само в качеството им на свидетели. Оказало се, че момичетата са от различни краища на страната. Работели на трудови договори уж като танцьорки, но реално предоставяли платени секс услуги на всеки, който ги пожелае. Тарифата тръгвала от 100 лв. на сеанс, но всяка от тях имала право да взема повече, стига да може да се пласира на по-висока цена. Всички девойки са били над 18-годишна възраст, съобщи източник запознат с разследването. След като си изпели всичко в полицията, жриците са били пуснати. В ареста за 24 часа обаче са задържани 50-годишен пловдивчанин и 33-годишна жена от Поморие. Според събраните доказателства те заедно въртели бардака. Пловдивчанинът бил посочен от свидетели като съдържател на бара и скрития в него публичен дом, но името му не фигурирало никъде по документ. Поморийката пък имала сключен трудов договор, според който била назначена за барманка в еротичния клуб. Но според събраните сведения тя играела ролята на \"маман\" и неофициално отговаряла за набирането на момичетата, както и за ангажиментите им. До момента няма повдигнати обвинения.   ", "date": "2019.08.27", "title": "Разбиха бардак с платени жрици в Слънчев бряг"}
{"url": "https://www.monitor.bg:443/bg/a/view/stefan-danailov-veche-pravi-samostojatelni-krachki-173991", "text": "Процесът по възстановяването на Стефан Данаилов след операцията на тазобедрената му става протича по предварителен план – актьорът е изправен и вече прави самостоятелни крачки, съобщиха от болница „Бургасмед“. Обсъжда се вариант в края на седмицата, след преценка на състоянието му, процесът на рехабилитация да продължи в столичната УМБАЛ „Софиямед“. На този етап Стефан Данаилов е в добро психическо и физическо състояние и е мотивиран да продължи рехабилитацията си, потвърдиха от бургаското лечебно заведение. Звездата на Народния театър определи в телевизионен ефир поведението си след падането в Поморие като „тъпо“, защото не се е обадил веднага да потърси медицинска помощ. Направил го цели два дни по-късно, след като претърпял нечовешки болки. Големият актьор е категоричен, че ще продължи да играе в спектакъла „Актрисата“ и обяви: „Аз се завръщам!”. „Усещам и виждам какво е отношението на хората към мен, чувствата, които питаят. Сигурно щях да се изненадам, ако нямаше интерес към „случката с Ламбо“. Не може да не те зарадват интересът и доброто чувство, желанието да ти помогнат кой с каквото може – независимо от ранг и политически пристрастия“, коментира проф. Данаилов пред една от водещите български телевизии. Актьорът се зарече, че няма никакво намерение да пада духом и обеща да се пребори с леността, която го налегнала след диагностицирането му с болестта на Паркинсон. „Имам чувството, че това беше знак отгоре, че ми дават последен старт за нещо по-ново. Тук вече трябва много напрежение, много желание, амбиция, за да стана човекът, който съм бил“, призна той.", "date": "2019.08.27", "title": "Стефан Данаилов вече прави самостоятелни крачки"}
{"url": "https://www.monitor.bg:443/bg/a/view/ek-dava-100-mlrd-evro-za-nauka-za-sedem-godini-173990", "text": "Европейската комисия предвижда над 100 млрд.евро за наука за новия програмен период 2021 – 2027. Това заяви зам.-министърът на образование Карина Ангелиева на среща с ректора на Университета „Проф. Асен Златаров“ – Бургас проф. Магдалена Миткова и преподаватели от висшето училище. Като ключов фактор по разработването на новата Оперативна програма „Наука и образование“ в частта „наука“ тя посочи напредъка в изпълнението на проектите за Центровете за компетентност и Центровете за върхови постижения и тяхната устойчивост. За целта е важна подкрепата на висшите училища към тези центрове. Ангелиева допълни, че това ще позволи на центровете да кандидатстват самостоятелно по европейски и национални програми и припомни. От своя страна Министерството на образованието и науката пък ще продължи финансирането им със средства по оперативната програма. В рамките на срещата бяха обсъдени и възможностите за привличане на млади и на утвърдени изследователи, които да работят в системата на образованието. Участниците очертаха и редица предизвикателства пред работата в научните центрове, сред които тежестта на административните процедури.  Университетът участва в два проекта по ОП „Наука и образование за интелигентен растеж“ - за изграждане на Център за върхови постижения „Университети за Наука, Информатика и Технологии в е-обществото“ (УНИТе) и Център за компетентност „Чисти технологии за устойчива околна среда – води, отпадъци, енергия за кръгова икономика“. Бюджетът за двата проекта е над 4,3 млн.лв.", "date": "2019.08.27", "title": "ЕК дава 100 млрд. евро за наука за седем години"}
{"url": "https://www.monitor.bg:443/bg/a/view/pyrvijat-agrohakaton-v-bylgarija-s-nagradi-ot-22-hil-evro-173763", "text": "Първият агрохакатон в България ще се проведе в с. Изгрев, Шуменско, в базата на NIK Academy. Всички заинтересовани по темата могат да станат част от събитието AgriTechHack на 13 и 14 септември 2019 г. Това съобщиха организаторите, които са посолство на Кралство Нидерландия в България, НИК Електроникс ЕООД и NIK Academy, FarmHack.NL и българския Цифров Иновационен Хъб за Земеделие AgroHub.BG. За сведение хакатон идва от английски и буквално преведен означава   хакерски маратон. Това е състезателно събитие, в което компютърни програмисти и други софтуерни разработчици, включително графични и интерфейс дизайнери, мениджъри на проекти и други експерти, си сътрудничат интензивно в софтуерни проекти. Целта на хакатона е създаването на концептуални софтуер или хардуер решения по предварително зададена тема, в рамките на фиксиран период от време. Хакатонът дава възможност за индивидуално или отборно участие. Най-добрите идеи ще получат парични награди от наградния фонд на обща стойност 22 хил. лева. Подбраните от организаторите теми, по които ще се разработват решения, са следните: Технологии в пчеларството – приложения за опазване на пчелни семейства; приложения за сигнализация при предприети действия от земеделци при пръскане и други; пастири за пчелни семейства и т.н. Интернет на нещата и автоматизации в земеделието - приложения за подпомагане земеделци и фермери, като кога е най - подходящото време да се извършват различните операции в полето; основни култури и най-подходящо време за техните обработки; мониторинг на язовири в земеделски територии и превенция от преливане и т.н. Обработка на данни от земеделска техника - IOT Mapping, анализ на данни от земеделска техника, проследяване и т.н. Изкуствен интелект в земеделието  - роботи в земеделието, мониторинг на култури и почви и др. Можете да се регистрирате за участие на:     ", "date": "2019.08.27", "title": "Първият агрохакатон в България с награди от 22 хил. лева"}
{"url": "https://www.monitor.bg:443/bg/a/view/bioproizvoditelite-vljazoha-v-registyr-173762", "text": "Производителите на биологични продукти, както и вносителите влизат в електронен регистър. Това съобщиха от Министерството на земеделието, храните и горите. В регистъра ще се вписват операторите и подизпълнителите, които произвеждат, преработват, търгуват, съхраняват или внасят биологични продукти. Неговата основна цел е да предоставя цялостен мониторинг на биологичното производство в страната в съответствие с регламентите на Европейския съюз (ЕС), уточняват от пресцентъра на министерството.     Контролиращите лица вече са длъжни да започнат да въвеждат в него информация за идентификация на площи, животни, пчелини и аквакултурни единици. Ще се вписват и издадени дерогации, сключени договори за сертифициране и контрол, сертификати, както и други данни, свързани с биологичното производство.   Съгласно Закона за прилагане на Общата организация на пазарите на земеделски продукти от ЕС всеки оператор или подизпълнител трябва да потвърждава информацията, която е въведена в регистъра. Това трябва да бъде извършено в срок до 10 календарни дни от трансферирането на данните за оператора от контролиращото лице. За изпълнение на посочените задължения е необходим квалифициран електронен подпис (КЕП) или персонален идентификационен код (ПИК), издаден от Националната агенция по приходите. ПИК може да се издаде във всеки офис на НАП.  ", "date": "2019.08.27", "title": "Биопроизводителите влязоха в регистър"}
{"url": "https://www.monitor.bg:443/bg/a/view/13-zaboleli-ot-hepatit-a-v-rusenski-kvartal-173980", "text": "Епидемичен взрив от вирусен хепатит А е регистриран в квартал „Средна кула“ в Русе, съобщи началникът на отдел „Противоепидемичен контрол“ в РЗИ д-р Маргарита Големанова. Общо 13 са случаите досега в този квартал, като първият е от 10 юли. Засегнати са деца и тийнейджъри от ромски произход. „Направихме проверка съвместно с представители на полицията и здравни медиатори в местата, където живеят децата, и установихме, че битовите условия са лоши“, поясни д-р Големанова. Къщите на заболелите били близо една до друга, а в една от тях имало надуваем басейн със застояла вода, който децата ползвали. Регистрирани са и 10 други случая на хепатит А в различни точки на града, като заболелите нямат помежду си връзка, каза д-р Големанова. Предприети са необходимите мерки за ограничаване на разпространението на болестта на мръсните ръце.", "date": "2019.08.27", "title": "13 заболели от хепатит А  в русенски квартал"}
{"url": "https://www.monitor.bg:443/bg/a/view/a1-startira-prodajbite-na-elektricheski-skuter-173976", "text": "А1 вече предлага сгъваемия електрически скутер Xiaomi Mi. Клиентите на компанията могат да го закупят за 36,99 лева на месец при запазване на своя настоящ абонаментен план или за 799,99 лева в брой. Xiaomi Mi предлага по-бързо, икономично и екологично придвижване в градски условия. Теглото на скутера е едва 12,5 кг, като това позволява да се пренася лесно и удобно в автомобила или в градския транспорт. Алуминиевата рамка гарантира здравина и устойчивост и има капацитет на натоварване до 100 кг. Максималната скорост на Xiaomi Mi е 25 км/ч, които се генерират от електрически мотор с мощност 250W. Скутерът идва с интелигентна система за управление на батерията, която му позволява да измине до 30 км с едно зареждане. Времето за пълно зареждане на батерията е пет часа. Моделът разполага с 8,5-инчови гуми, които абсорбират неравности и имат протектори срещу приплъзване в завои. Скутерът е оборудван с дискови спирачки и специална eABS система, която намалява спирачния път до максимум 4 метра. Xiaomi Mi може да се ползва и за нощно каране благодарение на своите LED светлини с мощност от 1.1W и с обхват до 6 метра. С помощта на приложение моделът може да се свърже със смартфон, който се превръща в информационно табло и показва текуща скорост, оставащ пробег и други данни в реално време.", "date": "2019.08.27", "title": "А1 стартира продажбите на електрически скутер "}
{"url": "https://www.monitor.bg:443/bg/a/view/80-ot-plodovete-i-zarzavata-vnosni-173973", "text": "До 80% е делът на вносните плодове и зеленчуци на българския пазар и това лято, каза председателят на УС на Националния съюз на градинарите в България Мариана Милтенова, цитирана от БТА. Според нея причината за тази тенденция са падналите дъждове и градушки, а това ще окаже влияние върху потребностите на пазара. Проблемите с унищожената от дъждовете, градушките, измръзванията и сланите продукция, изискват адекватни мерки за компенсации, които не се случват, смята Милтенова. Сектор \"Плодове и зеленчуци\" не получава национални доплащания, за разлика от сектор \"Животновъдство\", припомни тя. \"Препоръките, с които бих се обърнала към ръководството на МЗХГ - пълна промяна на националната политика в сектор \"Плодове и зеленчуци\", която с решение на министерския съвет и на Народното събрание да стане приоритетна. Да се обърне адекватно внимание на проблема с работната ръка, подпомагането, финансирането и облекчаването на дейности като напояване, на електрозахранването, контрола на вноса. Тогава може да се надяваме съотношението на български и вносни плодове и зеленчуци най-после да се промени в наша полза\", коментира Милтенова. Милтенова смята още, че липсва реален и адекватен контрол на пазара на плодовете и зеленчуците от страна на Агенцията по храните, поради което пазарът е залят с нерегистрирани улични търговци.", "date": "2019.08.27", "title": "80% от плодовете и зарзавата вносни"}
{"url": "https://www.monitor.bg:443/bg/a/view/obshtinata-dava-5-terena-za-novi-klubni-zali-v-sofija-173975", "text": "Столична община ще даде свои терени на частни спортни клубове за изграждането на 5 нови зали в София. Това ще стане възможно с приемането на промените в Наредбата за управление и разпореждане с общински спортни обекти, която се очаква да бъде гласувана през септември. Новината обяви столичният кмет Йорданка Фандъкова при представянето на проекта за 2020 г. на фондация „София – Европейска столица на спорта“. Такъв терен в Слатина вече е договорен с баскетболния клуб „БУБА Баскет“, чиито деца вече не се побират в залата на Националния стадион. Други общински площи в кварталите „Подуяне“, „Лозенец“ и „Илинден“ ще бъдат дадени след необходимата процедура на различни спортни федерации или техни клубове, които да изградят зали със собствени средства. Предстои обявяването на конкурс за изграждането на други 6 многофункционални спортни зали в дворовете на училища в кварталите „Люлин“, „Младост“, „Дървеница“ „Хиподрума“ и „Павлово“. „За 10 години ще завършим ремонта на 20 физкултурни салона, като в 10 от училищата въобще нямаше такива. Както и на 78 салона и 15 плувни басейна в детските градини на София. Тази година на 16 септември ще открием учебната година в Първа английска гимназия с напълно нова зала и ремонтиран физкултурен салон. Самата аз дълги години съм играла баскетбол и знам колко е важен спортът в тази възраст“, заяви Фандъкова. Общината ще се опита да увеличи средствата по програмата за финансиране на детско-юношеските школи на столичните клубове, като до момента от годишния бюджет от 800 000 лв. са се възползвали 64 клуба. „За 5-те години от съществуването на инициативата „София – Европейска столица на спорта“ сме провели 593 спортни събития, а за догодина се предвидени нови 98, 23 от които ще са на Витоша“, обяви организационният секретар Анатоли Илиев. Запитана за прословутия ремонт на стадион „Българска армия“,Фандъкова отново наблегна, че няма никакви пречки за реконструкцията на съоръжението в рамките на чашата.", "date": "2019.08.27", "title": "Общината дава 5 терена за нови клубни зали в София"}
{"url": "https://www.monitor.bg:443/bg/a/view/puskat-morski-taksita-mejdu-kvartalite-na-burgas-173982", "text": "Морски таксита ще кръстосват морето и ще свързват кварталите на Бургас. Това е най-новата идея на местната администрация. Проектът е още в начален етап, но първият хидробус може реално да бъде пуснат още следващата пролет. За да се случи водният транспорт на къси разстояния е необходимо да се променят поне две наредби. По този повод във вторник в Бургас пристигна транспортният министър Росен Желязков. Той разгледа на място пристанището, заедно с шефа на Морска администрация, кап. Живко Петров и кмета на града Димитър Николов. Кеят до Магазия 1 на порта ще бъде една отправните точки, от която ще тръгват морските таксита. Идеята е хидробусите да плават от Морската гара до Сарафово, Крайморие, остров Света Анастасия и рибарското селище Ченгене Скеле в местността Отманли. А в по-късен етап да бъдат пуснати и до съседните курорти Поморие, Черноморец, Созопол и Несебър. Право да бъдат морски таксита ще имат малки, но бързи корабчета. Освен, че ще бъдат полезни за жителите и гостите на града, те ще бъдат и вид атракция, стана ясно от краткия брифинг, даден от кмета Димитър Николов, директорът на „Морска администрация“ кап. Живко Петров и транспортният министър Росен Желязков. Атракцията се очаква да влезе в действие още от следващото лято. Идеята за хидробусите е заимствана от Дания и Швеция, които имат опит с плаванията в градски условия. \"За да стане това факт, ще трябва да се променят две наредби, като тук вече думата ще има Министерството\", посочи кап. Живко Петров. Община Бургас има намерение да закупи ново корабче, което да обикаля между петте дестинации. То ще е за по-малко пътници от сега действащия катамаран „Анастасия“, но за сметка на това ще е два пъти по-бързо и ще може да се използва и при по-бурни вълни. Димитър Николов обеща, че този вид транспорт няма да е приоритет само на общината. Ще бъде дадена възможност и на частни корабчета да изпълняват плаванията между петте  кейови точки в залива. Само преди дни Министерски съвет предостави на Общината право да строи на морското дъно до Острова, като по този начин ще се разшири пристана там. На финалния етап е завършването на пристанището в Крайморие, предстои да бъде изграден нов пристан в Ченгене скеле отново по проект. \"Искаме от Министерството на транспорта опростяване на процедурите за вътрешно плавателни връзки с хидробуси, както и по-бързо сертифициране на пристанищата, които изграждаме\", каза кметът Димитър Николов. \"Оттеглих законопроекта за пътните превозни средства, защото той не регламентира движението на скутери, тротинетки, ховърбордове. Трябва да бъдат регулирани и процедурите за дроновете, както и за леката авиация\", каза министърът на транспорта Росен Желязков.", "date": "2019.08.27", "title": "Пускат морски таксита между кварталите на Бургас"}
{"url": "https://www.monitor.bg:443/bg/a/view/po-malko-chujdenci-na-pochivka-v-bylgarija-173978", "text": "Юли месец затвърждава тенденцията на спад в посещенията на чужденци в България. След като юни се оказа слаб за посещенията на чужденци у нас и юли регистрира намаление по този показател. С над 3% са намалели чуждите посещения в страната през юли, включително и тези с цел почивка и екскурзия на фона на възходящата тенденция от миналата година. В същото време през юли с над 7% се увеличават пътуванията на българите зад граница, става ясно от данните на Националния статистически институт (НСИ). През юли 2019 г. посещенията на чужденци в България са 2,083 милиона или с 3,2% по-малко в сравнение с юли 2018 г. Регистрирано е намаление при пътуванията с цел „почивка и екскурзия“ - с 6,2 на сто. съответно с 1,7 и 0,4%. Транзитните преминавания през страната са 26% (542.5 хил.) от всички посещения на чужденци в България. Силно намаляват посещенията на европейски граждани у нас показва още статистиката. От общия брой чужденци, посетили България през юли 2019 г., делът на гражданите от Европейския съюз е 60,1%, или с 5,2% по-малко в сравнение със същия месец на предходната година. Увеличават се посещенията на граждани от Обединеното кралство - с 21%, Ирландия - с 19,1%, Унгария - с 6,5%, Румъния - с 6,1%, Испания - с 3.5% и други. Намаляват визитите от Чешката република - с 13,9%, Германия - с 12,9%, Полша - с 11.6%, Гърция - със 7,6%, и други. Посещенията на граждани от групата „Други европейски страни“ също спадат -  с 0,2%, като През юли преобладава делът на посещенията на чужденци с цел почивка и екскурзия – 55,5%, следвани от тези с други цели – 36,7%, и със служебна цел - 7.8 на сто. Най-много посещения в България през втория летен месец са реализирали гражданите от: Румъния - 314.3 хил., Турция - 212.3 хил., Германия - 204.1 хил., Гърция - 128.5 хил., Украйна - 127.5 хил., Руската федерация - 115.5 хил., Полша - 106.1 хил., Обединеното кралство - 87.7 хил., Сърбия - 72.4 хил., Чешката република - 60.5 хиляди. Статистиката отчита продължаващ ръст в пътуванията на българи в чужбина. През юли те са 779.5 хил. или със 7,2% повече спрямо същия месец на миналата година. Увеличение на годишна база е отчетено към Обединеното кралство - с 11,4%, Румъния - с 11,2%, Турция - с 8,4%, Германия - с 8,1%, Гърция - с 6,9%, Северна Македония - с 4,8% и други. Намаляват пътуванията на българи към Италия - с 3,8%, Сърбия - с 2,3%, Нидерландия - с 2,3 на сто.", "date": "2019.08.27", "title": "По-малко чужденци на почивка в България"}
{"url": "https://www.monitor.bg:443/bg/a/view/loshoto-vreme-svi-novata-rekolta-frensko-vino-s-12-173979", "text": "Във втората си оценка за тази година министерството прогнозира производството на вино да достигне 43,4 млн. хектолитра спрямо 49,4 млн. хектолитра през 2018 г., когато имаше добър добив заради добрите климатични условия. Миналия месец министерството на селското стопанство прогнозира производството на френско вино да бъде между 42,8 млн. и 46,4 млн. хектолитра. Един хектолитър (100 литра) е равен на около 133 стандартни бутилки вино. При много от лозовите масиви цъфтежът настъпи по време на дъждовно и студено време, а жегата и градушката също допринесоха за спад на производството, посочва министерството. Ситуацията обаче ще бъде различна в различните райони. Рекордните жеги през юни и юли засегнаха районите на юг като Гар, Еро и Вар и гроздето изгоря, отбелязва ведомството. При някои лозя ранните дъждове през август помогнаха да се намалят последиците от жегите, а градушките пък повредиха лозя в района Божоле, където, както и в Бургундия, добивът се очаква да спадне с 26% спрямо миналата година. Очаква се производството в областта Шампан тази година да намалее със 17% предимно заради горещото време, а добивът в Бордо - с 4%. Френското грозде за вино се бере в края на лятото и в началото на есента. Министерството отбелязва, че оценката му е ориентировачна и зависи от метеорологичните условия по време на беритбата. Френското министерство на финансите каза днес, че американската заплаха за налагане на мита на френското вино в отговор на френския данък върху приходите на големите дигитални компании отслабва, макар че не е отменена.", "date": "2019.08.27", "title": "Лошото време сви новата реколта френско вино с 12%"}
{"url": "https://www.monitor.bg:443/bg/a/view/uchastnik-ot-mondial-2018-dojde-za-podpis-s-cska-173977", "text": "ЦСКА е близо до привличането на австралийския национал Томи Юрич. 28-годишният нападател вече е в София, където трябва да премине медицински прегледи и ако всичко е наред, то той ще подпише договор с „червените\". Юрич има хърватски корени и е свободен агент, което означава, че ще излезе без пари на българския клуб. През последните 3 сезона нападателят е играл за „Люцерн“, но след края на миналия сезон е освободен. Юрич започва кариерата си в Хърватия, където играе за „Локомотив“ и „Интер“ (Запрешич). След това преминава в австралийските „Уестърн“ (Сидни), „Уондърърс“ и „Аделаида“. Играл е и за холандския „Рода“. За Австралия Юрич има 41 мача и 8 гола, а само преди 12 месеца беше част от националния отбор на „кенгурата“ за Световното първенство в Русия. Медиите в Австралия обаче отправиха предупреждение към ЦСКА, че привличането на нападателя крие рискове. Причината е, че веднага след края на Мондиала започват редица проблеми за Юрич. Изданието ftbl.com.au припомня, че през цялата минала кампания той е преследван от травма в крака, за която в предишния му клуб „Люцерн“ имат съмнение, че се превръща в хронична. Освен това нападателят не е играл в официален мач от февруари тази година, когато за последно записва минути срещу „Ксамакс“. Веднага след двубоя е помолен да тренира самостоятелно и дори не води подготовка с отбора. Това означава, че в последните шест месеца той се е готвил сам и едва ли ще бъде в добра кондиция.", "date": "2019.08.27", "title": "Участник от Мондиал 2018 дойде за подпис с ЦСКА"}
{"url": "https://www.monitor.bg:443/bg/a/view/mashina-zasmuka-rabotnik-vyv-vraca-173967", "text": "Работник в завода за производство на полиетиленови и полипропиленови тръби „Химипаст“ във Враца загина при трудова злополука. 53-годишният Емил Димитров е разкъсан от тестова машина в двора на предприятието.  Трагичният инцидент е станал в петък малко преди 18 часа. Димитров е бил приключил работния ден, но отишъл да помогне на жена си, която също работи в предприятието. Оказало се, че в тестова машина е била заседнала тел. Мъжът поел риска сам да се справи с проблема, въпреки че съоръжението имало ограничител, на който пишело, че влизането е абсолютно забранено. Той веднага бил засмукан от валяците. На метри от машината бил управителят на фирмата Сергей Тодоров, който чул писъците му и хукнал към работника. Тодоров реагирал адекватно и веднага изтеглил разкъсания работник. Обадил се на тел. 112 и тръгнал към портала на фирмата, за да посрещне линейката. По думите на Сергей Тодоров медиците пристигнали бързо, но Емил вече бил мъртъв. Управителят все още е в шок и не може да проумее как работник с 10-години стаж във фирмата е постъпил толкова безотговорно. По процедура Емил Димитров е трябвало да сигнализира на техниците и управителя за проблема с машината, а вместо това той е решил сам да отстрани омотаната тел, което е коствало живота му. Инспекцията по труда и полицията са започнали разследване на злополуката.", "date": "2019.08.27", "title": "Машина засмука и разкъса работник във Враца"}
{"url": "https://www.monitor.bg:443/bg/a/view/rekultivirat-zakritite-obshtinski-smetishta-s-300-mln-leva-173970", "text": "Министерството на околната среда и водите (МОСВ) подпомага общините при закриване и рекултивация на старите общински депа, които не отговарят на нормативните изисквания, както и за изграждане на нови регионални системи за управление на отпадъците, съобщиха от ведомството. Осигурени са близо 300 млн. лева за за рекултивация на закритите общински депа. До момента са отпуснати над 100 млн. лв. от Оперативна програма \"Околна среда 2007-2013 г.\" и Предприятието за управление на дейностите по опазване на околната среда (ПУДООС), с които е осигурена рекултивацията на част от депата. В допълнение на тези средства за 2019 г. за рекултивация чрез ПУДООС от държавния бюджет са осигурени 70 млн. лв. С цел осигуряване на целия финансов ресурс за всички депа през 2019 г. беше направена промяна в Оперативна програма \"Околна среда 2014-2020 г.\", с която се осигуряват допълнително 120 млн. лв., с които ще бъдат финансирани и останалите депа, чиято техническа рекултивация трябва да приключи през 2020 г. Приоритетни за финансиране са всички общински депа, които не отговарят на нормативните изисквания и са част от списък на общински депа, включени в наказателната процедура на Европейския съюз, които подлежат на закриване и рекултивация. Общият брой на тези депа за България е малко над 110. Към настоящия момент е изпълнена рекултивацията на някои от тях, като само в рамките на 2019 г. до настоящия момент са финансирани 31 закрити общински депа.  ", "date": "2019.08.27", "title": "Рекултивират закритите общински сметища с 300 млн. лева  "}
{"url": "https://www.monitor.bg:443/bg/a/view/vtori-sme-po-naj-evtino-meso-v-es-prez-2018-g-173972", "text": "България продължава да е на второ място в Европейския съюз (ЕС) по най-ниски цени на месото - с 64% под средното равнище в съюза през 2018 г., сочат данни на европейската статистическа служба Евростат, цитирани от Investor.bg. България беше на второ място по най-евтино месо в ЕС и миналата година, когато цената му беше с 42% под средното равнище в съюза, като отстъпваше само на Полша (с 43%). Тази година на първо място е Литва, където цената на месото е била със 71% под средното равнище в ЕС, а след страната ни са Полша и Румъния с по 63% от средното равнище в съюза. Миналата година най-скъпо е било месото в Австрия - със 146% над средното равнище в ЕС, следвана от Люксембург със 142%, Франция със 131% и Белгия със 126%. Данните на Евростат включват говеждо, телешко, свинско, агнешко, козе и пилешко месо и месни продукти. Общо в 11 страни членки цената на месото миналата година е била над средното равнище в ЕС, а в останалите 17 е била под средното ниво в съюза, сочат данните на Евростат.", "date": "2019.08.27", "title": "Втори сме по най-евтино месо в ЕС през 2018 г."}
{"url": "https://www.monitor.bg:443/bg/a/view/veche-ne-samo-lihvite-no-i-razhodite-po-kreditite-namaljavat-173968", "text": "Годишният процент на разходите (ГПР) по потребителските кредити намалява. За кредитите в левове неговият размер през юли 2019 г. е с 0.60% по-малък от същия период миналата година и така той става 10.31%. При кредитите в евро той се понижава с 1.21 % до 3.98%, показва лихвената статистика на Българска народна банка (БНБ). През миналия месец ГПР и по ипотеките в левове също се понижава спрямо същия период 2018 г. с 0.44% и така пада до 3.48%. За жилищните кредити в евро той спада с 0.38% до 3.68%. В сравнение с юни тази година обаче ГПР расте с 0.42% при кредитите в левове, а при тези в евро спада с 0.05%. При жилищните кредити в левове той остава почти без промяна, а по тези в евро намалява с 0.11%. За миналия месец средният лихвен процент по кредитите в левове се понижава спрямо същия период през 2018 г. г. с 0.41% до 8.35%, а по тези в евро – с 1.13% до 3.61%. При жилищните кредити в левове той спада с 0.29%. до 3.09%, а по тези в евро – с 0.38% до 3.34%. Средният лихвен процент по другите кредити в лв. обаче се повишава с 0.26% за една година, а по тези в евро - с 2.97% до 6.31%. В сравнение с юни, средната лихва по потребителските кредити расте с 0.31%, а по тези в евро намалява с 0.05%. При ипотеките в местна валута тя се понижава с 0.03%, а при жилищните кредити в евро – с 0.09%. При другите кредити в левове средният лихвен процент спада с 0.28%, а по тези в евро се увеличава 3.05%. Средната лихва по овърдрафтове в левове през юли 2019 г. в сравнение със същия период на 2018 г. се понижава с 0.38% до 13.85%, а в евро – с 0.10% до 9.84%. През юли 2019 г. спрямо същия месец на 2018 г. въпросният процент по кредитите, предоставени чрез кредитни карти, извън безлихвен гратисен период, в левове нараства с 0.06% до 19.30%, а по тези в евро спада с 0.16% до 17.52%. Средният лихвен процент по кредитите за потребление в левове през юли 2019 г. спрямо юли 2018 г. намалява с 0.55 пр.п. до 7.65%, а по кредитите за потребление в евро – с 0.59 пр.п. до6.84%. При ипотеките в левове той се понижава с 0.42 пр.п. до 3.80%, а при тези в евро – с 0.37 пр.п. до 4.99%. При другите кредити в левове той се увеличава с 0.56% до 3.32%, а при тези в евро спада с 0.47% до 4.25%. През юли 2019 г. в сравнение със същия месец на 2018 г. средният лихвен процент по овърдрафтовете в левове спада с 0.38% до 2.94%, а по тези в евро – с 0.31% до 2.56%. Средната лихва по кредитите, различни от овърдрафт, в левове се понижава с 0.24% до 3.44%, а по тези в евро – с 0.45% до 3.17%. При нефинансовите предприятия средната лихва по кредитите до 1 млн. евро, договорени в левове, нараства спрямо юли 2018 г. с 0.05% до 3.86%, а по тези, договорени в евро, намалява с 0.59% до 2.57%. Спрямо юни 2019 г. средният лихвен процент по кредитите до 1 млн. евро, договорени в левове, се увеличава с 0.05%, а по кредитите до 1 млн. евро, договорени в евро, спада с 0.45%. При кредитите над 1 млн. евро, договорени в левове, средният лихвен процент намалява 0.27%, а по тези, договорени в евро – с 0.71%. При домакинствата, включващи нетърговските организации, обслужващи домакинствата (НТООД), средните лихвени проценти по депозитите с договорен матуритет в левове и в евро намаляват с 0.04% съответно до 0.15% и 0.18% за една година. В сравнение с юни 2019 г. средният лихвен процент по депозитите с договорен матуритет в левове се понижава незначително, а по тези в евро се увеличава с 0.03 пр.п При нефинансовите предприятия средният лихвен процент по депозитите с договорен матуритет в левове през юли 2019 г. в сравнение с юли 2018 г. се понижава с 0.10% до 0.07%, а по тези в евро – с 0.09% до 0.12%. В сравнение с юни 2019 г. средният лихвен процент по депозитите с договорен матуритет в левове спада с 0.02%, а по тези в евро нараства с 0.10%. Средната цена на овърнайт-депозитите в двете валути при домакинствата, което включва нетърговските организации, обслужващи домакинствата (НТООД), запазва нивата си от 0.02% като спрямо юли 2018 г. се променят незначително.При депозитите с договорен матуритет в левове средният лихвен процент спада с 0.08% до 0.25%, а по тези в евро – с 0.07 % до 0.22%. В сравнение с юли 2018 г. средните лихвени проценти по депозитите, договорени за ползване след предизвестие, в левове и в евро остават почти без промяна съответно на нива от 0.06% и 0.07%. При нефинансовите предприятия средният лихвен процент по овърнайт-депозитите в левове през юли 2019 г. спрямо юли 2018 г. остава почти без промяна на ниво от 0.01%, а по овърнайт-депозитите в евро се повишава до 0.01%. В сравнение с юли 2018 г. средният лихвен процент по депозитите с договорен матуритет в левове се понижава с 0.10% до 0.11%, а по тези в евро нараства незначително до 0.16%.", "date": "2019.08.27", "title": "Разходите по кредитите намаляват "}
{"url": "https://www.monitor.bg:443/bg/a/view/datski-nacional-podsilva-basketbolnija-rilski-sportist-173962", "text": "Датският национал Йонас Зохоре е последният за момента нов в състава на баскетболния \"Рилски спортист\", съобщиха от клуба. Зохоре е роден 1991 година, висок е 211 см. и играе успешно на позиции 4 и 5. Професионалната му кариера започва през 2008 година в датския \"Хоршхолм\". Следват трансфери в Кипър, Литва, Белгия, Швейцария и Сърбия. През миналия сезон Зохоре е играл в Унгария, където записва средни показатели от 10,9 точки, 6 борби и 1,1 асистенции. Центърът е неизменна част от националния тим на Дания, с който само преди няколко дни спечели предварителните квалификации за европейското първенство по баскетбол през 2021 година. В тези пресявки Йонас Зохоре се представи на отлично ниво и записа показатели от 11 точки, 5,6 борби и 1,3 асистенции средно на мач.", "date": "2019.08.27", "title": "Датски национал подсилва баскетболния \"Рилски спортист\""}
{"url": "https://www.monitor.bg:443/bg/a/view/nad-180-bona-globa-za-stroitel-remontirasht-chast-ot-centyra-v-sofija-173965", "text": "185 хил. лв. глоба ще отнесе строителят, ремонтиращ централни улици в София, съобщиха от кмеството. Става дума за първия етап от зона 4, който включва реконструкция на ул. „Московска“, между улиците „Раковски“ и „Дунав“, градината „Свети Климент Охридски“, включително тротоара по бул. „Васил Левски“ до спирката на тролеите пред Художествената академия, както и градината „Кристал“. От общината обясниха, че за въпросните участъци е издаден акт 15, но на изпълнителя ще бъде наложена максимална санкция за недовършени дейности. За етап 2 от зона 4 пък е възложено препроектиране поради промени във вертикалната планировка и водоотвеждането на територията. „Етап 2 включва пространството между ул. „Раковски“, ул. „Московска“, площад „Васил Левски“, бул. „Васил Левски“, бул. „Цар Освободител“, площад „Народно събрание“ и ул. „6 септември“, припомиха от кмеството.", "date": "2019.08.27", "title": "185 бона глоба за ремонти в центъра на София"}
{"url": "https://www.monitor.bg:443/bg/a/view/mvr-pusna-novi-snimki-na-izbjagalite-zatvornici-173966", "text": "Полицията продължава издирването на Василе Морару (25 г.) и Александр Хаджи (31 г.) и разпространи нови техни снимки. Двамата граждани на Молдова избягаха от затворническо общежитие в Стара Загора, където са изтърпявали наказание за престъпление, извършено на територията на България.  Василе Морару е с ръст 176 см, нормално телосложение, пъстри очи, бяло лице, светла коса и правилен нос. В  момента на бягството си е бил с къси панталони, бял потник и сини маратонки. Александр Хаджи е с ръст от 173 см, нормално телосложение, кестенява коса, бяло овално лице, кафяви очи и правилен нос. Има белег от срязване под долната устна. Бил е облечен с къси панталони и черна тениска. Двамата мъже са обявени за общодържавно издирване. Умоляват се гражданите, които имат информация за тях, да сигнализират на тел. 112 или в най-близкото управление на МВР.", "date": "2019.08.27", "title": "МВР пусна нови снимки на избягалите затворници "}
{"url": "https://www.monitor.bg:443/bg/a/view/84-mln-leva-otstypka-ot-akciza-za-gaziola-173760", "text": "Земеделските стопани ще получат през 2019 г. до 84 млн. лв. по схемата \"Помощ под формата на отстъпка от стойността на акциза върху газьола, използван в първичното селскостопанско производство\". Това реши управителният съвет на Държавен фонд \"Земеделие.  Ставката на литър гориво ще бъде определена на по-късен етап, на базата на бюджета и сбора от индивидуалните годишни квоти на земеделските стопани.   Заявленията за ползване на отстъпката ще се подават от 9 до 27 септември 2019 г. Документи ще се приемат в общинските служби по земеделие към областните дирекции \"Земеделие\" по постоянен адрес на физическите лица или по адрес на управление на юридическите лица.  Държавната помощ се предоставя на земеделски производители в секторите \"Растениевъдство\" и \"Животновъдство\" под формата на намалена акцизна ставка на газьола, използван за механизирани дейности в първичното селскостопанско производство.      Право на финансова подкрепа по схемата имат всички, които са регистрирани като земеделски производители и имат заверена регистрационна карта за годината на кандидатстване и предходната на нея. Друго условие е кандидатите да имат и валидно заявление за подпомагане по схемата за единно плащане на площ и схемите за обвързано подпомагане за животни за годината, предхождаща годината на кандидатстване по схемата за държавна помощ. През 2019 г. може да бъде заявен за възстановяване акциз по фактури за закупен газьол (дизелово гориво) през 2018 г.      Земеделските стопани, отглеждащи видове и категории животни, които не попадат в обхвата на схемите за обвързано подпомагане за животни, трябва да имат регистриран животновъден обект по Закона за ветеринарномедицинската дейност.", "date": "2019.08.27", "title": "84 млн. лева отстъпка от акциза за газьола "}
{"url": "https://www.monitor.bg:443/bg/a/view/probiv-v-sigurnostta-na-letishteto-v-munhen-otmeniti-nad-100-poleta-173971", "text": "Около 130 самолетни полета от и до летището в Мюнхен бяха временно отменени днес заради пробив в сигурността, предаде ДПА. Терминал 1 и Терминал 2 на едно от най-натоварените летища в Германия бяха затворени, докато полицията залови нарушителя. Неназованият пътник, пристигнал с полет от страна извън ЕС, трябвало да се се прекачи в Мюнхен на друг полет, като преди това премине през контрола по сигурността на Терминал 2. Пътникът успял да отключи авариен изход на терминала и де премине през него въпреки задействалата се аларма, каза говорителят на летищната управа Роберт Вилхелм, цитиран от Асошиейтед прес. Човекът бил открит на Терминал 1. Към пет хиляди пътници са били евакуирани от двата терминала, отворени отново след четири часа. Чакащите на слънце отвън са получили по една бутилка минерална вода. След отварянето на терминалите преминалите през контрола по сигурността е трябвало отново да го преминат. Според Ройтерс нарушителят е испанец. Не са известни мотивите му. Миналото лято на същото летище бяха отменени около 330 полета, след като жена влезе в \"чистата зона\", без да бъда подложена на проверка от службите за сигурност, припомня ДПА.", "date": "2019.08.27", "title": "Пробив в сигурността на летището в Мюнхен отмени над 100 полета"}
{"url": "https://www.monitor.bg:443/bg/a/view/neobichajno-mnogo-posreshtachi-na-orient-ekspres-v-ruse-173957", "text": "Необичайно много любопитни се събраха днес на Централна жп гара в Русе, за да посрещнат най-известния влак в света - „Ориент Екпрес“. За 22-и път легендарният трен, увековечен от Агата Кристи, спря в крайдунавския град за кратко по пътя си към Истанбул. Поне от десетина години толкова желаещи да видят композицията и да се снимат до герба на лъскавите вагони не е имало. Посрещачите нямаха късмета да разговарят с някого от пасажерите не само защото те бяха заети с обяда си, а и защото са били инструктирани да не отварят прозорците. Все пак един стюард излезе навън и някои успяха да си направят снимка с него. Сред посрещачите бе и 7-годишната Маги, която бе дошла с майка си и баба си да види „Ориент Експрес“. „Разказах й това, което знам, а като се върнем, ще прочетем по-подробно. Обясних й, че с влака пътуват богати хора“, каза бабата на момиченцето – Милена. Лъскавата композиция спря на русенската гара в 13,30 часа, като закъсня с близо час. Тук престоят е обикновено около 30-40 минути, след което влакът потегля за Варна, където пасажерите имат възможност да слязат и да разгледат града. Веднъж в годината „Ориент Експрес“ пътува по маршрута Париж – Истанбул и обратно, като вози стотина пътници. Билети могат да бъдат закупени само за цялото пътуване. Тази година едноседмичното преживяване струва около 8000 евро.", "date": "2019.08.27", "title": "Необичайно много посрещачи на „Ориент Експрес“ в Русе"}
{"url": "https://www.monitor.bg:443/bg/a/view/otkriha-ogromna-vladetelska-kula-v-zamyka-rusokastro-173959", "text": "Огромна владетелска кула откриха археолозите в средновековната крепост Русокастро край Бургас. Според екипа това е може би най-важната находка от началото на разкопките през 2006 г. до този момент. Владетелската кула е била наистина внушителна – дълга 15 и широка 12 м, а стените й са с широчина 1,9 м. Лицевите части на стените са били изградени от внимателно изработени квадри – камъни с формата на куб или паралелепипед, споени с хоросан. По план кулата е хексагон – шестоъгълна, и не е свързана с крепостните стени на замъка. Подобни археологически обекти се наричат „донжони“. Това са главните кули на замъците, които често са и домове на владетеля на крепостта или на неговия управител. Понякога под донжон се разбира и цитаделата, тоест най-укрепена част на средновековния град. На Балканския полуостров подобни обекти се наричат пиргове или самостоятелно отбраняващи се кули, разясниха археолозите. „По същество това е владетелска кула, – кефалия или кастрофилакс, назначен от суверена на държавата. Входовете на такива кули са били поне на 3 м височина и до тях се е стигало по дървени стълби, които в случай на обсада се прибирали от защитниците. Кулите са били три-, четири-, пететажни. Височината им е била от 1,5 до 2 пъти по-голяма от тяхната ширина. Тоест кулата в Русокастро вероятно е достигала, а може би и надвишавала 20 м. В подобни сгради е имало складове за оръжия, хранителни припаси, спални, водохранилище. Така в случай на обсада, дори градът и замъкът да бъдат превзети, последните защитници и местният аристократ със семейството си могат да се отбраняват още дълго време докато пристигне външна помощ или докато свършат хранителните запаси“, разкриват за „Монитор“ ръководителите на проучването д-р Милен Николов и Васил Мутафов. Тепърва ще се уточнява хронологията на изграждане и използване на новооткритата кула в Русокастро, но В България и на Балканите свободно стоящи полигонални (многостенни) кули са много рядко срещани. Такъв пример е крепостта Цепина в Западните Родопи – столицата на деспот Алексий Слав докъм 1215 г., но тази кула е октагон, тоест осмоъгълна. Осмоъгълна е и кулата в крепостта Платемон в Северна Гърция. На този етап от проучванията единствената шестоъгълна кула, която може да се посочи като най-близък аналог с Русокастренската, е в крепостта Цареви кули при град Струмица в Северна Македония. За жалост, изключително качественият строителен материал – квадрите, са привлекли вниманието на много от местните жители още преди стотици години и те са били изнесени от обекта, като на място са останали няколко депа от тях. Запазени са част от вътрешните стени на владетелската кула, но външните почти напълно са разрушени и материалът, с който са били изградени, липсва. Археолозите уточняват, че предстои проучването на вътрешността на владетелската кула, а работата по него ще започне през последната седмица на август.  ", "date": "2019.08.27", "title": "Откриха огромна владетелска кула в замъка Русокастро"}
{"url": "https://www.monitor.bg:443/bg/a/view/pravitelstvoto-s-200-mln-lv-dylg-nagore-173958", "text": "Правителството пое нов допълнителен дълг от 200 млн. лв. след като вчера откри аукцион за продажба на държавни ценни книжа (ДЦК), съобщиха от Българска народна банка (БНБ). Това е поредната дългова емисия, след като страната ни реши да плати наведнъж изтребителите Ф-16. На 26 август 2019 г. БНБ проведе аукцион за продажба на 20-годишни лихвоносни съкровищни облигации с падеж 21 юни 2039 г. при условия, определени от финансовото министерство. Ведомството предложи за продажба съкровищни облигации в размер на 200 млн. лв. и годишен лихвен процент 1.50%. Датата на плащане е 28 август 2019 г. като лихвите ще се изплащат на всяко полугодие. Последното плащане се извършва заедно с изплащането на номиналната стойност на емисията. В аукциона участваха 8 първични дилъри на ДЦК. До участие бяха допуснати поръчки със съвкупна номинална стойност 244.2 млн. лв., което включва несъстезателни поръчки за 58.7 млн. лв. Общият размер на подадените поръчки достигна 244.2 млн. лв., което съответства на коефициент на покритие от 1.22. Разпределението на придобитото количество ДЦК по видове инвеститори е както следва: най-голямо количество ДЦК на аукциона придобиха банките – 61.4 %, следвани от застрахователните дружества с 17.5 %, пенсионни и гаранционни фондове – 16.6 %, инвестиционни посредници – 2 % и други инвеститори – 2.5 %. След този аукцион новопоетият дълг от началото на годината надхвърля 900 млн. лв. и се приближава до ограничението от 1 млрд., записано в бюджета.", "date": "2019.08.27", "title": "Правителството с 200 млн. лв. дълг нагоре"}
{"url": "https://www.monitor.bg:443/bg/a/view/dvama-bratja-shte-se-nadskachat-na-balkaniadata-173960", "text": "Двама братя ще представят България в скока на височина на Балканиадата по лека атлетика в Правец (2 и 3 септември). Това са Тихомир и Михаил Иванови. Всички наши звезди ще участват в състезанието. Общо петима ще стартират в по две индивидуални дисциплини, а съставът ни е 38 атлети. В спринтовете на 100 и 200 м ще видим Ивет Лалова и Инна Ефтимова, а при мъжете – Антонио Иванов. Младата Александра Начева ще участва в скока на дължина и в тройния скок. Йоло Николов ще стартира на 5000 м и заедно със своя възпитаник Митко Ценов в стипълчейза на 3000 м. Освен тях в Правец ще видим и Мирела Демирева, Габриела Петрова, Радослава Мавродиева, Момчил Караилиев. ЖЕНИ: 100 м - Ивет Лалова-Колио, Инна Ефтимова 200 м - Ивет Лалова-Колио, Инна Ефтимова 800 м - Полина Тодорова 1500 м - Елица Тодорова 5000 м - Маринела Нинева 3000 стипълчейз - Билсерин Сюлейман 100 м. с преп - Елена Митева 400 м. с преп - Кристина Борукова, Бояна Чепилева Скок височина - Мирела Демирева Скок дължина - Милена Миткова, Александра Начева Троен скок - Габриела Петрова, Александра Начева Гюле - Радослава Мавродиева Диск - Рената Петкова Чук - Екатерина Димова Копие - Михаела Петкова, Елена Узунова Седмобой - Ива Александрова МЪЖЕ 100 м - Антонио Иванов 200 м - Антонио Иванов 800 м - Алекс Василев 1500 м - Стоян Владков 5000 м - Йоло Николов 3000 стипълчейз - Митко Ценов, Йоло Николов 110 м. с преп. - Станислав Станков 400 м. с преп. - Николай Николов Скок височина - Тихомир Иванов, Михаил Иванов Овчарски скок - Атанас Петров Скок дължина - Даниел Анков Троен скок - Момчил Караилиев, Георги Цонов Гюле - Георги Иванов Чук - Данел Файаз-Джахани, Живко Господинов Копие - Марк Славов Десетобой - Васил Власов, Даниел Немски", "date": "2019.08.27", "title": "Двама братя ще се надскачат на Балканиадата"}
{"url": "https://www.monitor.bg:443/bg/a/view/ivelina-ilieva-izpusna-bronz-na-svetovnoto-po-djudo-173954", "text": "Българската джудистка Ивелина Илиева загуби мача за бронза и остана на пето място в категория до 57 кг на световното първенство за мъже и жени в Токио. Илиева претърпя поражение в двубоя за отличието от полякинята Юлия Ковалчик с \"ипон\" в 3:44 минута на схватката. Преди това българката стартира с успех с \"вадзари\" над унгарката Хедвиг Каракаш, след което записа три чисти победи с \"ипон\" над Вилса Гомеш (Пор), Джису Ким (Р. Корея) и Нора Джакова от Косово, за да достигне до полуфинал, в който падна от състезаващата се за Канада японка Криста Дегучи с \"ипон\". На финала Дегучи детронира световната шампионка от Баку 2018 Цуказа Йошида (Яп) и стигна до златото с \"вадзари\" след продължение. От шестимата български представители остана на татамито да излязат най-голямата ни надежда за отличие Ивайло Иванов в кат. до 81 кг и най-тежкият - Даниел Дичев (до 100 кг). Останалите национали загубиха в груповата фаза – Янислав Герчев и Валентин Алипиев (60 кг) и Божидар Темелков (66).", "date": "2019.08.27", "title": "Ивелина Илиева изпусна бронз на световното по джудо"}
{"url": "https://www.monitor.bg:443/bg/a/view/grymnaha-s-kalashnik-kone-na-dyrvari-v-balkana-173955", "text": "Неизвестен притежател на автомат Калашников е застрелял 4 коня в гориста местност край мъглижкото село Сливето. На труповете се натъкнал единият от собствениците, 37-годишен жител на котелското село Градец. Мъжът е сезонен работник в държавното горско стопанство, животните били оставени на свободна паша привечер на 23 август. Застреляни са били най-вероятно късно вечерта, защото единият от труповете е бил разкъсан от чакали. Образувано е досъдебно производство за престъпление по член 325 б от НК. Ветеринарен лекар от Мъглиж е направил експертизата, животните са били буквално покосени, стрелбата е била от разстояние 5-6 метра и целта е била убийство, а не нараняване или сплашване. Според жители и собственици на вилни имоти в Сливето в горското това лято се хванали да работят петдесетина мъже и жени от Градец, които буквално „преорали“ вилите в търсене на по-ценни вещи и най-вече на кабели и медни предмети. „На някой от многократно обираните му е дошло до гуша от набезите и е решил да си отмъсти за задигнатото. Градешките роми са сред най-крадливите и винаги „работят“ на тълпи“, коментират запознати със случая.", "date": "2019.08.27", "title": "Гръмнаха с Калашник коне на дървари в Балкана"}
{"url": "https://www.monitor.bg:443/bg/a/view/makron-pazarnata-ikonomika-e-v-bezprecedentna-kriza-173951", "text": "Френският президент Еманюел Макрон призова за нов световен икономически ред, като порица \"безпрецедентната криза\" в пазарната икономика. На фона на непостоянството в търговската политика на САЩ, Макрон каза, че пазарната икономика вече е прекалено зависима от финансите, което създава неравенства, \"разтърсващи нашия политически ред\". Президентът на Франция призова за глобално \"преосмисляне\", но не даде подробности. Макрон допълни, че \"изживяваме края на западната хегемония\" в света, отчасти в резултат на \"грешки\" на Запада през последните столетия. Макрон говори в деня след завършването на срещата на високо равнище на Г-7 в Биариц, засенчена от загриженост от американската търговска политика, напрежението с Китай и забавянето на икономиката. Форумът на Г-7 завърши с призив за \"честна\" и \"отворена\" търговия, но без да се споменават валутни и финансови стимули. Лидерите на страните приеха заключителна декларация, постигнати са споразумения по няколко ключови въпроса Президентът Макрон каза още, че е време Европа да предефинира отношенията си в Русия, да възпре глобалните й амбиции и да не допусне да бъде въвлечена в нова Студена война. Президентът на Франция подчерта, че \"слабостта и грешките\" на Европа са допринесли за засилване на съюза на Русия с Китай и за възраждане на влиянието й в Сирия, Либия и цяла Африка. Междувременно стана ясно, че президентът на Бразилия Жаир Болсонару е отхвърлил жеста на лидерите от Г-7, които взеха решение да окажат финансова и логистична помощ на страната за справяне на пожарите в Амазония. Голямата седмица реши да отпусне 22 милиона долара за борба с бедствието. Болсонару заяви, че подобно предложение показва, че лидерите се отнасят с Бразилия \"като с колония или ничия земя\". Той ги обвини, че се намесват в суверенитета на страната. На този фон бразилският писател Паулу Коелю изригна във видеоклип в акаунта си в Туитър с думите „Моля за извинение, хиляди пъти моля за извинение!\", след оскърбителни и доста недипломатични към Франция изказвания на Болсонаро по повод кризата с пожарите в Амазония. \"Това е едно малко тъжно видео, с което искам да помоля за извинение френските си приятели, президента на Франция, съпругата на президента на Франция за истеричната, бих казал, криза на Болсонаро към Франция\", заяви един от най-четените писатели в света.", "date": "2019.08.27", "title": "Макрон: Пазарната икономика е в криза"}
{"url": "https://www.monitor.bg:443/bg/a/view/cyrvena-zvezda-izvadi-tank-sreshtu-jyng-bojs-173961", "text": "Съветски танк бе паркиран пред стадиона на „Цървена звезда“ преди възловия мач-реванш на сръбския гранд срещу „Йънг бойс“ от плейофа за влизане в групите на Шампионска лига. Идеята бе на водещата фенфракция на звездашите - „Делие“ и цели надъхване на играчите за мача. Танкът е модел Т-55 и е изваден от употреба преди години, а клубът одобри този ход. В Хърватия обаче съзрязаха провокация, тъй като машината е използвана във Вуковар във войната в Югославия през 90-те години на миналия век. „Провокация! Танк от Вуковар е паркиран в центъра на Белград“, написа хърватското издание „Вечерни лист“. От „Цървена звезда“ обаче твърдят, че идеята с танка няма нищо общо с войната. „Това е символ откакто съм фен на „Звезда“. Няма нищо общо с войната, която свърши преди 25 години и този ход е изцяло свързан със спорта“, коментираха от фракцията „Делие“. „Звезда“ се изправя срещу „Йънг бойс“ днес от 22 ч. след 2:2 в първия мач в Швейцария.", "date": "2019.08.27", "title": "„Цървена звезда“ извади танк срещу „Йънг Бойс“"}
{"url": "https://www.monitor.bg:443/bg/a/view/kris-braun-ochakva-dete-ot-bivshata-si-prijatelka-173956", "text": "Певецът Крис Браун ще стане баща за втори път. Певецът ще гушне момченце през есента, съобщава TMZ, а майка на бебето е бившата му приятелка Амика Харис, с която се разделиха по-рано тази година. Според източници, близки до бъдещите родители, отношенията им и в момента са добри. Нещо повече, Браун продължава да се грижи за бившата си изгора. Слухове за бременността на Харис се носят още от началото на лятото. За първи път обаче те бяха потвърдени, като вече се знае и полът на бебето. Изпълнителят на Undecided отглежда и 5-годишна дъщеричка Ройълти. Тя е плод на любовта му с Ния Гусман. Малкото момиченце е и причината Браун да продължава да издържа и нея, като й изплаща по 2500 долара месечно. Отделно, певецът е купил къща на Гусман, където да живеят с Ройълти и е покрил съдебните й разноски в размер на над 100 000 долара.", "date": "2019.08.27", "title": "Крис Браун очаква син от бившата си приятелка"}
{"url": "https://www.monitor.bg:443/bg/a/view/lubimata-muzika-ni-pravi-po-umni-173866", "text": "Американски учени от Медицинския център \"Уейк Форест\" в Северна Каролина установиха, че любимите мелодии повишават активността на определени участъци на главния мозък, а не слушането на класическа музика. До този извод екипът от изследователи начело с невролога Джонатан Брудет достигна след изучаването на влиянието на музиката върху връзките между различните части на мозъка с помощта на магнитен резонанс. Сканирани са били 21 участници. На всичките е била пусната първо любимата им музика, а след това музика, която те не харесват. Изборът се е състоял от пет жанра: класическа музика, рок, китайска опера, кънтри, рап. Експериментът приключвал със слушането на любима композиция на участника. Резултатите от изследването показали, че основно влияние върху дейността на мозъка оказвала предпочитаната от слушателите музика, а не определен стил музика, както се смяташе по-рано. Музиката въздейства на характера на връзките между областите на мозъка, отговарящи за мисленето, емпатията и самоосъзнаването. Връзката ставала по-слаба при неприятната музика и укрепвала при по-приятни мелодии. Най-силна връзка имало при слушането на любими песни. Любимите песни, както установили учените, укрепва връзката между участъците на мозъка, отговарящи за слуха, паметта и емоционалното състояние. \"В някои случаи с определена мелодия са свързани някакви спомени или емоции. Тези асоциации активират още повече части на мозъка\", пояснява Брудет. В друго изследване учените от Северозападния университет са успели да установят, че подобфряващата настроението музика помага за креативното мислене. При това специалистите не препоръчват използването на музика за фон по време на изпълняването на сложни задачи. Вместо това те препоръчват кратки музикални паузи за почивка.", "date": "2019.08.27", "title": "Любимата музика ни прави по-умни"}
{"url": "https://www.monitor.bg:443/bg/a/view/stado-kravi-pochina-misteriozno-kraj-selo-bistrica-173953", "text": "Починало стадо крави шокира жители на дупнишкото село Бистрица, които са истински притеснени от намерените трупове на животните. “Нямаме престава на кой са кравите, но те се бяха натръшкали на брега на реката край местността „Пазар дере“. Веднага подадохме сигнал до кмета, тъй като сме изключително притеснени да не тръгне някоя зараза. Все пак ние и цялата околия използва водата от тази река. Животните бяха около десетина и с издути кореми“, разказаха бистричани. Кметът за селото Кирил Огненски потвърди, че е получил такъв сигнал и обяви, че труповете на животните вече са загробени. „Няма как да зная каква е причината за смъртта на животните, но съм уведомил всички институции и сме предприели действия по обезпаразитяване на района. От животните са взети проби, чийто резултат очакваме“, коментира Огненски. Местни ветеринари смятат, че основната причина за смъртта на животните били огромните температурни разлики. „Ако в селото е 35 градуса, то в тази местност става много по-ниска температурата. Предполагам, че и това е причината, макар че до излизането на резултатите можем само да гадаем“, обясни ветеринар от Дупница. Бистричани пък подозират, че е възможно някой злосторник да е примамил животните и да ги е отровил. „Преди години в тоя район кравите и конете ги убиваха вълци. Сега обаче те не нападат. Надяваме се по-скоро да разберем какво се е случило, за да сме спокойни“, твърдят още жители на село Бистрица.", "date": "2019.08.27", "title": "Стадо крави почина мистериозно край село Бистрица"}
{"url": "https://www.monitor.bg:443/bg/a/view/pojar-vilnja-v-blizost-do-raketna-ploshtadka-173946", "text": "Пожар, избухнал малко след 10,00 ч. днес в близост до кампуса на Тракийския университет край Стара Загора, обхвана над 300 дка и почти стигна до полигона за борба с градушките, откъдето край село Малка Верея се води борбата с градоносните облаци. Огънят е тръгнал почти едновременно от няколко места. Обхванати са били ливади, малки горски участъци и поляни, пламъците са били спрени на метри от крайните къщи на селото и стопанския двор на някогашното ТКЗС, уточни директорът на РД ПБЗН- Стара Загора Стоян Колев. В гасенето са се включили 6 екипа, включително с помощ от огнеборците от Казанлък, служители на държавното горско стопанство, местни жители и доброволци. За бързото разпространение на пламъците допринесли разразилият се силен вятър и високата температура, доста над 30 градуса.  Огнището е било локализирано около 13,00 часа, на място са останали дежурни, които допълнително обливат района с вода. Започнати са разпити на свидетели, предполага се че искрата е тръгнала или от хвърлен фас или от „пърлачи“ на крадени кабели.", "date": "2019.08.27", "title": "Пожар вилня в близост до ракетна площадка"}
{"url": "https://www.monitor.bg:443/bg/a/view/festival-na-antichnite-zanajati-stjagat-v-pavlikeni-173947", "text": "Фестивал за възстановка на антични занаяти „Древна балканска земя”, ще се проведе в Павликени. Проявата се организира за трета поредна година от местния исторически музей и общината на обекта Античен керамичен център. Участие тази година ще вземат сдруженията „Мос Майорум Улпие Сердице“ от София и „ДУКС Антика“ от Свищов, както и възстановчици на свободна практика. Основен акцент в програмата ще бъде грънчарството. Посетителите ще могат да видят формоване на съдове, зареждане и запалване на пещ. Ще бъдат представени и други занаяти - ковачество, сарачество, монетосечене. Интересни моменти ще бъдат представяне на римската медицина и организираният „робски пазар”. Гостите ще имат възможност да облекат римски дрехи и да опитат ястия, сготвени по древноримски рецепти и дегустация на вино. За първи път тази година ще се тегли томбола. Билети за нея ще могат да се закупят на място. Друга изненада тази година ще са новите керамични медальони с изображение на Силен – весел старец, учител на бог Дионис и част от неговата свита. Апликирани изображения на Силен са поставяни по керамичните съдове на древните грънчари от производствения комплекс в м. „Върбовски ливади”. Изработката на сувенирите е дело на Анна Спасова, майстор-керамик от сдружението ДУКС Антика. Античният керамичен център е разкрит през 1971 г. и се намира на 6 км северозападно от гр. Павликени в посока с. Върбовка. Той представлява музей на открито, в чиято основа е земеделско имение и е един от най-големите центрове за керамична продукция в провинция Долна Мизия през I - III в. сл. Хр. На място са експонирани централният вилен комплекс, както и част от откритите 51 пещи за изпичане на керамика. Обектът е отворен за посещение всеки ден, достъпен е целогодишно, има инфраструктура и поставени указателни табели.  Фестивалът ще се проведе на обект Античен керамичен център на 7 септември. Входът е свободен. В 10:00 часа е откриването на фестивала, а организаторите са осигурили безплатен автобусен транспорт от Община Павликени в 9:45 ча и връщене в 16:30 ч.  ", "date": "2019.08.27", "title": "Фестивал на античните занаяти стягат в Павликени"}
{"url": "https://www.monitor.bg:443/bg/a/view/nad-3700-domashni-praseta-zaklani-dobrovolno-v-pazardjishko-173948", "text": "Над 3700 прасета в т.нар.“заден двор“ в пазарджишко са заклани доброволно. Това съобщи областният управител Стефан Мирев на заседание на местната Областна епизоотична комисия. Закланите прасета са били отглеждани в 2242 лични стопанства в 75 населени места в региона. Губернаторът допълни, че са готови и списъците на стопаните, които ще бъдат подпомогнати. Списъците са заверени от кметовете на населените места, официалните ветеринарни лекари, областния управител и са изпратени в МЗХГ. В област Пазарджик извън 20 км санитарни зони, са постъпили списъци от Панагюрище, Поибрене, Оборище и Стрелча. Не са постъпили списъци от Велинград, Белово и с. Славовица, въпреки решението на Областната епизоотична комисия за подпомагане на стопаните и в тези населени места. След 1 септември 2019 г. ще започне изплащането на еднократната помощ в размер на 300 лв. на стопаните, предприели мерки за почистване и дезинфекция на обектите, след доброволно усвояване на месото от прасетата в личните стопанства. Право на обезщетение имат стопанствата в 20 км санитарни зони около индустриалните ферми и тези, определени с висок епизоотичен риск от Областните епизоотични комисии. За по-голямо улеснение на собствениците на прасета, представители на Областните дирекции по безопасност на храните (ОДБХ) ще посетят населените места за изплащане на подпомагането, за което кметът предварително ще обяви деня и часа. Средства ще се превеждат и по банков път. Няма регистрирани нови случаи на заболяването Африканска чума по свинете в област Пазарджик, стана ясно по време на заседанието на Областната епизоотична комисия. След регистрираните две положителни проби за АЧС при диви прасета в землището на община Велинград, в ОДБХ Пазарджик няма новопостъпили сигнали. За периода от 19 до 25 август, служителите на РДГ Пазарджик са извършили около 450 проверки в горските територии, при които не са не са констатирали нови огнища на АЧС.", "date": "2019.08.27", "title": "Над 3700 домашни прасета заклани доброволно в пазарджишко"}
{"url": "https://www.monitor.bg:443/bg/a/view/talantyt-miladinov-otkazal-na-germanija-173949", "text": "16-годишният ни обещаващ плувец Йосиф Миладинов, който спечели втори медал в историята на българското мъжко плуване, разкри, че е отхвърлил вариант да се състезава за друга държава. \"Имах покана от Германия, но не съм се замислял да приема. България ми е на сърцето, тук съм израснал\", заяви Миладинов, който е роден в Пловдив, но 5 години живее със семейството си в чужбина (4 в Германия и една в Швейцария). Българинът не се впечатлява от появили се сравнения с именития Майкъл Фелпс. \"За мен сравненията не значат нищо. Аз съм си аз и не искам да се оприличавам с никого\", категоричен бе младокът, който демонстрира увереност с думите, че не се страхува от конкуренцията при мъжете. \"Първоначално не вярвах, че толкова бързо ще плувам и ще направя такива резултати, но съм много щастлив. Моят треньор също се изненада, но ме поздрави и каза, че започваме подготовка за олимпиадата\", обясни плувецът, която донесе бронз на 50 м бътерфлай от световното за юноши в Будапеща.  Той обяви, че се надява на добро представяне и дори на медал в Токио догодина. Следващото голямо състезание за Йосиф Миладинов ще е европейското първенство в малък басейн при мъжете и жените в Глазгоу, Шотландия. \"Вече съм участвал на няколко големи състезания. Ще натрупам още опит. За мен и тук в България можеш да се подготвяш така добре, както аз в Швейцария\", смята тийнейджърът. Президентът на федерацията ни по плуване Георги Аврамчев отчита една от най-успешните години за българското плуване от 1989/1990г насам. \"Добрите резултати отдавам на талантливото поколение и нормалната работа на треньорите\", коментира Аврамчев и сподели, че за догодина се планира организирането на 4 големи турнира. Мениджърът на националните отбори Кристиян Минковски подчерта значимостта на успеха на Миладинов, но не пропусна и останалите състезатели. \"Сега Йосиф е на гребена на вълната, заради постижението си, но да не забравяме и останалите. Добрите класирания не ни успокояват, а носят нова енергия\", каза той.", "date": "2019.08.27", "title": "Талантът Миладинов отказал на Германия"}
{"url": "https://www.monitor.bg:443/bg/a/view/vila-rustika-kraj-gurkovo-pestelivo-razkriva-tajnite-si-173945", "text": "Една – единствена бронзова монета от епохата на император Диоклециан /284-305 г. н.е./ са намерили археолозите, които за четвърта година проучват останките от антична вила – рустика в района на град Гурково. Монетата е открита при входа на помещение от около 6 квадратни метра, което е било пристроено към някогашната съблекалня на луксозната баня, ползвана от първите собственици на вилата, най-вероятно аристократи. Това лято с финансовата подкрепа от 16 000 лв. от Министерството на културата е разкрито неизвестно до сега помещение /префурмиум/, където се е намирала пещ за подаване на топъл въздух към хипокауста. Двете новоразкрити помещения са направени от речни камъни, като са използвани били и тухли за оформянето на ъглите, коментира шефът на разкопките Мария Камишева от регионалния исторически музей в Стара Загора. Тя припомня, че в самото начало на разкопките преди 4 години са били намерени още три монети: две бронзови от управлението на римския император Константин ІІ /Флавий Клавдий Константин Младши 317-327 г/ и едно турско акче край по-късно разрушения зид на съблекалнята. На обратната страна на римската монета е изобразен бог Юпитер. Тези находки обаче все още не дават достатъчно данни за да се определи епохата, в която е била съградена вилата /най-вероятно в край на І-началото на ІІ в н.е./, разпростряла се на много по-голяма от до сега проучената площ. Сигурно е само, че някъде към средата на ІV в. луксозното имение е било преправено за стопански цели, за което подсказват няколкото керамични тежести за станове както и многобройните останки от битова керамика и огромните глинени питоси за съхраняване на зърно. Имението се намира на няколко километра от някогашен римски път преминаващ от Тракия през Стара планина в района на днешния проход Хаинбоаз. Разкопките са стартирали през лятото на 2016 след сигнал за иманярски набег сред запазените до 1,6 м височина каменен зид, който обаче не е бил отразен към онзи момент на националната археологическа карта. Първото финансиране идва от собствените приходи на община Гурково, където се надяват след време и след подходящо социализиране да превърнат обекта в туристическа дестинация. За това, че вилата под някаква форма е продължила същестуване си и през късното средновековие показват данни за няколко манастира в землището на близкото село Конаре. Според Мария Камишева проучената до сега част в местността Дюлевец дава основания за сравнения с вилата -  рустика край язовир Чаталка /ІІ-ІV в./, но повече данни се очакват при разкриването на некропола в близост до каменните зидове.Разкопките ще продължат и през следващата година, тогава ще се пристъпи и към консервацията на досегашните открития.", "date": "2019.08.27", "title": "Вила-рустика край Гурково разкрива тайните си"}
{"url": "https://www.monitor.bg:443/bg/a/view/pod-lipite-proplaka-prapraplemenik-na-apostola-173944", "text": "Роденият точно в 22,00 часа на 22 август в аг-комплекса при старозагорската държавна УМБАЛ „Проф. д-р Стоян Киркович“ Даниел Тамахкяров е двадесет и деветия жив потомък на Апостола на свободата Васил Иванов Кунчев, съобщи щастливият татко Тихомир.  Той публикува на стената си във Фейсбук тежащото 3,750 кг и високо 53 см юначе при изписването от болницата. Близо 19 часа е продължило раждането на момченцето, което е първа рожба на Тихомир и съпругата му Мария. Появата на Дани е станала по естествен път под грижите на д-р Цонева. „Усещането е невероятно, никога не съм предполагал, че ще бъда толкова щастлив от усещането за появата на един нов живот, при това продължител на славния род на Гина и Иван Кунчеви\", сподели Тихомир, който е на 31 години, родом е от Стара Загора, учил е в местното Пето основно училище, след което почти 15 години е живял в Испания при майка си. Внук е на някогашния беройски нападател Христо Петров /Ицо Черния/, а връзката му с Апостола е по линия на бабата Мария, която я е от коляното на по-голямата сестра на Левски – Яна. Освен българска във вените й тече и френска кръв, защото таткото Христо се оженил за французойка. Майката на мъничкия Даниел се казва Мария Пенчева, старозагорка е и е възпитаник на Тракийския университет. Известно време преди раждането е помагала в семейния бизнес на Тихомир при управлението на една от първите заложни къщи в Стара Загора. Бебето е кръстено на дядо си Динко Тамахкяров. Тихомир и Мария много пъти са ходили заедно и поотделно в националния музей на Дякона в Карлово и възнамеряват при първа възможност да отидат отново там, но вече с Даниелчо. Там ги очаква уредничката Надежда Петрова, която първа разгласи вестта за потомъка и дори вече е вписала името на мъника в последната редакция на родословното дърво. „Даниел е 29-ят жив потомък на Гина и Иван Кунчеви и поставя началото на ново поколение в родословното дърво на рода. Познаваме се с всички наследници, някои от тях донесоха в музея неизвестни документи и вещи, свързани по един или друг начин с нацоналния герой и светина\", коментира  Надежда Петрова.", "date": "2019.08.27", "title": "Под липите проплака прапраплеменик на Апостола"}
{"url": "https://www.monitor.bg:443/bg/a/view/putin-otyrva-globata-za-karane-na-motor-bez-kaska-173942", "text": "Руската Държавна инспекция за движение по пътищата няма да привлече под отговорност и да глоби президента Владимир Путин за каране на мотор без каска по време на рокерското шоу, състояло се на 10 август в Крим. Позицията на пътните власти става ясна от официалния отговор, даден на запитване от юриста от Владивосток Максим Чихунов. Адвокатът публикува позицията на руската КАТ на страницата си във Фейсбук.    В отговора се казва, че съгласно Правилника за движение по пътищата, общите норми не се разпространяват върху транспорта и лицата, задействани в „протоколни мероприятия, спортни съревнования и военни паради“. Изключението действало, тъй като по време на споменатите мероприятия „пътното движение на тези участъци се спира“.           Това не е първото „нарушение“, в което уличават Путин. През май 2018 г. той седна зад волана на „КамАЗ“ без предпазен колан и премина така  новопостроения Кримски мост. Тогава от Федералната служба за охрана обясниха, че сигурността на президента не е била застрашена, тъй като той е  минал по моста, преди още да е отворен за движение.  ", "date": "2019.08.27", "title": "Путин отърва глобата за каране на мотор без каска  "}
{"url": "https://www.monitor.bg:443/bg/a/view/svaljat-trotinetkite-ot-trotoarite-v-sofija-dvijat-se-po-veloaleite-173950", "text": "Електрическите тротинетки в София да не се движат по тротоарите, а по велоалеите. Идеята е тротинетките да бъдат със статут на велосипед, съобщи пред „Монитор“ Елица Панайотова от общинската програма „Зелена София“. За да се случи това обаче са необходими промени в Закона за движение по пътищата. От Столичната община вече водят разговори с „Национална полиция“, „Пътна полиция“ и агенция „Безопасност на движението по пътищата“, след което ще предложат и промени в самия закон. „Ние сме заложили изисквания - като това да се паркират в центъра електрическите тротинетки на определените места. Също така да се движат с ниска скорост в паркове и в пешеходни зони. Да не се движат по тротоари, да се движат по велоалеите, където ги има маркирани и също така да спазват правилата за движение и придвижване, каквито са и за велосипедите“, обясни Панайотова и допълни, че след промени в законодателството ще трябва да бъдат обновени и общински наредби. Панайотова каза, че в момента в столицата се наблюдават два типа тротинетките – такива, който компании предлагат и частна собственост. Докато скоростта на първите може да се контролира с GPS, при вторите няма такава опциия. Именно заради това тепърва ще се обсъждат и глоби, които да се въвеждат при неправилно предвижване с тротинетка в града. Проверка на „Монитор“ вече установи и първите кражби на тротинетки след като Столичната община пусна приложение за наемането им в края на миналата седмица. Само за първите дни откакто е достъпна услугата в града вече са задигнати 15 скутера. През изминалите дни е имало опит за кражба само на две е-тротинетки, които обаче са намерени след бързата намеса на полицията, коментираха от американската компания, която предлагат услугата в столицата.  От компанията си сътрудничат с полицията, за да се гарантира идентифициране, докладване и документиране на всяко незаконно поведение. „Хората трябва да разберат, че електрическите тротинетки са услуга за споделена мобилност в града. Те не могат да се използват без да бъдат отключени, тъй като колелата са блокирани и при опит за преместване се задейства алармен сигнал“, пише в изявление на Тамаш Тот, оперативен мениджър в американската компания. В допълнение, тротинетките се следят постоянно от GPS система и могат да бъдат намерени по всяко време. Компанията разработва свой собствен персонализиран модел тротинетки, което означава, че ако някой се опита да вземе определени части от нашите тротинетки - те няма да бъдат подходящи за никой друг модел на пазара. Към момента в столицата има маркирани 58 паркоместа за тротинетки в зоните в по-широкия център. От „Московска“ 33 обаче са предвидили общо 200 места за паркиране на велосипеди, тротинетки и мотопеди. За да използват приложението за наемане, потребителите трябва да го изтеглят, да намерят свободна тротинетка на картата и да я отключат чрез натискане на бутон и QR код. Когато карането завърши, потребителите трябва просто да следват инструкциите от приложението, за да прекратят карането и отговорно да паркират. Отключването на тротинетка струва 1,5 лв. и по 0,3 лв. за всяка минута каране.", "date": "2019.08.27", "title": "Свалят тротинетките от тротоарите в София"}
{"url": "https://www.monitor.bg:443/bg/a/view/balykov-povika-vanderson-i-marselinio-za-anglija-173943", "text": "Националният селекционер Красимир Балъков обяви разширения състав на България за предстоящата европейска квалификация срещу Англия на 7 септември и приятелския двубой срещу Република Ирландия три дни по-късно. Към вече повиканите 11 състезатели, играещи зад граница, бяха добавени 14 представители на Първа лига, с което общият брой футболисти, очаквани на лагер в Национална футболна база \"Бояна\" на 1 септември, става 25. Причината за по-големия списък е неясното функционално състояние на някои от играчите, които ще преминат обстойни изследвания с медицинския щаб на националния отбор в София. По лично решение на селекционера Балъков в представителния тим не попада нито един футболист от младежкия национален отбор, стартиращ важен квалификационен цикъл в началото на септември. \"Смятаме, че тези играчи са бъдещето на българския футбол и евентуалното им класиране на голямо първенство е от фундаментално значение за развитието им, затова и предпочитаме да им дадем възможност да бъдат в максимално силен състав\", аргументира избора си Балъков. По повод повиквателната за защитника на ЦСКА Николай Бодуров, специалистът заяви: \"Наясно съм, че нарушавам правилото, което сам поставих - а именно, че ще разчитам единствено на онези, които играят редовно в клубовете си. Считам обаче, че с огромния си опит и влиянието си в съблекалнята, Бодуров е незаменима част от националния отбор. Решението е изключително и само мое и единствено аз нося отговорност за него.\" Ето и списъка с играчи от вътрешното първенство, повикани за двубоите с Англия и Република Ирландия: Пламен Илиев (Лудогорец), Мартин Луков (Локомотив Пловдив), Христо Иванов (Етър), Георги Терзиев (Лудогорец), Кристиан Димитров (Ботев Пловдив), Антон Недялков (Лудогорец), Николай Бодуров (ЦСКА), Иван Горанов (Левски), Даниел Младенов (Етър), Васил Панайотов (Черно море), Кристиян Малинов (ЦСКА), Вандерсон (Лудогорец), Галин Иванов (Славия), Марселиньо (Лудогорец). Те се присъединяват към вече обявените Страхил Попов (Касъмпаша), Георги Пашов (Арарат), Васил Божиков (Слован Братислава), Георги Сърмов (Кемниц), Ивелин Попов (Ростов), Георги Костадинов (Арсенал Тула), Георги Миланов (Фехервар), Николай Димитров (Урал), Божидар Краев (Жил Висенте), Кирил Десподов (Каляри) и Симеон Славчев (Карабах). Лагер-сборът на България \"А\" стартира в неделя, 1 септември, като селекционерът Балъков ще даде пресконференция в 11:30 ч. в Амфитеатралната зала на Национална футболна база \"Бояна\". В четвъртък, 5 септември, от 18:00 ч., трима футболисти от тима ще се срещнат с медиите, а съставът заминава за Лондон с чартърен полет в 09:00 ч. на 6 септември, където в 16:30 местно време Красимир Балъков ще даде пресконференция, а в 17:00 е официалната тренировка, която ще бъде открита за медиите в първите си 15 минути.", "date": "2019.08.27", "title": "Балъков повика Вандерсон и Марселиньо за Англия"}
{"url": "https://www.monitor.bg:443/bg/a/view/neizpravni-gazovi-butilki-prichiniha-pojari-v-kyshti-173936", "text": "Неизправни газови бутилки са причинили пожари в жилищни постройки в пазарджишко, като първите пламъци избухнали на балкон на къща в областния град. Това съобщи говорителят на местната полицейска дирекция Мирослав Стоянов.Екипите на пожарната реагирали бързо и огънят бил изгасен, като са нанесени щети в едната от стаите и балкона. Причината за възникване на инцидента е в неизправна туристическа газова бутилка. Спасена е къщата и двамата възрастни пенсионери, обитаващи жилището. Няколко часа по-късно отново неизправна газова бутилка станала причина за пожар в апартамент в областния град. На мястото били изпратени два противопожарни автомобила с огнеборци, които успели да загасят пожара. Нанесени са щети в жилището, няма пострадали хора. Забравена тенджера върху печка пък е предизвикала пожар в къща отново в Пазарджик. За радост тук не са нанесени сериозни щети по сградата, не са пострадали и хора. Продължава нерегламентираното палене на сухи треви, стърнища и отпадъци въпреки предупрежденията на пожарникарите в цялата област. Само през изминалото денонощие екипите са реагирали на 10 сигнала от подобен род. При инцидент с горящи сухи треви вчера са нанесени щети в частен имот. Малко преди 18 часа в РСПБЗН-Велинград бил получен сигнал за пожар в имот в местността „Стражица“, собственост на жител на курортния град. Тъй като мястото се намира в гориста местност, незабавно към мястото били насочени два противопожарни автомобила, към които се присъединили лесничеи от Държавно горско стопанство „ Алабак“ с една водоноска и високопроходим автомобил. След около два часа пожарът е изгасен, унищожени са 17 кошери. Благодарение на действията на пожарникари и горски служители са спасени три стопански постройки с птици и зайци, както и 22 пчелни кошера. За пореден път от РДПБЗН-Пазарджик апелират към гражданите да не палят огън на необезопасени места, времето е сухо и в комбинация със силен вятър пожарът може да се разрасне за минути до неконтролируеми мащаби. Ако забележите огън или дим на открито,  излизащи от сграда или превозно средство, незабавно информирайте местната противопожарна служба на телефон 112.       ", "date": "2019.08.27", "title": "Неизправни газови бутилки подпалиха 2 къщи"}
{"url": "https://www.monitor.bg:443/bg/a/view/ivan-kostov-ne-e-oshtipana-gospojica-173932", "text": "Няма дим без огън, е казал народът. Строителят на криминалния преход и провалил се за това бивш премиер Иван Костов призна превантивно пред БТВ за едни има- няма половин милион лева, които НАП установил, че не са негови и поради това незаконно инвестирани в купуването на земи в Добруджа. Първо каза, че това е атака срещу него и ДСБ, която цели прокуратурата да го погне точно преди изборите. След това грандомански нареди на НАП да поправи грешката си, за да не загуби делата, които той ще води срещу нея и предупреди прокуратурата да не изпълнява политически поръчки, а да се реформира. Ще кажем направо - в главата на бившия преподавател по марксистка политикономия продължава да ехти залпът на “Аврора”. И все още живее във времето, когато като премиер използваше институциите за терор срещу неудобните и за лично облагодетелстване на себе си и олигархичния кръг, който днес също е подсъден. А това, че сега той заплашва институциите, включително и съдебната власт, показва единствено, че не си е взел поуки от провала си. Спомняте ли си жена му Елена Костова как трябвало да върне хляба и кофичката кисело мляко в супера, защото блокирали картата и в КТБ, в която получавала пенсията си!?.. А после се оказа, че банката била придворна на семейството. В нея били не само техните пари, но и парите на личната му партия ДСБ. И че банката финансирала семейна офис сграда. Няма да коментираме как чрез незаконна цесия той успя да измъкне част от парите. Смешен беше този плач. Или както казват магистратите, подсъдимият може да говори всичко. Но той не може да бъде говорител на истината. Наясно сме също, че го прави с подстрекателска цел. Няма кой да му се върже обаче, след като разби сините мечти на милиони българи. И ги ограби- чрез бандитската приватизация.  Нека се замислим и върху нещо друго. Някой да е чувал или виждал Иван Костов да е участвал в благотвортелна кауза, лично да е помогнал за осъществяването на добро дело или спасяването на нечий живот!? ... Но когато институциите разкрият негова далавера и си поискат обратно заграбеното, тогава ощипването е болезнено. И той припка при медиите, макар да презира журналистите. Не може да очакваме от човек, превърнал безнравствеността в начин на живот, да посипе главата си с пепел и да поиска прошка. И е крайно време е да понесе последствията за тъмните дела, с които спъна прехода към демокрация на страната ни.", "date": "2019.08.27", "title": "Иван Костов не е ощипана госпожица"}
{"url": "https://www.monitor.bg:443/bg/a/view/petrolyt-na-opek-poevtinja-do-59-18-dolara-za-barel-173941", "text": "Средната цена на петрола на Организацията на страните износителки на петрол (ОПЕК) в понеделник се понижи до 59,18 долара за барел, информира днес на сайта си картелът. В петък един барел от кошницата на ОПЕК се търгуваше за 59,67 долара. За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Сахаран бленд или \"Сахарска смес\" (Алжир), Раби лек (Габон), Джено (Конго) и Зафиро (Екваториална Гвинея). Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 година. Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден.", "date": "2019.08.27", "title": "Петролът на ОПЕК поевтиня до 59,18 долара за барел"}
{"url": "https://www.monitor.bg:443/bg/a/view/snimat-rimejk-na-malki-sladki-lyjkini-v-bali-173937", "text": "„Малки сладки лъжкини“ се завръщат към малкия екран с нов римейк. Този път обаче няма да видим Луси Хейл, Ашли Бенсън, Шей Мичъл и Троян Белисарио, които изиграха съответно Ариа, Хана, Емили и Спенсър. Продукцията, вдъхновена от едноименния роман на Сара Шепард, ще бъде заснета в Бали, като ще бъде излъчвана по стрийминг платформата Viu, популярна в югоизточна Азия. Предполага се, че основата на сюжета ще бъде запазена. Историята ще се фокусира върху четири приятелки, които потеглят по различни пътища след смъртта на пчелата майка на групата им. Година по-късно гимназистките възобновяват контакт, след като мистериозен човек с псевдоним „А“ започва да изпраща заплашителни съобщения на всички тях. Режисьор на сериите ще бъде Емил Херади, а в ролите ще видим Аня Джералдин (Хана), Ейка Фархана (Ема), Валъри Томас (Сабрина), Шинди Хуанг (Ариа) и Юки Като (Алиса). Действието ще се развива в измисления град Амерта, а премиерата е заложена за по-късно тази година.", "date": "2019.08.27", "title": "Снимат римейк на „Малки сладки лъжкини“ в Бали"}
{"url": "https://www.monitor.bg:443/bg/a/view/potop-v-madrid-173938", "text": "Тази сутрин метрото и пътищата в Мадрид и околностите му продължават да са засегнати от силните наводнения, които снощи заляха улиците и предизвикаха 150 намеси на пожарникарите, предаде Франс прес. В най-засегнатия град Арганда дел Рей местните медии показват улици, заляти от кални потоци, по които се носят коли и мебели. \"Няма пострадали, а намесите бяха относително дребни за буря с подобни мащаби: махане на клони от пътища, наводнения в гаражи, подземия или търговски обекти\", каза говорител на спасителните служби на Мадрид. Пожарникарите в района са се намесили 152 пъти вчера. Четири опасващи испанската столица магистрали бяха отрязани вчера, както и пет линии на метрото, където някои станции са напълно наводнени. Тази сутрин движението по някои магистрали все още е затруднено, а една от линиите на метрото продължава да е прекъсната при Арганда дел Рей. Болницата на този град на югоизток от Мадрид е наводнена и са засегнати операционната зала и родилното отделение. Наводнена е била и болницата \"Ла Пас\" в Мадрид.", "date": "2019.08.27", "title": "Потоп в Мадрид "}
{"url": "https://www.monitor.bg:443/bg/a/view/evropejskijat-syd-za-pravata-na-choveka-osydi-rusija-zaradi-magnitski-173939", "text": "Европейският съд по правата на човека осъди Русия за множество нарушения на човешките права във връзка с делото за смъртта на юриста Сергей Магнитски, починал в затвора през 2009 г., след като направи разкрития за мащабна корупционна мрежа, предаде АФП. Съдът изтъкна специално, че Магнитски е бил малтретиран от своите надзиратели и тези факти не са били адекватно разследвани, че не е получавал достатъчни медицински грижи, а процесът и посмъртната присъда на юриста са \"поначало неадекватни\" и не е било уважено правото му на справедлив процес, добавя АФП. Съдът призна Руската федерация за виновна, че е нарушила няколко точки от Европейската конвенция, и осъди страната да изплати на представители на Магнитски 34 хиляди евро като обезщетение. Арестуван през 2008 г., след като разкри мащабна финансова машинация с цел източване на бюджетни средства, скалъпена според него от висши полицаи и данъчни служители и ощетила освен руската държава фондацията \"Хермитидж кепитъл\", нейният одитор Сергей Магнитски почина през 2009 г. в следствен изолатор на 37-годишна възраст - по данни от експертиза без юридически последици, след побои и умишлено лишаване от медицински грижи. Нормативен акт на САЩ от 2012 г., известен като закона \"Магнитски\", санкционира руски длъжностни лица, замесени в нарушения на човешките права. По-късно подобни закони приеха Канада, балтийските страни и Великобритания.", "date": "2019.08.27", "title": "Европейският съд за правата на човека осъди Русия заради Магнитски "}
{"url": "https://www.monitor.bg:443/bg/a/view/pchelari-iskat-reglament-za-direktno-podpomagane-173940", "text": "\"Искаме България да излезе с позиция по програмата за обща стопанска политика. Да се приеме регламент, в който пчеларите да бъдат директно подпомагани за опрашителната дейност на пчелите\", това обяви председателят на Съюза на българските пчелари инж. Михаил Михайлов по Bulgaria ON AIR. Той уточни, че не всички пчелари могат да кандидатстват за финансиране по програмите. За целта трябва да имат минимум 20 пчелни семейства и задължително да бъдат земеделски стопани, което означава, че трябва да се осигуряват. \"Това е проблем от години. Винаги ни препращат към министерството на финансите, когато повдигнем този въпрос\", отбеляза инж. Михайлов. Според него големият проблем е ежегодното отравяне на стотици хиляди пчелни семейства. Пчелите намаляват, компрометира се продукцията и това е удар по бизнеса, настоя той. По думите му вторият проблем е ниската изкупна цена на българския пчелен мед на едро. Тази година изкупните цени са паднали драстично. Инж. Михайлов посочи, че у нас има безмитен внос от Украйна, внос от Китай и от други страни. На мнение е, че този внос определя ниските изкупни цени на българския мед. И алармира, че може да бъде блокирана продажбата на българския мед в ЕС. \"Настояваме за дирекция за пчеларството и да има отделно звено, което да отговаря само за пчелите. Ние сме пренебрегнати, а при нас проблемите са постоянни\", заяви председателят на Съюза на българските пчелари.", "date": "2019.08.27", "title": "Пчелари искат регламент за директно подпомагане"}
{"url": "https://www.monitor.bg:443/bg/a/view/izkupiha-biletite-za-retro-vlaka-za-denja-na-syedinenieto-do-velingrad-173935", "text": "Всички места в шестте вагона на теснолинейката, която ще пътува от гара Септември до жп гара Велинград в Деня на Съединението на 6-ти септември, вече са разпродадени, съобщиха от БДЖ. Цената на билета, която националната компания определи за пътуването, е 25,50 лв. за двете посоки, а билетите се изкупиха само за 3 дни. Това е неоспорим знак, че интересът към теснолинейката е голям, а подобни пътувания трябва да станат традиция и да влязат в разписанието на БДЖ за постоянно през по-кратки периоди. Пътешествието навръх официалния празник 6 септември се организира за поредна година от сдружение „За теснолинейката“, чиито ентусиасти за всеки голям български празник привличат сънародниците да се качат на дековилката и да се насладят на красотите на 3 планини- Родопи, Рила и Пирин. Композицията на 6 септември ще бъде теглена от парен локомотив, произведен и доставен у нас специално за теснолинейката точно преди 70 години, а връщането му към живота след дългогодишна почивка се случи преди 15 години. Днес парната машина с № 60976 е единственият локомотив от първата половина на миналия век, възстановен за движение по теснолинейката. Ежегодно с него се обслужват по десетина влака, наети от чуждестранни групи, съобщи създателят на „За теснолинейката“  Кристиан Ваклинов.По идея на сдружението, всички 180 пасажери на юбилейното празнично пътуване ще бъдат посрещнати на гара Септември по стар народен обичай с хляб, мед и шарена сол. За топлото отношение ще се погрижат от Народно читалище „Будители – 2004” в железничарското градче. Специалната композиция ще потегли в 10:35 ч. от гара Септември с максимално допустимите 6 пътнически вагона и ще се движи до Велинград, откъдето след три часов престой за разходка и обяд ще поеме обратно в 16:15 ч. Атракционният влак ще бъде посрещат празнично и в СПА- столицата на Балканите. В знак на подкрепа от местната администрация обещаха да включат посрещането на влакчето в официалната програма за честването на големия български празник в родопския град. За пътуващите в ретро-влака организаторите са предвидили разходка до обновения център на Велинград и до емблемата на Велинград – паркът с карстовия извор „Клептуза”, намиращи се в квартал Чепино. Такъв тип атракционни пътувания с туристическа цел са ежедневие в цяла Европа, та дори в съседните ни Сърбия и Румъния. Затова се надяваме ръководството на БДЖ да поеме в тази правилна посока за бъдещето на Родопската теснолинейка и скоро да се случи необходимото обогатяване на ретроподвижния състав в движение с возила, които да привлекат още по-голям интерес като дизеловата мотриса 82-01 например. За още по-празничното усещане, ГС „За теснолинейката” ще украси локомотива- юбиляр, обясни Кристиан.Всеки, който не е успял да закупи билет за пътуването, може да се докосне до магията на парната тяга като дойде по гарите от маршрута на влака.", "date": "2019.08.27", "title": "Изкупиха билетите за ретро-влака за Деня на Съединението до Велинград"}
{"url": "https://www.monitor.bg:443/bg/a/view/pusnaha-zadyrjante-za-pogroma-v-beso-173933", "text": "Срещу 2000 лева парична гаранция за всеки, двамата задържани за погрома в заведението \"Бесо\" бяха освободени от Софийския градски съд.  Сергей Димитров и Цвятко Цветков ще излязат на свобода, като срещу първия дори няма категорични доказателства, че е присъствал в заведението. Свидетели не го посочват като извършител на хулигански действия.  Преди 2 седмици група здрави мъже вилняха в бар \"Бесо\", хвърляха маси, чупеха стъкла. Запис от екшъна беше разпространен във фейсбук. Веднага след това полицията обяви за издирване няколко души, разпитани бяха двамата съдружници, които спорят заради бизнеса. Издирват се още двама, за които се предполага, че са били в деня на нападението.", "date": "2019.08.27", "title": "Пуснаха задържаните за погрома в \"Бесо\""}
{"url": "https://www.monitor.bg:443/bg/a/view/tejlyr-suift-e-golemijat-pobeditel-na-muzikalnite-nagradi-na-mtv-173934", "text": "Поп принцесата Тейлър Суифт грабна овациите на публиката в Ню Джърси като големият победител на видео музикалните награди на MTV, които се проведоха в понеделник вечерта. Изпълнителката на Shake It Off се качи на сцената, за да приеме най-важният приз на церемонията, а именно видеоклип на годината. Статуетката Суифт си заслужи с You Need to Calm Down. Същото парче донесе на звездата и приз в категорията Video For Good (видео завинаги). Третата и последна статуетка любимката на тийнеъджърите сподели с вокалиста на Panic! At The Disco Брендън Юри. Видеото към техния дует Me се окичи с титлата „най-добри визуални ефекти“. Юри може да се похвали и с друга награда от MTV – за най-добро рок парче (High Hopes). С по три отличия могат да се похвалят още Ариана Гранде (артист на годината, артистична режисура за парчето 7 Rings и лятна песен – boyfriend), както и Били Айлиш (най-добър нов и пробивен изпълнител, както и най-добър монтаж на видео за Bad Guy). С два приза си тръгнаха и любимците на меломаните Lil Nas X и Били Рей Сайръс. С дуета си Old Ton Road (Remix) те спечелиха в категориите за песен на годината и режисура. След 14-годишна пауза завръщането на Миси Елиът бе ознаменувано с приза „Авангард“. Певицата зарадва феновете си с реверанс към песента си Work It. Това тя направи, като извика на сцената танцьорката и актриса Алисън Стоунър, която нашумя още през 2002 г. с участието си във видеото. Тогава тя е била едва на 9 години. Междувременно Тейлър Суифт се титулува и с друг престижен етикет, а именно – най-високоплатената певица. Според информация на сп. Forbes, между юни 2018 и юни 2019 г. звездата е спечелила внушителните 185 милиона долара. Приходите на изпълнителката идват основно от концертна дейност - турнето й Reputation беше обявено за най-касовото в САЩ. Второ място в класацията заема Бионсе, която за същия период е спечелила над двойно по-малко - 81 милиона долара. Следва Риана, чиито годишни доходи възлизат на 62 милиона долара.", "date": "2019.08.27", "title": "Тейлър Суифт е големият победител на музикалните награди на MTV"}
{"url": "https://www.monitor.bg:443/bg/a/view/maskirai-prebiha-bashta-i-sin-v-gora-173930", "text": "Полицията издирва четирима маскирани нападнали и нанесли побой над баща и син. Екшънът се разиграл в землището на великотърновското село Бутово в неделя вечерта. Между нападателите и жертвите им възникнал скандал, който прераснал в сбиване. В резултат на побоя, 55-годишният и 18-годишният му син са откарани в болница с леки травми. По случая се води разследване. Търновски полицаи издирват и извършител на посегателство над чужд лек автомобил. В неделя сутринта в село Емен, 18-годишно момиче открило колата си потрошена: с изкривени заден капак, задна врата и покрив, и две счупени стъкла. Причините за вандалската проява са неизвестни.", "date": "2019.08.27", "title": "Маскирани пребиха баща и син в гора"}
{"url": "https://www.monitor.bg:443/bg/a/view/ujiliha-baba-s-6-000-evro-za-razvaljane-na-cherna-magija-173929", "text": "72-годишна жена от Харманли бе измамена с 6 000 евро, съобщават от полицията. Старицата имала неблагоразумието да пусне в дома си на улица „Ал. Стамболийски“ две жени. Жената стояла пред къщи, когато двете минувачки започнали да спорят оживено пред нея на тема черни магии. Наивната старица сама се включила в разговора. След като разбрала, че съдбата й изпраща добри магьосници, бабата ги помолила да проверят дали и в дома й няма черна магия. Двете заявили, че къщата й е прокълната и ако магията не бъде развалена скоро ще умре не само стопанката, но и всичките й близки.  Уверили жената, че ритуалът ще бъде напълно безплатен за нея, но трябвало да събере всички налични пари от къщата и да ги събере накуп. Това било много важно за заклинанието. Бабата им дала общо 6000 евро. Една от жените увила парите в парцал и казала на жената да ги сложи под възглавницата си. Да преспи една нощ и така проклятието щяло да изчезне. На сутринта женицата видяла, че под възглавницата й има пачка с нарязана хартия, а не банкноти. Обадила се в полицията, която разследва измамата. От МВР предупреждават възрастните хора да бъда изключително внимателни и да не допускат непознати в дома си.", "date": "2019.08.27", "title": "Ужилиха баба с 6 000 евро за разваляне на черна магия"}
{"url": "https://www.monitor.bg:443/bg/a/view/izdirvat-sobstvenika-na-varnicata-zaradi-udavenoto-dete-173925", "text": "Властите издирват собственика на бивша фабрика за вар край Горна Оряховица, след като дете се удави в басейн за преработка на химикали, пълен с дъждовна вода. Изоставеното предприятието се оказа разградено и съвсем достъпно, предаде NOVA. \"Установи се кой е собственикът на имота, земята и сградите. Това е фирма, закупила имота през 2014 г. през ноември със седалище и адрес в град Трън, а собственикът на фирмата е с адресна регистрация в град Перник\", каза Тодор Джуров, представител на Община Горна Оряховица. Той допълни, че с течение на времето ще бъдат дадени предписания на собствениците с цел да бъде обезопасен обектът. По думите му преди не е бил констатиран друг инцидент, но е имало предписания за обезопасяване на мястото. Освен това собственикът на фирмата не си е плащал данъците. \"Община Горна Оряховица е завела изпълнително дело, за да си възстанови средствата. Трудно се комуникира със собствениците, защото са си асменяли адресната регистрация\", каза още Джуров. Той обясни, че е имало случаи, в които са се разрушавали сгради и полицията е била сезирана. \"Възелът преди е извършвал дейности като гасена вар. Не мога да кажа обаче кога е работил последно\", заяви представителят на Община Горна Оряховица.", "date": "2019.08.27", "title": "Издирват собственика на варницата, заради удавеното дете"}
{"url": "https://www.monitor.bg:443/bg/a/view/ivan-kostov-kupil-503-7-dka-v-zlatna-dobrudja-sreshtu-1-1-mln-lv-173928", "text": "В края на 1997 година, броени месеци след като начело на Министерския съвет застава Иван Костов, а ръководената от него партия държи контрола и над останалите власти – законодателна и съдебна, както и президентската институция, държавата набързо продава една от “перлите” на Черно море – строения през 60-те и 70-те години на миналия век курорт “Албена”. Това показа проверка на \"Блиц\".  20 години по-късно Иван Костов се оказва крупен земевладелец, благодарение именно на “Албена” АД, а търгуваната на борсата публична компания с активи за над половин милиард лева се оказва в ръцете на икономически фигури, натрупали първите си милиони именно през Костовия управленски мандат. В последните две десетилетия “Албена” се оказва един от най-големите инвеститори в земи на територията на община Генерал Тошево. Няколко десетки са сделките, които показват засиления интерес на акционерното дружество да изкупува земеделски земи в региона. Като цяло “Албена” не продава, но винаги има изключение, особено, ако то е по отношение на Иван Костов и съпругата му Елена Костова. Така в рамките на две последователни години - 2016 и 2017, Костови придобиват общо 503,7 дка земеделски земи на обща стойност 1 114 677, 65 ст., показват данните в Службата по вписвания в Генерал Тошево. Закупените от Костови 503 декара попадат в землищата на съседните села Чернооково и Кардам, които от своя страна, заедно с още 16 села, влизат в рамките на газовото находище “Спасово”. През 2016 г. става ясно, че именно край селата Чернооково и Кардам, където Костови спешно са закупили земя за над 1,1 млн. лв., е било предвидено изграждането на две сондажни площадки за добив на газ. Но се появява един солиден проблем – човешкият фактор, в лицето на местните жители, мнозина от които дори и не подозират, че крупен земевладелец в тяхно село е станал идеологът на криминалната приватизация Иван Костов. Почти 97% от жителите на Генерал Тошево и селата, влизащи в общината, се обявиха категорично против проучванията и добива на природен газ. Това стана на проведения в края на 2017 г. референдум. По-късно и експертният съвет на Регионалната инспекция по околната среда и водите във Варна отхвърли с мнозинство от 34 гласа срещу 3 реализирането на проекта на “Русгеоком БГ” ЕАД за добив на газ в находище “Спасово”. Така Костови останаха без шанс да реализират спекулативна печалба. За това говорят данните в имотния регистър, според които земята на Елена и Иван Костови е отдадена под аренда на местния земеделски стопанин Ертол Тефиков за срок до 2025 година. Куриозното в случая е, че съпругата на фермера е сред противниците на добива на газ в Добруджа, а самият Ертол Тефиков е запален ловец, докато Костов още от премиерските години обичаше да парадира, че има вегетарианска душа. Превръщането на Костов в крупен земевладелец в “Златна Добруджа” обаче разкрива низ от скрити свързаности, които обясняват други публични инициативи. В началото на януари 2018 г. трима издатели - Иво Прокопиев, Огнян Донев и Сашо Дончев, седнаха на една маса, за да обявят, че са загрижени за бъдещето на медиите в България. И тримата отричат да използват медиите си за търговия с влияние и натиск върху държавни органи, макар реалността да е точно обратната. Както се оказва и сега – зад компанията “Русгеоком БГ” ЕАД, която засега не успява да получи “зелена” светлина за добив на газ в “Златна Добруджа” стои именно Сашо Дончев. (“Русгеоком БГ” ЕАД е собственост на “Ди Ди инвестмънт”. В края на 2017 г. в борда на директорите й са Сашо Дончев и двамата му синове.) Фирма, свързана с Огнян Донев пък има дял в собствеността на “Албена” АД. (Април 2016 г. “Телекомплект Инвест” АД, свързана с Донев, придобива 6,36% от “Албена Инвест Холдинг”, продавач е “Албена” АД.) Пенсионно дружество, което от години бива свързано с интересите на Иво Прокопиев, също е сред големите акционери в “Албена” АД. И това далеч не е всичко – председател на Борда на Съвета на директорите на “Албена” АД е Радосвет Радев, известен още като собственик на Дарик радио. Същото в последните две-три години усилено следи темата с добива на газ в района на Генерал Тошево. В опит да успокои населението, компанията “Русгеоком БГ” твърди, че ще прави проучване за добив на природен, а не на шистов газ. Но нека си припомним какво казва на 20 декември 2014 г. именно Иван Костов, при това пред Дарик радио на Радосвет Радев: “На пазара на течните горива и на природния газ настъпиха две технологични революции, които вече дават своя ефект. Едната е извличането на природен газ от шисти и втората е извличането на суров петрол от нефтоносни пясъци. България трябва да използва технологията за добиване на газ от шисти. Ще ни изпреварят и ще започнат да ни го продават този газ.” Две години по-късно – декември 2016 г., Елена и Иван Костови купуват първите си ниви край намиращите се едно до друго села Чернооково и Кардам. В редица цивилизовани държави публичните коментари и последвалите инвестиции, които оказва се далеч не са случайни, биха изисквали регистрирането на Костов като лобист. Но както е известно, у нас все още няма Закон за лобизма. Няма как да бъде търсена отговорност на Костов и за конфликт на интереси и политическа корупция. Най-малко заради изтеклата давност около приватизацията на курорта “Албена”. Но пък за пореден път онагледява скритите зависимости между представители на икономически кръгове и свързаните с тях политически лица, най-малкото, защото поне за трима от четиримата споменати бизнесмени е валиден фактът, че станалото нарицателно заради ширещата се корупция управление на Иван Костов е било златна мина за натрупването на значителни печалби.  44,4 дка – нива – с. Кардам, местност Хижата 283 дка – нива – с. Чернооково 50 дка – нива – с. Чернооково, местност Кованлъка Обща стойност - 830 383,40 лв.   101,3 дка – нива – с. Кардам, местност Хижата 25 дка – нива – с. Кардам, местност Хижата Обща стойност – 284 294, 25 лв. Общо закупените земи от Елена и Иван Костови от “Албена” АД възлизат на 503,7 дка, за които са платени 1 114 677, 65 лв.", "date": "2019.08.27", "title": "Иван Костов купил 503,7 дка в Златна Добруджа срещу 1,1 млн. лв."}
{"url": "https://www.monitor.bg:443/bg/a/view/otcepiha-avtogara-ug-zaradi-star-snarjad-173931", "text": "Районът на автогара „Юг” в столицата е отцепен, заради открит стар снаряд. Той бил открит от работник малко след 10 ч. сутринта в тревните площи на ул. „Самоков”, съобщи bTV.  Към момента се смята, че става въпрос за 70 мм снаряд. На място се намират служители на полицията, „Спешна помощ” и пожарната. Има затруднение за пътуващите, а служителите са изведени извън автогарата. Очаква се да пристигнат служители на сухопътните войски от „Горна баня”.", "date": "2019.08.27", "title": "Отцепиха \"Автогара Юг\", заради стар снаряд"}
{"url": "https://www.monitor.bg:443/bg/a/view/bylgarsko-nasledstvo-puska-marka-za-balchik-pri-petoto-si-izdanie-173964", "text": "Петия международен форум „Българско наследство“ ще валидира марка за Балчик по време на петото си издание, съобщи Маруса Костова, директор на фестивала. Форумът за българщина, история и култура е готов да посрещне многото гости на Белия град и балчиклии, които традиционно са отворени за събития от подобен характер. Изданието ще се проведе от 28 до 30 август 2019 г. Програмата тази година включва конференции посветени на Любен Каравелов и етнологията на българите, изложби, представяне на списание „Форум“ и други. Във фолклорния конкурс участват групи от България, Украйна, Молдова и Румъния.", "date": "2019.08.27", "title": "„Българско наследство“ пуска марка  за Балчик при петото си издание"}
{"url": "https://www.monitor.bg:443/bg/a/view/v-blagoevgrad-zapochna-vii-mejdunaroden-detski-futbolen-turnir-173927", "text": "С парад по една от централните улици на Благоевград  и концерт снощи беше открит VII Международен детски футболен турнир. Над 300 тинейджъри футболисти от 11 отбора се включиха в турнира за „Купите на община Благоевград”. Кметът на Благоевград д-р Атанас Камбитов поздрави футболистите с „Добре дошли!“. „Благодаря на всички, затова че заедно превърнахме турнира в традиционен! Благодаря на Българския футболен съюз, затова че още в началото ни подкрепиха и турнирът е в официалния календар на БФС. Благодаря на треньорите, най-вече на футболистите, през всичките тези години, Вие ни показвате един спектакъл на изключително високо ниво! Преди 7 години, Вие футболистите  бяхте деца, а сега сте готови за мъжките отбори. Нека на терена господар е феърплея“, каза в част от приветствието си кметът на Благоевград д-р Атанас Камбитов. Той покани на сцената Ива Уорън, представител на „Емирейтс  Уелт“ , основен рекламодател на ОФК „Пирин“: „Успех на всички! Нека най-добрият победи. Само „Пирин!“, каза  тя.    Млади футболисти от България, Хърватия, Сърбия и Кипър взеха участие в парада, който тръгна от  Съдебната палата, преминавайки по централните улици на Благоевград до  площад „Македония“. Шествието бе предвождано от мажоретен състав и Биг- бенд Благоевград.     В двубоите ще мерят сили отборите на Динамо Загреб“,  Хърватия, ПФК „ЦСКА“, България, ПФК „Левски“, България,  „Цървена звезда“, Сърбия, ФК „Войводина“, Сърбия, ПФК „Славия“, ОФК „Пирин“-Благоевград, България, ФК „Апоел“, Кипър, , ФК „Национал 2005”, България, ПФК „Септември – София“, България, ФК „Марек – Дупница“.    В турнира играят две възрастови групи – футболисти,  родени през 2004 г и през 2005 г. Срещите продължават до 31 август, когато на официална церемония ще бъдат връчени купите и медалите.    Тази година е учредена допълнителна награда, която е в памет на спортния журналист Валери Младенов.     Инициативата се провежда за седма поредна година, под егидата на кмета д-р Атанас Камбитов, и има за цел да даде поле за изява на млади спортисти.", "date": "2019.08.27", "title": "В Благоевград започна VII Международен детски футболен турнир"}
{"url": "https://www.monitor.bg:443/bg/a/view/samo-7-na-sto-gratischii-v-gradskija-transport-v-stolicata-173926", "text": "Увеличава се броят на хората, които използват абонаментни карти за пътуване в София, а 7% е броят на нередовните пътници. Това съобщиха от Център за градска мобилност. Данните показват, че въпреки увеличението цената за еднократно пътуване в столичния градски транспорт на 1,60 лв., гратисчиите намаляват. Гражданите използват все по-често абонаментни карти, които излизат с 50 стотинки по-евтино. Гратисчиите са максимум до 10% от хората, които ползват градски транспорт. Това число е на база оперативни данни от нашите контрольори, които са 240 на брой\", заяви директорът на ЦГМ Християн Петров. Петров обясни, че преди промяната на цената на еднократния билет са били продадени само 255 годишни абонаменти карти през 2015 година. Миналата година техният брой е бил над 30 хиляди. Предстои въвеждането на нова тикет система за таксуване. След като бъдат тествани функциите на системата във всеки един тип транспорт, ще се премине към цялостно внедряване във всички над 1300 надземни превозни средства и метрото, добави директорът на ЦГМ. В края на следващата година се очаква да влезе в употреба новата тикет система. Тя ще даде нови възможности за закупуване на билети и на абонаментни карти, включително чрез мобилния телефон.", "date": "2019.08.27", "title": "Само 7 на сто гратисчии в градския транспорт в столицата"}
{"url": "https://www.monitor.bg:443/bg/a/view/30-naj-dobri-razkaza-na-frank-o-konyr-173908", "text": "На 14 Франк О’Конър напуска училище, на 15 воюва срещу Короната – влиза в редиците на ИРА и подрива властта на Негово величество Джордж V. На 19 е хвърлен в затвора заради бунтовната си дейност и престоява там една година, а на 40 вече е признат писател. Работил е като учител по ирландски, библиотекар, преводач и директор на театър. В България Франк О’Конър (1903-1966) е познат най-вече на любителите на късия разказ от няколко антологии. За тях името му е като парола, таен код, който указва къде има литературно съкровище. Сега до него имат достъп всички – 30 от най-добрите разкази на О’Конър излизат в самостоятелен том от 640 страници със заглавие „Моят едипов комплекс и други истории”. Зад книгата стои издателство „Лист”, преводът е дело на Иглика Василева, а корицата – на Дамян Дамянов. Наричат писателя „ирландския Чехов” заради думите на нобеловия лауреат Уилям Бътлър Йейтс: „О’Конър прави за Ирландия това, което Чехов направи за Русия”. Писателят Ричард Елман го обявява за „Флобер сред блатата”, а през 2000 г. е учредена награда за къс разказ на негово име.", "date": "2019.08.27", "title": "30 най-добри разказа на Франк О’Конър"}
{"url": "https://www.monitor.bg:443/bg/a/view/osydiha-us-kompanija-zaradi-lekarstva-173921", "text": "Американски съд осъди вчера компанията „Джонсън енд Джонсън” да плати 572 милиона долара на щата Оклахома, предадоха световните агенции. Според съда компанията е допринесла за кризата с опиоидите, която доведе до смъртта от свръхдози на десетки хиляди хора. „Кризата с опиоидите опустоши щата Оклахома”, заяви съдията, постановил решението. Съдът мотивира решението си с аргумента, че компанията е разпространила на пазара болкоуспокояващи, които са въвеждали пациентите в заблуждение. По този начин съдът уважи иска, предявен срещу „Джонсън енд Джонсън” от прокуратурата на щата Оклахома. Компанията обяви, че ще обжалва съдебното решение. Кризата с опиоидите, която специалистите смятат за един от най-сериозните проблеми на американското здравеопазване, започва през 90-те години на миналия век. Медицинското издание СТАТ (STAT) прогнозира, че ако не бъдат взети спешни мерки, то от свръхдози опиоиди в Съединените щати през следващите десет години могат да умрат около 500 000 души.", "date": "2019.08.27", "title": "Осъдиха US компания заради лекарства"}
{"url": "https://www.monitor.bg:443/bg/a/view/i-d-poslanik-na-sa-sht-u-nas-djystin-fridman-f-16-sa-samoletite-ot-koito-bylgarija-se-nujdae-173898", "text": "„Покупката на F-16 е символ на доброто сътрудничество между България и САЩ. Това са военните самолети, от които България има нужда. Покупката на F-16 е доказателство за дългосрочното партньорство между България и НАТО и от друга страна - показател за доброто партньорство между България и НАТО“. Това заяви пред „Телеграф медиа“ вчера временно изпълняващият длъжността посланик на САЩ у нас Джъстин П. Фридман. Изтребителите F-16 имат пълни бойни способности. В България ще летят най-напредналите F-16, обясниха преди няколко седмици от компанията - производител „Локхийд Мартин“. Самолетите имат достатъчно въоръжение въздух- въздух и въздух -земя. Изтребителите притежават първа оперативна съвместимост със системите на НАТО. Според експертите от американската компания България е избрала високоспособен съвременен модел на F-16. Сделката за покупката на 8 американски изтребителя е на стойност 1,256 млрд. долара, с което България ще стане 30-ата държава в света, в която летят самолети F-16. По време на церемонията по откриването на новата производствена мощност в Костинброд премиерът Борисов каза, че F-16 Блок-70 са по-добри от гръцките F-16 Блок 50.", "date": "2019.08.27", "title": " И.д. посланик на САЩ у нас Джъстин Фридман: F-16 са самолетите, от които България се нуждае"}
{"url": "https://www.monitor.bg:443/bg/a/view/sydomijalna-i-izolacija-na-tavana-svaljat-smetkite-za-parno-173888", "text": "Със съдомиялна и изолация на тавана можем да свалим сметките си за парно. Това каза за „Монитор“ инж. Ренета Борисова, основател и съавтор на платформата за енергийно спестяване. „Често в домакинствата не се замислят какви електроуреди използват, а като ги купуват, гледат да са само хубави на външен вид. В крайна сметка подмяната на електроуредите с енергоефективни помага доста за намаляване на сметките. Например използването на съдомиялна вместо миенето на съдовете на ръка води до спестяването на топла вода, защото отколкото ако човек си мие съдовете на мивката“, обясни експертът. Борисова напомни, че изолацията на тавана на жилището също е важна, защото не позволява на топлината да остане вътре в обема на помещението и да се губи. Тя смята, че по подобен може да постъпи и когато нямаме възможност да изолираме външните стени. Според нея обаче основната мярка си остава изолацията и качествената дограма. По думите й, без тях жилището е все едно човек да излезе през зимата без палто навън. „Домовете ни са голи, когато са без топлоизолация. Важното е първо хората да започнат да мислят в тази посока как да ограничат загубите и топлината, за която плащат да остане там, а не да се губи“, каза още тя. На въпрос как трябва да постъпят домакинствата, използващи дърва за отопление през зимата, инж. Борисова посъветва в тези случаи да се използват енергоефективни уреди. „Има голямо значение, затова трябва да се търсят съвременни котлета и печки, които ги има на пазара. Трябва да се търсят такива с високо к.п.д. Решат ли да се спрат на пелети, а не на дърва, а не какви да е. Това важи и за отоплението на електроенергия и всички нагревателни уреди“, каза тя. Относно модата климатиците да стават алтернатива на централното парно, експертъта смята, че най-често те са като добавка към него. „Когато една сграда е топлофицирана в повечето жилища в нея температурата е минимум 12-15 градуса. Тогава помещенията могат да се дотоплят с климатици и това е подходящ вариант. Климатиците консумират 1 киловат електроенергия, а произвеждат 4-5 Квт - топлинна. Те са много по-ефективни от други типове отоплителни тела като електрическите печки, при които отдадената топлина е равна на консумираната мощност. „Дали от тази комбинация биха паднали сметките за тока и парното зависи от качеството на изолацията на апартамента, изложението му, броят на хората, а също и от режима на обитаване. Използването на климатиците за дотопляне на жилища, където са махнати радиаторите на общото парно, е поясни Борисова. За еднофамилна къща например, която се обитава по-рядко, където няма външен източник, какъвто има в топлофицираната сграда, климатиците трябва да бъдат настроени да поддържат някакво определено ниво, за да може след това бързо помещенията да бъдат затоплени до нужното равнище.", "date": "2019.08.27", "title": "Съдомиялна и изолация на тавана свалят сметките за парно"}
{"url": "https://www.monitor.bg:443/bg/a/view/vasil-grudev-prozrachnostta-e-osnovnoto-ni-oryjie-sreshtu-korupcijata-173909", "text": "Има опити за измами с изкуствено раздробяване на стопанства, казва в интервю пред \"Монитор\" изп. директор на ДФ „Земеделие“ - Основните предизвикателства пред институцията могат да бъдат разделени на два компонента. Единият, разбира се, е влизането в ритъм на работа на фонд „Земеделие”. Поставям го на първо място, защото установихме много забавяния в обработката на множество приеми, които стоят тук в последните година-година и половина. За тях бенефициентите ни чакат по-бърза обработка и съответно одобрение, където има условие за това. Вторият аспект на предизвикателствата е свързан прозрачността за да може нашата институция да стане по-отворена и по-разбираема не само за земеделските стопани, но и за обществеността. - На множество фактори. На първо място не може да не се спомене недостатъчно доброто планиране при отварянето на различните приеми в рамките на предходната година. Отварянето на мерките по едно и също време води до блокиране на администрацията. Не бих изключил и недобрата организация, чисто административна, на работата на служителите във връзка с обработката на документите по проектите. Наистина имаше редица новости - в предходните години се проведе кандидатстване през системата ИСУН, която промени и пътя за това, което обаче не оправдава натрупването на забавяния от 18 месеца, и то по едни от най-лесно достъпните мерки за управление, каквато е например тази за младите фермери. Затова се наложи да им дадем приоритет, за да се приключат договорите с тях. В момента с предимство разглеждаме проектите по подмярка 4.2 за преработвателните предприятия. - Хора има. Администрацията трябва да се справи с този обем работа. Не можем да раздуваме администрацията и по този начин да решаваме проблемите. Както казах, трябва да се работи по-ритмично и да има съобразяване с възможностите на хората. Редно е приемите да се отварят един по един - когато се затвори един, тогава да се отваря друг, а не да се отварят накуп. - Агенцията може да е по-открита чрез засилване на прозрачността и електронизация на процесите. Това обаче не може да стане с едно щракване на пръсти. Планирам реформа, която да доведе до прозрачност в работата на фонд „Земеделие”. Идеята е всеки един бенефициент да има свое собствено пространство, образно казано, стаичка, в електронната система на фонда. Там ще се съхраняват всички негови досиета и проекти, заедно с всички съпътстващи ги документи, както и информация за комуникацията му (телефонна и електронна) със служителите ни. Тя може да бъде по различни начини, но да е регламентирана. Публичните части от цялата тази информация ще са видими и за обществеността - да се знае кои проекти финансираме, кой е бенефициентът, какво се прави с нашите пари. Това ще е една допълнителна форма на контрол. - Кол центърът ще заработи не по-рано от 9 месеца. - На ниво хардуер, мисля, че имаме всичко необходимо. Разбира се, ще трябва да бъдат направени доработки на софтуера. Можем да се справим прекрасно с наличните ресурси във фонд „Земеделие”. - Говорим основно за тези, които са и по-малко, и те са недобросъвестните служители на фонда. Голяма част от въпросните „кърлежи” са извън разплащателната агенция. Това са посредниците между земеделските стопани и нашите служители. Към тях малко или много сме безсилни. Единственото оръжие срещу тях, както и срещу корупцията, е прозрачност в комуникацията, като по този начин от само себе си ще отпадне необходимостта от посредник между бенефициента и администрацията. За щастие сред хората във фонда „кърлежите” са малко. Сигурен съм, че съвестните ни служители, които са огромната част, също не гледат с добро око на демонстрацията на луксозен начин на живот на някои от техните колеги. Няма да допусна подобно поведение. - Няма да правя нищо извън рамките на добрите практики, които се прилагат от администрацията. Просто няма да проявя толерантност към подобна показност. - Няма такава тема. Тя не стои на дневен ред, най-малкото защото самата акредитация се дава от министъра на земеделието, а колегите от Европейската комисия следят обстойно нашата работа. В ежедневна комуникация сме с тях. - Със сигурност - да. Очакванията по новата Обща селскостопанска политика (ОСП) показват за България едно сравнително запазване на средствата по директните плащания на площ. Ще имаме намаление на парите от еврофондовете по Програмата за развитие на селските райони (ПРСР), включващи и публичните инвестиции в малките общини. Там очакваме намаление на финансовия пакет в рамките от 8% до 12%. - Това е въпрос на анализ, който се прави и в момента от колегите от земеделското министерство. Да не забравяме, че финансовата рамка на ОСП все още не ясна в детайли и не е одобрена. От къде ще бъде намаляването и дали то ще бъде компенсирано по някакъв начин, е въпрос на дебат през следващата година. - ЕК и в настоящия програмен период даде възможност на страните да сложат таван на плащанията. България беше една от шестте държави, която го въведе с цел приоритетно насочване на средствата към средните и малките земеделски производители. Поначало опитите за изкуствено роене на стопанствата не са спирали. Това е една от болните ни теми за контрол, не само за директните плащания, но и за инвестиционните мерки, защото и при тях имаме лимити на средствата. Констатираме немалко опити на собственици на големи стопанства изкуствено да ги раздробят с цел всяко едно ново стопанство да вземе максималния таван на подпомагане. Няма да крия - това разделяне е изключително трудно доказуемо. От една страна, не трябва да допускаме такъв тип поведение, а от друга - няма как да се спре естественото разделяне, както в случаите, когато стопанството се дели между наследници или например бащата го дели между синовете си. Съдебната практика също показва трудна доказуемост на изкуственото разделяне и това, което е обект на нормална икономическа логика. Имаме обаче разработени доста индикатори за съмнения при изкуствено създадени условия и когато имаме съвкупност на множество от тях, пристъпваме към задълбочено разглеждане на съответните казуси и евентуално отказване на финансиране на проекти. Темата е трудна и деликатна. Няма единен механизъм за решаването на проблема. - Много е трудно да кажем какви точно да бъдат тези промени. Едва ли законодателството може да бъде изчерпателно в тази насока. Подходът засега е доста субективен, когато трябва да се прецени дали едно разделяне на стопанство е резултат на нормалната стопанска воля на управителя му, или е резултат на опит за изкуствено създаване на условия за заобикаляне на нашите правила. Затова внимателно се разглеждат всички хипотези, свързани с подобен тип проекти. Скептичен съм относно изработването на толкова добра законова рамка, можеща да обхване целия жив живот в рамките на това, което можем да видим като опити за измама. - На Запад са го решили донякъде със структурата и културата на земеделските стопанства. Например в много от тези страни няма динамика в земеползването. Стопанисваните площи са едни и същи. Те много често са фамилни или корпоративни и не променят толкова често собствениците си и границите си. В България средно около 25% от земеделските площи всяка година сменят стопаните си. Динамиката в земеползването у нас поражда и този тип възможности за изкуствено роене на стопанствата. Васил Грудев е роден на 5 май 1980 г. в Пловдив Учи във френската гимназия в родния си град Завършва магистратура в университета Franche - Comte в Безансон, Франция От април 2006 г. Грудев започва работа в ДФ „Земеделие“ О 2011 до 2013 г. е зам. изпълнителен директор на фонда От септември до ноември 2013 г. е изпълнителен директор От 6 август до 7 ноември 2014 г. е служебен земеделски министър Във второто правителство на ГЕРБ е зам.- министър на земеделието и храните", "date": "2019.08.27", "title": "Васил Грудев: Прозрачността е основното ни оръжие срещу корупцията"}
{"url": "https://www.monitor.bg:443/bg/a/view/goreshto-vreme-do-36-gradusa-i-opasnost-ot-pojari-dnes-173922", "text": "Днес времето ще е слънчево и горещо. В следобедните часове ще има временни увеличения на облачността. Ще продължи да духа слаб до умерен източен вятър. Максималните температури ще са между 31° и 36°, в София - около 31°.Силни и трудни за овладяване горски и полски пожари са възможни в областите София, Плевен, Ловеч, Велико Търново, Благоевград и Пазарджик. Това показват данните на Националния институт по метеорология и хидрология, предаде БНТ. Над планините ще бъде слънчево, след обяд с купеста облачност, но само на отделни места ще превали краткотраен дъжд. Ще духа умерен вятър от изток-североизток. Максималната температура на височина 1200 метра ще е около 24°, на 2000 метра - около 17°. Над Черноморието ще бъде слънчево. Ще духа до умерен североизточен вятър. Максимални температури на въздуха: 28°-31°. Температурата на морската вода е 26-27°. Вълнението на морето ще бъде 2 - 3 бала. В същото време горещините създават и големи проблеми. Силни и трудни за овладяване горски и полски пожари са възможни в областите София, Плевен, Ловеч, Велико Търново, Благоевград и Пазарджик. Това показват данните на Националния институт по метеорология и хидрология, предаде БНТ. Локализиран е пожарът в Странджа край Малко Търново, при който бяха унищожени близо 500 декара сухи треви и широколистна гора. Пожарникари, гранични полицаи и лесничеи дежуряха цяла нощ, за да предотвратят ново разгоряване на огъня. Овладян е и пожарът, който гори от неделя в държаното ловно стопанство \"Михалково\". 2500 декара дъбови гори, храсти и треви изгоряха край харманлийските села Преславец и Поляново.", "date": "2019.08.27", "title": "Горещо време до 36 градуса и опасност от пожари днес"}
{"url": "https://www.monitor.bg:443/bg/a/view/lulin-bez-voda-cjal-den-zaradi-avarija-173920", "text": "Жителите на на по-голямата част от \"Люлин\" остават без вода, съобщи БНТ. Водоснабдяването към кварталите Люлин 1, 2, 3, 6, 7, 8, 9 и 10 ще бъде прекъснато между 9 и 21 часа заради авария на стратегически водопровод в столицата.  Аварийни и лабораторни екипи ще имат готовност за реакция при евентуални сигнали за влошено качество на водата, след възстановяване на водоподаването.", "date": "2019.08.27", "title": "\"Люлин\" без вода цял ден заради авария"}
{"url": "https://www.monitor.bg:443/bg/a/view/bolsonru-othvyrli-pomoshtta-na-liderite-na-g7-173919", "text": "Президентът на Бразилия Жаир Болсонару отхвърли жеста на лидерите от G7, които взеха решение да окажат финансова и логистична помощ на страната за справяне на пожарите в Амазония. Голямата седмица реши да отпусне 22 милиона долара за борба с бедствието. Болсонару заяви, че подобно предложение показва, че лидерите се отнасят с Бразилия \"като с колония или ничия земя\". Той ги обвини, че се намесват в суверенитета на страната. Припомняме, преди дни Болсонару отхвърли и предложената от Германия финансова помощ за защита на тропическите гори и биоразнообразието в Амазония.", "date": "2019.08.27", "title": "Болсонару отхвърли помощта на лидерите на Г7"}
{"url": "https://www.monitor.bg:443/bg/a/view/ogranichavat-dvijenieto-prez-topli-dol-v-posoka-varna-173917", "text": "Движението по магистрала \"Хемус\" в посока Варна ще бъде временно ограничено от 9,30 до 15,30 часа, информираха от АПИ. Трафикът през тунела \"Топли дол\" в посока Варна ще се осъществява в едната лента. Причината са ремонтни дейности на осветителните тела в съоръжението. Ще се ограничи активната лента, като движението ще се извършва в изпреварващата лента.", "date": "2019.08.27", "title": "Ограничават движението през \"Топли дол\" в посока Варна"}
{"url": "https://www.monitor.bg:443/bg/a/view/grisho-trygna-s-pobeda-na-us-open-173923", "text": "Григор Димитров се завърна на корта с победа. Най-добрият български тенисист се класира за втория кръг на US Open, след като се наложи над Андреас Сепи с 6:1, 6:7(2), 6:4, 6:3. Димитров можеше да приключи срещата и в три сета, но изпусна втората част след тайбрек, загубен след 2:7 точки. Срещу Сепи българинът реализира 12 аса, вкара 58% от първия си сервис, а двойните грешки бяха само 3. Във втория кръг Гришо ще срещне Борна Чорич, като мачът им в сряда вечерта. С победата си той подобри постижението си от миналата година, когато беше спрян на старта от шампиона от 2016 г. Стан Вавринка. Най-доброто класиране на българина в турнира е достигане до осминафиналите. \"Последните седмици бяха много добри, физически се подготвих много добре. Тренирахме в много тежки условия - на жега и влага. Сепи е труден съперник, никога не бях играл срещу него. Беше интересно, беше малко като ново преживяване. Добре се чувствам физически, което за мен е най-важното в момента\", сподели Димитров пред Sportal.bg. Григор коментира и следващия си съперник Борна Чорич, срещу когото също никога не е играл: \"Тренирали сме няколко пъти. Последните няколко години доста добре се развива. Гледал съм му мачове. Знам, че трябва да съм на 100 процента.\" Шампионът от миналата година и №1 в света Новак Джокович започна участието си в тазгодишното издание на US Open с категорична победа. Сърбинът се наложи с 6:4, 6:1, 6:4 над Роберто Карбайес Баена за 1 час и 52 минути игра на централния корт в Ню Йорк. Негов съперник във втори кръг ще бъде победителят от мача между Сам Куери и Хуан Игнасио Лондеро. Петкратният шампион от US Open Роджър Федерер пък тръгна с трудна победа срещу 190-тия в света квалификант Сумит Нагал. 22-годишният индиец успя да вземе сет на Федерер, но в крайна сметка швейцарецът се наложи след 4:6, 6:1, 6:2, 6:4 за 2 часа и 30 минути игра. Съперник на Федерер във втори кръг ще бъде босненецът Дамир Джумхур, който надигра френския квалификант Елио Бенчетри след 4:6, 6:2, 6:3, 6:0. Истинска наказателна акция пък направи Серена Уилямс в мача си от първия кръг срещу Мария Шарапова. Поставената под номер 8 шесткратна шампионка разгроми с 6:1, 6:1 старата си съперничка само за час игра. Уилямс има 19 поредни победи срещу Шарапова и общо 20 успеха в изиграни 22 двубоя помежду им. Във втория кръг Серена ще играе срещу Кейти Макнали. Участващата с \"уйалд кард\" представителка на САЩ победи лесно с 6:4, 6:1 швейцарката Тимеа Бачински. От поставените при жените отпаднаха №14 Ангелик Кербер (Гер) и №27 Каролин Гарсия (Фр), а при мъжете №11 Фабио Фонини (Ит), №19 Гуидо Пея (Арж) и №26 Тейлър Фриц (САЩ).", "date": "2019.08.27", "title": "Гришо тръгна с победа на US Open"}
{"url": "https://www.monitor.bg:443/bg/a/view/nap-otkri-nezakonni-400-bona-na-kostov-i-jena-mu-173924", "text": "Данъчните са открили 400 бона с недоказан произход на бившия премиер и тартор на Българското задкулисие Иван Костов и съпругата му Елена. Това обяви самия той в ефира на бТВ, където даде програмно интревю, за да се оплаче от разкритията на НАП. Според Костов парите били съвсем чисти, а сумата била толкова голяма защото \"средствата били добре управлявани от финансов инвестиционен фонд\". Костов явно е единственият вложител в КТБ, който може да се похвали с подобна доходност на авоарите си в източената от протежето му Цветан Василев банка. Този момент обаче тактично беше пропуснат, както от Костов така и от водещия. От интервюто обаче все пак става ясно, че Костов силно се страхува, че сега, както е по закон, данъчните му далавери ще бъдат предадени на прокуратурата за разследване. Очаквайте подробностти!", "date": "2019.08.27", "title": "НАП откри незаконни 400 бона на Костов и жена му"}
{"url": "https://www.monitor.bg:443/bg/a/view/g7-vse-pak-zavyrshi-s-deklaracija-173918", "text": "Лидерите на страните от G7 приеха заключителна декларация в края на срещата си, която се проведе във френския Биариц. В документа се казва, че при дискусиите е проявено стабилно единство между участниците и позитивен дух. Постигнати са споразумения по няколко ключови въпроса, въпреки първоначалните очаквания, че няма да има обща декларация на участниците в срещата и че тя ще се окаже провал. Лидерите заявяват стремежа си към открита и справедлива международна търговия и запазване на стабилността в световната икономика. Посочва се, че Световната търговска организация трябва по-ефективно да защитава интелектуалната собственост и по-бързо да намира решения на спорните въпроси между държавите. G7 ще настоява през 2020 г. да се постигне споразумение за търговските мита в рамките на Организацията за икономическо сътрудничество и развитие. По отношение на Иран са формулирани две цели: да не се допусне Техеран да създаде ядрено оръжие и да се укрепи мирът в региона. По отношение на конфликта в Източна Украйна лидерите на Франция и Германия се ангажират да организират през близките седмици среща на Нормандската четворка с участието на Украйна и Русия. Във връзка с напрежението в Хонконг лидерите на Голямата седморка потвърждават важността на китайско-британската декларация от 1984 г., като призовават участниците в акциите и администрацията на Хонконг да избягват проявите на насилие.", "date": "2019.08.27", "title": "Г7 все пак завърши с декларация"}
{"url": "https://www.monitor.bg:443/bg/a/view/vseki-deseti-e-skuter-jertva-na-krajba-173851", "text": "Поне 15 електрически скутера са изчезнали безследно заради кражба още в първите дни след пускането им по улиците на София. Това показа проверка на \"Монитор\", след като станахме част от екипа на зареждащите модерните средства за придвижване. В петък сутринта миналата седмица градът се събуди с 150 е-тротинетки, разположени по централни софийски улици. Столичани и техните гости харесаха скутерите, но За да използват приложението за наемане, потребителите трябва да го изтеглят, да намерят свободна тротинетка на картата и да я отключат чрез натискане на бутон и QR код. Когато карането завърши, потребителите трябва просто да следват инструкциите от приложението, за да прекратят карането и отговорно да паркират. Отключването на тротинетка струва 1,5 лв. и по 0,3 лв. за всяка минута каране. Същото важи и за желаещите да изкарват пари от возилата. През приложението те виждат къде са скутерите и ги В системата на предоставящия услугата за ден имаше десетки сигнали за скутери, които трябва да бъдат докарани обратно в базата за проверка. Едва 3 от 18 се оказаха реални: едни изобщо ги нямаше на указания адрес, а от други бяха останали едва малка част от тях. В близост до столичен мол екипът ни намери вместо скутер само части от GPS предавателя. Абсурдно звучи, но според системата една от тротинетките би трябвало да е в 6-то столично РПУ или в съседен имот, но при проверка на място, нямаше и следа от двуколесното. От компанията потвърдиха, че „много е възможно някой да ги е взел или скрил“. ако смятате да изкарвате пари от електрическите джаджи. Скутерът тежи над 15 кг заради стоманената рамка и не е толкова лесен за зареждане, колкото продаващите се в магазините компактни събратя. За да бъде дуракоустойчива, машината е подсилена, а батериите са по-мощни. „Джусърите“, както се наричат зареждащите е-скутерите, в момента получават по 4,20 лева, за да вземат от определено място тротинетката, заредят и отново оставят за ползване на следващия ден по улиците на София. Има голям наплив за зареждащи, защото е ново и модерно, коментира Иван (бел.р. името е променено), който всяка вечер зарежда машини в района на НДК. Екипът ни му стана колега за един ден. За една \"смяна\" от 5 часа с навъртени 70 км по улиците на София успяхме да спечелим 15 лева. Разходът за гориво (автомобилът е на алтернативно гориво) и ток ни излезе около 7 лева, тоест печалбата е 8 лева. Успяхме да заредим едно устройство и да върнем три в базата за ремонт. В покрайнините на столицата в хале 24 часа на ден които за първи ще влязат в движение, но и преглеждат влезлите в бокса за ремонт. В базата на компанията, докато чакаме за зарядни, се запознахме и с Иван, който има опит като \"джусър\" от чужбина, където си е докарвал допълнителни доходи. Наскоро се е върнал за постоянно в България, работи като учител и за да си помогне финансово, е решил да зарежда тротинетки. Убеден е, че заради това, че живее на пъпа на София, ще успява да си докарва лесно пари. Но ако не живеете в близост до местата, където се ползват най-често, трябва да имате удобен за целта автомобил, както и подходящо място за зареждане. Тепърва у нас подобни \"професии\" ще набират популярност, защото колкото и технологичен да става денят ни, все още е необходима човешка ръка, която на все по-ниска цена да му помага да остава модерен и привлекателен. В края на юли мъж от Нова Зеландия бе осъден за кражбата на 50 скутера за периода януари-май тази година. 37-годишният крадец бе обвинен за нелегално прибиране на возила на стойност 37 500 долара, като го грози затвор от 1 година. Голяма част от потребителите в мрежата коментират, че да откраднеш е лесно, тъй като ако падне батерията на возилото, то компанията няма как да го проследи. Само седмица след като бяха пуснати в Монреал, Канада, гражданите на града вече недоволстват от нововъведението. Голяма част от тротинетките се оставят на неправилните места а „шофьорите“ им карат без каски. Един скорошен пример за неправилно паркиране е зарязана на дъното на воден канал тротинетка.", "date": "2019.08.27", "title": "Всеки десети е-скутер жертва на кражба"}
