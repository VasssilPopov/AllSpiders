{"url": "http://www.monitor.bg/a/view/70771-13-%D0%91%D0%93-%D0%BF%D0%BB%D0%B0%D0%B6%D0%B0-%D1%80%D0%B0%D0%B7%D0%B2%D1%8F%D0%B2%D0%B0%D1%82-%D0%A1%D0%B8%D0%BD-%D1%84%D0%BB%D0%B0%D0%B3/", "text": "Концесионери броят само по €450, за да получат световен сертификат\n                    \n13 български плажа са отличени със световния сертификат „Син флаг“ за тази година. Ивиците, които са част от световната ранглиста, се увеличават спрямо 2017 г., когато тяхната бройка беше 11. Високото отличие, което оценява плажовете за качеството на морската вода, екологичност, безопасност, услугите и удобствата, които предоставят, са получили плажовете „Оазис“, „Дюни“, „Созопол-Харманите”, „Поморие-Изток”, „Несебър-юг“,„Слънчев бряг-юг“, „Слънчев бряг-север“, „Свети Влас-нов плаж“, „Свети Влас-Изток“, „Елените“, „Слънчев ден“, „Албена“, „Бялата лагуна“. Яхтеното пристанище „Марина Диневи“ също ще получи документ за качество. Това съобщи за „Монитор“ Станимир Георгиев, председател на УС на българското движение „Син флаг”.\n\nНовите ивици по Черноморието ни със световния сертификат са „Несебър-юг“ и „Елените“. Към списъка през 2018 година се присъедини и „Слънчев бряг-север“, който миналата година не се е сдобил с флаг поради концесионни неуредици. „Тази година обаче има нов концесионер, който кандидатства по съответния ред и имаме резултат от международното жури, че е отличен за тази година“, коментира Георгиев. Единственият плаж, който миналата година е бил в списъка на отличниците, но това лято няма да окачи синьо флагче, е „Свети Влас-централен“, отново поради проблеми с концесията.\n\nТази година плаж „Албена“ получава значката за 20-и юбилеен път. Истинският първенец обаче е ивицата в Слънчев бряг, който е първият отличен плаж у нас през 1995 г. „Слънчев ден“ и „Дюни“ пък вече 22 години развяват синия флаг над крайбрежието си.\n\nСтанимир Георгиев разясни, че кандидатстването за документа е доброволно, като всички, които са кандидатствали, са получили сертификат за качество. Таксата за участие е 450 евро, като през тази годината сумата е увеличена с 30 евро. Причината е, че според международната организация „Син флаг“ нашата страна попада в по-горен икономически раздел, което налага и по-високи такси за разглеждане на документите.\n\n \n\n\n\n\n \n                    ", "date": "2018.04.20", "title": "13 БГ плажа развяват „Син флаг“"}
{"url": "http://www.monitor.bg/a/view/69802-%D0%9A%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%94%D0%BE%D0%B1%D1%80%D0%BE%D0%B2%D0%BE%D0%BB%D0%BD%D0%B0%D1%82%D0%B0-%D1%81%D0%BB%D1%83%D0%B6%D0%B1%D0%B0-%D1%89%D0%B5-%D1%80%D0%B5%D1%88%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D1%81-%D0%BD%D0%B5%D0%B4%D0%BE%D0%BA%D0%BE%D0%BC%D0%BF%D0%BB%D0%B5%D0%BA%D1%82%D0%B0/", "text": "\n                    \nДоброволната военна служба ще реши проблема с недокомплекта на армията. Това заяви военният министър Красимир Каракачанов по време на парламентарния контрол.\n\nПо думите му недокомплекта във въоръжените сили е близо 5600 души, като това включва и офицерския и сержантския състав.\n\nТой изтъкна, че подобен проблем имат и по-богати държави, каквато е Германия например, където имат много по-добри заплати и социални придобивки. Министърът изтъкна, че държави като Гърция, Турия и Дания въобще не са махали наборната служба, а други като скандинавските дори ще я връщат обратно.\n\n„Ние този дебат дали да върнем наборната военна служба го водихме в миналия парламент. Не се прие.... \", каза той и уточни, че в момента настроенията в обществото са такива, че можем да говорим само за въвеждане на доброволна военна служба.\n\n„Защитата на отечеството е дълг на всеки български гражданин“, обясни Каракачанов.\n                    ", "date": "2018.04.20", "title": "Каракачанов: Доброволната служба ще реши проблема с недокомплекта"}
{"url": "http://www.monitor.bg/a/view/69578-%D0%A0%D1%8A%D0%B6%D0%B4%D0%B8%D0%B2%D0%B0-%D0%BE%D1%81%D0%B0-%D0%BD%D0%B0%D0%BF%D0%B0%D0%B4%D0%BD%D0%B0-%D0%BD%D0%B0%D0%B4-8%C2%A0400-%D0%B4%D0%B5%D0%BA%D0%B0%D1%80%D0%B0-%D0%B1%D0%BE%D1%80%D0%BE%D0%B2%D0%B0-%D0%B3%D0%BE%D1%80%D0%B0-%D0%B2-%D0%AE%D0%B3%D0%BE%D0%B7%D0%B0%D0%BF%D0%B0%D0%B4%D0%B0/", "text": "\n                    Над 8400 декара борови гори на територията на държавните горски стопанства в Дупница, Радомир и Рилски манастир са силно нападнати от гъсениците на ръждивата борова листна оса. Основната част от засегнатите насаждения на площ от 7000 декара са в землищата на селата Владимир, Долна Диканя, Старо село, Друган, Стефаново, Червена могила, Студена, Боснек и местности около град Радомир. Около 800 декара са в землищата на селата Пороминово, Кочериново, Бараково, Мурсалево, Бураново и Боровец. Останалите близо 600 декара са в района на град Дупница, Бобошево и селата Джерман, Крайни дол, Усойка, Циклово, Доброво, Сопово и Скрино.\n\nЗа да не се допусне масово обезлистване на дърветата, ЮЗДП организира въздушно пръскане с вертолет. Авиоборбата е разрешена от ОДБХ в Кюстендил и Перник и ще се извърши в периода 24-27 април при подходящи метеорологични условия.\n\n„ЮЗДП предприе действия за своевременно информиране на всички регистрирани пчелари да не пускат пчелите на паша в дните, в които ще се извърши въздушното пръскане. За предстоящите лесозащитни дейности са уведомени заинтересованите кметства и държавни институции“, коментираха от структурата.\n\nЕжегодният мониторинг в горите и анализите на Лесозащитна станция - София потвърдиха необходимостта от провеждане на авиоборбата. Целта е да не се допусне масово обезлистване на боровете.\n                    ", "date": "2018.04.20", "title": "Ръждива оса нападна над 8 400 декара борова гора в Югозапада"}
{"url": "http://www.monitor.bg/a/view/21861-%D0%91%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B8%D1%81%D0%BA%D0%B0-wifi-%D0%B2%D1%8A%D0%B2-%D0%B2%D1%81%D0%B8%D1%87%D0%BA%D0%B8-%D1%88%D0%BA%D0%BE%D0%BB%D0%B0-%D0%B4%D0%B5%D1%86%D0%B0%D1%82%D0%B0-%D0%B4%D0%B0-%D1%85%D0%BE%D0%B4%D1%8F%D1%82-%D1%81-%D1%82%D0%B0%D0%B1%D0%BB%D0%B5%D1%82%D0%B8/", "text": "\n                    \n\nПремиерът Бойко Борисов е поискал wi-fi да има във всички школа в страната. Това става ясно от стенограмата от заседанието на кабинета тази сряда.\n\n\n\nБорисов поръчал на образователния министър Красимир Вълчев да седне заедно с финансовия министър Владислав Горанов за да сметнат какви пари са нужни. По думите му в момента около 40-50 на сто от училищата имали безжичен интернет. „С родителските настоятелства и съответно директорите на училища да проверят колко деца, защото много имат айпади, имат телефони, имат възможности, колко нямат и ако трябва, съответно, да се заприходят такива електронни устройства към училищата, за да може всяко едно дете, на практика, като има мрежата, може да не ходи с раница на училище, може да си ходи само с таблета“, развил идеята Борисов. По думите му това била една изключителна инвестиция в здравето и в образованието на децата.\n\nНа свой ред Вълчев обяснил пред колегите си, че в момента 46 % от училищата имат wi-fi, който покривал около 80 на сто от класните стаи.. По думите му около 1300 са школата, които въобще нямали или бил с поне частично покритие. Сметките пък показали, че това ще струва около 10-11 млн. лева, което дори било в рамките на бюджета и в една година може да се направи подобна инвестиция. Отделно около 2,5 млн. лева излиза поддръжката на т.нар. електронни дневници, което също щяло да бъде факт до една година. Вълчев дори обяснява, че се разширява и възможността за фронтално обучение , т.е прожектор, проектор и дъска. Ще се разширят броя на класните стаи с такива, като в момента 13 000 са класните стаи с възможност за такова фронтално учене.\n\n„Добре. До другата сряда това да може да го представим на колегите“, казал Борисов. Вицепремиерът Валери Симеонов пък се заинтересувал какво ще стане ако интернетът спре, Вълчев го успокоил, че повече училища имат и кабелен. Борисов пък припомня, че учениците все пак имат и учебници на хартия.\n\n \n\n\n\n \n                    ", "date": "2018.04.20", "title": "Борисов поиска wi-fi и таблети за децата във всички школа"}
{"url": "http://www.monitor.bg/a/view/75160-%D0%A3%D1%87%D0%B5%D0%BD%D0%B8%D1%86%D0%B8-%D1%81%D1%82%D0%B0%D0%BD%D0%B0%D1%85%D0%B0-%D0%B2%D0%BE%D0%B9%D0%BD%D0%B8%D1%86%D0%B8-%D0%B7%D0%B0-%D0%B5%D0%B4%D0%B8%D0%BD-%D0%B4%D0%B5%D0%BD/", "text": "\n                    \n\nУченици станаха професионални рейнджри в Деня на отворените врати в Националния военен университет във Велико Търново. На стрелковия учебен полигон край село Беляковец, те наблюдаваха на живо демонстрации на: дистанционно взривяване, огнемятане с леки пехотни огнехвъргачки, стрелба с леко стрелково оръжие и танк „Т-72” и „БМП-23”.\n\nПред средношколците курсантите от НВУ показаха още скатаване на парашут, маскировка и оборудване на място за снайперист. Освен това желаещите можеха да се включат и в част от демонстрациите, като хванат в ръка и позират за селфи с истински автомат „Калашников”, или застанали в героична поза до оръдието на танка. Демонстрациите и бойната техника, разбира се, предизвикаха най-голяма уефория сред момчетата. Някои от тях признаха, че не биха служили две години в казарма, защото не обичали да лягат и да стават рано и да си оправят леглата под конец. Но пък с удоволствие били готови да изкарат един курс по военна подготовка за да се научат да стрелят, да хвърлят гранати и да карат бронирани верижни машини. С уговорката обаче, след дневното обучение, вечер да можели да ходят на дискотека.\n\n   Запознатите с последната дума на IT технологиите младежи, живо се интересуваха как танкът може да се прицелва на такава голяма далечина и да поразява точно целта без компютър, който да изчисли траекторията на изстрела. Имаше и такива, които искаха да се повозят в танка и бяха много разочаровани, когато им беше обяснено, че това не може да стане, защото е забранено от военните закони и правилници. Други пък, питаха как могат да се запишат за професионални рейнджъри и да участват в мисии в чужбина.\n\nИ докато момчетата се прехласваха по пистолетите, танковете и БМП-тата, момичетата предпочетоха да се навъртат около батковците в униформи, които показваха как се извършва маскировка преди разузнаване или нападение. Най-големите ентусиастки дори жертваха грима си и се оставиха лицата им да бъдат начернени със специалната вакса, с която се маскират разузнавачите, за да не се виждат лицата им в тъмното. А след края на посещението на полигона, доста от крехките тийнейджърки се зарекоха, че ще дойдат да учат в Националния военен университет и ще станат част от Българската армия.\n\n\nОсвен демонстрациите, в Деня на отворените врати в НВУ „Васил Левски” бе предвидено да бъдат направени още статични покази на бронетанкова техника – танк „Т-72”, бойна машина на пехотата „БМП-23”, бойна машина „МТЛБ”, командно-щабна машина „Р-145 БМ „Чайка”; инженерна техника – автокран „КС 2572А”, полева земекопна машина „ПЗМ 2”, ескаватор „ЕОВ-4421”. Беше предвидено да бъдат представени още химическа дозорна машина „Маяк”, автомобил „АРС-14”, дегазационно-душов автомобил, термо-димов автомобил, така също и полева автокухня. Курсатните от Военния университет и техните командири ще покажат още и въоръжението и екипировката в Българската армия: стари образци оръжие, леко стрелково оръжие – автомат и картечница „Калашников”, пистолет „Макаров”, снайперова пушка, ръчна потивотанкова гранатохвъргачка, противотанкова гранатохвъргачка ”СПГ-9” и „Стрела” 2М, зенитна установка „ЗУ-23”, технически средства за ядрена химическа и биологическа защита, лека пехотна огнехвъргачка „ЛПО-50”, средства на инженерно осигуряване. За желаещите да посетят Деня на отворените врати, влизането ще бъде от КПП изток. В района ще има регулировици, които ще насочват гражданите как да стигнат до стрелковия полигон. На самия полигон пък, офицери от университета ще разказват на посетителите за практическите демонстрации и ще ги придружават при обиколката и запознаването с изложената бойна и поддържаща техника.\n\n\nОт Националния военен университет съобщиха още, че от една седмица върви и курсът за подготовка на цивилни граждани – мъже и жени, неотбили задължителна военна служба, които обаче искат да се запознаят с предизвикателствата и трудностите на професионалната военна подготовка. Този курс се организира за първа година, след като преди това в продължение на няколко години Министерството на отбраната организира курсове за студенти, желаещи да изкарат няколко седмици като редови войници в Националния военен университет във Велико Търново и филиалите му\n\n\n\n \n                    ", "date": "2018.04.20", "title": "Ученици станаха войници за един ден"}
{"url": "http://www.monitor.bg/a/view/47879-%D0%9D%D0%BE%D0%B2%D0%B0-%D1%81%D0%BB%D0%BE%D0%B2%D0%B5%D1%81%D0%BD%D0%B0%D1%82%D0%B0-%D0%BF%D1%80%D0%B5%D1%81%D1%82%D1%80%D0%B5%D0%BB%D0%BA%D0%B0-%D0%BC%D0%B5%D0%B6%D0%B4%D1%83-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%B8-%D0%A0%D0%B0%D0%B4%D0%B5%D0%B2/", "text": "\n                    \nСкандалът между президента Румен Радев и шефа на ПГ на ГЕРБ Цветан Цветанов влезе в нова фаза.\n\nЗадочният спор между двамата започна след заседанието на КСНС в четвъртък. Тогава той обвини Радев, че предлага декларация на КСН , с която се опитва да прокарва политика срещу членството ни в ЕС и НАТО. Малко по-късно от \"Дондуков 2\" разпространиха текста на становище и обвиниха Цветанов в манипулация.\n\nВ петък обаче престрелките продължиха. За всички е ясно, че президентът Румен Радев гледа на Изток, обяви Цветанов пред bTV и изрази съмнения, че той служи на чужди интереси. Малко по-късно в НС Цветанов заяви, че евроатлантическите партньори, в лицето на НАТО и ЕС намалили доверието си към нас след избора на Радев за президент. По думите му предложената от Радев декларация не кореспондирала с позицията на ЕС и НАТО за Сирия, а повтаряла становището на Русия. „Обществото се въвежда в заблуждение, че едва ли не САЩ, Великобритания и Франция са направили тази атака само и единствено, за да атакуват обекти и да ескалират напрежението на място“, посочи той. Цветанов намекна , че Радев е виновен за провала на проекта за нов изтребител. Той обвини президента в непрозрачно финансиране на предизборната му кампания и призова да се направи проверка. „Някой отвори ли тъмнината в изградената мрежа за финансиране на президентската кампания на Радев“, попита Цветанов.\n\nРадев отхвърли обвиненията и обясни, че неговата кампания отдавна е осветлена. „Ако някой трябва да се притеснява от миналото, това е най-вече г-н Цветанов”, каза той в Монтана. По повод обвинението, че иска да извади България от ЕС и НАТО, Радев коментира: „Неслучайно настоявам за по-добро образование. Явно г-н Цветанов по-трудно осмисля това, което чете“. Държавният глава заяви още, че не търси конфликти, а сътрудничество. По думите му най-сетне трябва да започне реално да се работи за въоръжените ни сили. Той обясни, че в националния план се предвиждат разходи за отбрана до 2 % от БВП, а в средносроната бюджетна прогноза за 2019 г. имало 130 млн. лева по-малко.\n\nВ спора се намеси и БСП, от където заявиха, че атаката срещу Радев е поредното упражняване в политическо интригантство и посъветваха Цветанов да внимава с речника си, тъй като не веднъж отправял непремерени обвинения за държавна измяна.\n\nЛидерът на ДПС Мустафа Кардайъ пък обясни, че ГЕРБ са евроатлантици, а имат за партньори евроскептици. Длъжни са да отговорят как влияе тази коалиция на евроатлантическата ориентация, каза той, визирайки посещението на Волен Сидеров в Крим.\n \n\n\n \n                    ", "date": "2018.04.20", "title": "Нова словесната престрелка между Цветанов и Радев"}
{"url": "http://www.monitor.bg/a/view/44858-94-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-328-%D0%BD%D0%B5%D0%B4%D0%B5%D0%BB%D0%BD%D0%B8-%D1%83%D1%87%D0%B8%D0%BB%D0%B8%D1%89%D0%B0/", "text": "\n                    \n\nС близо 9,4 млн. лв. са финансирани 328 български неделни училища за организирането на своите дейности за учебна 2017-2018 година. Това обясни зам.-министърът на образованието и наука Деница Сачева по време на изслушване от депутатите от ресорната комисия в НС за актуалното състояние и дейността на българските неделни училища.\n\n1,404 млн. лв. от тези пари са разпределени по национална програма „Роден език и култура зад граница“. С нея се финансират различни извънкласни дейности, които са свързани със съхраняване на българската идентичност, традиции и обичаи. За финансовото подпомагане на неделните училища са заделени и 7,979 лв., регламентирани по постановление 334 на МС. Тези средства служат за заплати за учителите, част от разходи за транспорт на преподавателите, закупуването на учебници и учебни помагала. Те се разпределят спрямо финансовите параметри, броя на деца, какво се преподава. От 2009-2010 година досега по тази програма от МОН са осигурили 51,174 млн. лв.\n\nНай-много български неделни училища се намират в Европа - 265. В Северна Америка има 50 образователни институции за българчетата в чужбина, докато в Южна има само едно школо. В останалите части на света има съответно 3 в Африка, 5 в Азия, както и 3 в Австралия и Океания.\n\n \n\n\n \n\n\n \n                    ", "date": "2018.04.20", "title": "9,4 млн. лв. за 328 неделни училища"}
{"url": "http://www.monitor.bg/a/view/30496-%D0%94%D0%BE%D0%B3%D0%BE%D0%B2%D0%BE%D1%80-%D1%81%D1%8A%D1%81-%D0%A1%D0%9E%D0%A2-%D1%89%D0%B5-%D1%81%D0%B5-%D0%B7%D0%B0%D0%B2%D0%B5%D1%80%D1%8F%D0%B2%D0%B0-%D0%BE%D1%82-%D0%BD%D0%BE%D1%82%D0%B0%D1%80%D0%B8%D1%83%D1%81/", "text": " Датчиците ще се съгласуват в РПУ-тата\n                    \nВсеки нов договор за охрана със СОТ трябва да бъде заверен пред нотариус заедно с клиента. Това е записано в една от наредбите, които уреждат изискванията спрямо охранителите след влизането в сила нов Закон за частната охранителна дейност. В тарифата към закона, която в момента е на обществено обсъждане, е посочено, че всеки СОТ в обект трябва да се съгласува в районното полицейско управление, за което трябва да се заплати такса. При до 60 датчика в обекта цената е 268 лева, като при неодобрение на обекта, което е в правото на органите на реда, фирмите трябва да платят 50 на сто от таксата. От фирмите коментират, че сумата ще се отрази на таксите на клиентите.\n\nЧастните охранители се оплакват, че новият закон и подзаконовите нормативни актове нарушават конституцията и държавата пряко се намесва в стопанска дейност. На униформените полицаи е възложено да правят оценка на съответствието на фирмите дали отговарят на изискванията на новия закон. Отделно от фирмите се оплакват, че административната тежест се увеличава, а не обратното, което се наблюдава в други браншове. На всеки три месеца фирмите ще трябва да подават нотариално заверена декларация пред вътрешното министерство, че спазват закона. „Всяка една от фирмите си имаме политики и цели, използваме различна техника. За да изпълним закона, ще трябва да назначим минимум двама човека, които да следят и изпълняват документооборота“, заяви пред „Монитор“ Татяна Иванова, изп. директор на Индустриален клъстер „Сигурност“. С новия закон всеки един младши инспектор ще може да пише административни наказания и дори да отнема лиценз за охранителна дейност.\n\nСъщо така по закон се забранява сдружение на фирмите за охрана за изпълнение на услуга. Така фирмите няма да наемат подизпълнители на големи обществени поръчки на институциите или частни фирми, когато става дума на услуги на територията на цялата страна или област. Според охранителите това е контрапункт на обещанията на правителството, че ще стимулира малкия и среден бизнес, както и европейските нормативи. От април би трябвало обектите да са без охрана, защото служителите трябва да имат задължително професионална квалификация.\n\nЧастните пазители трябва да имат 960 часа обучение, което продължава 6 месеца и струва 1000 лева. В закона не е дадена възможност служителите да работят и учат едновременно, оплакват се още фирмите. „Отделно ни се забранява да преместим даден служител да работи на друго място или да му възложим различни задачи“, казва още Иванова. От фирмите отчитат реакцията на главния прокурор Сотир Цацаров и президента Румен Радев да дадат закона на Конституционния съд като навременна. В мотивите си и двамата посочиха, че с въвеждане на частна дейност за охрана на урбанизирани територии се нарушава конституционно предвиденото задължение на правителството да осигурява обществения ред.\n\n\n \n                    ", "date": "2018.04.20", "title": "Договор със СОТ ще  се заверява от нотариус"}
{"url": "http://www.monitor.bg/a/view/39183-%D0%92%D1%81%D1%8F%D0%BA%D0%B0-%D0%B2%D1%82%D0%BE%D1%80%D0%B0-%D0%B4%D0%B0%D0%BD%D1%8A%D1%87%D0%BD%D0%B0-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F-%D0%BF%D0%BE%D0%B4%D0%B0%D0%B4%D0%B5%D0%BD%D0%B0-%D0%BF%D1%80%D0%B5%D0%B7-%D0%BD%D0%B5%D1%82%D0%B0/", "text": "\n                    Почти всяка втора декларация за облагане на доходите на физическите лица е подадена по електронен път с ПИК или електронен подпис, сочи статистиката на НАП. Общо приетите декларации до този момент в страната са 320 000, съобщиха от приходното ведомство.\n\nСрокът за подаване на декларациите за облагане на доходите изтича на 30  април 2018 г. До тогава трябва да се преведе и декларираният данък за довнасяне по годишните формуляри, напомнят още от НАП.\n\nНай-лесният и бърз начин за подаване на декларацията е по Интернет с ПИК. Персоналният код може да се получи безплатно от всеки офис на НАП. Декларациите могат да се изпратят още чрез интернет, подписани с електронен подпис, както и да се подадат по пощата, с обратна разписка, на място в някои пощенски станции, както и в офисите за обслужване на клиенти на Агенцията.\n\nОт приходната агенция обръщат внимание, че физическите лица могат много лесно да попълнят своята декларация, като използват една от най-новите й е-услуги. Гражданите, които притежават ПИК или електронен подпис, могат да проверят в сайта на НАП дали за тях има подадени и какви данни от предприятия и от самоосигуряващи се лица за изплащани доходи, различни от тези по трудов договор, като например от хонорари. Е-услугата „Справка за изплатени доходи (различни от трудови) на физически лица“ е достъпна чрез Портала на НАП за електронни услуги - https://inetdec.nra.bg/. Е-услугата предоставя информация също за вида и размера на изплатения доход, както и за удържания данък.\n\nИнформация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП www.nap.bg.\n                    ", "date": "2018.04.20", "title": "Всяка втора данъчна декларация подадена през нета"}
{"url": "http://www.monitor.bg/a/view/88302-%D0%9E%D0%B1%D0%B2%D0%B8%D0%BD%D1%8F%D0%B5%D0%BC-%D0%B7%D0%B0-%D0%B1%D0%BB%D1%83%D0%B4%D1%81%D1%82%D0%B2%D0%BE-%D0%BF%D1%83%D1%81%D0%BD%D0%B0%D1%82-%D1%81%D1%80%D0%B5%D1%89%D1%83-%D0%BF%D0%BE%D0%B4%D0%BF%D0%B8%D1%81%D0%BA%D0%B0/", "text": "Задържаният по обвинение за блудство с две малолетни момичета Марин Рангелов-Мъзи от ромския квартал „Изток“ в Пазарджик бе пуснат от ареста срещу „ подписка“. Най-леката мярка за неотклонение бе приложена спрямо 64-годишния мъж, след като магистратите прецениха, че няма опасност да се укрие или да извърши друго престъпление. Двете деца-на 8 и 11 години бяха разпитани пред съдия в т.нар.“синя стая“, а на разговора са присъствали и психолог и родителите на момиченцата. Инцидентът с децата е станал миналия четвъртък, когато, според техните разкази, били отведени в мазето на жилищен блок на ул.“Спартак“ в квартала, но едно от момичетата се развикало и възрастният мъж успял да избяга през отвор в стената на сградата. По неофициална информация Рангелов се укривал в Кричим, но ден по-късно сам се предал в пазарджишката полиция, след като разбрал, че го търсят. После беше освободен в събота, а два дни по-късно отново задържан заради създалото се напрежение в квартала от родители на деца. От местната полиция тогава съобщиха ,че Марин Рангелов имал сериозен здравословен проблем-страдал от онкологично заболяване. Прокуратурата обаче прецени, че трябва да бъде задържан за 72 часа, след като разпитите на децата им дали основание за неговата вина. ", "date": "2018.04.20", "title": "Обвиняем за блудство пуснат срещу „ подписка“"}
{"url": "http://www.monitor.bg/a/view/2897-%D0%98%D0%BC%D0%B0-%D0%B1%D0%BE%D0%BB%D0%BD%D0%B8%D1%86%D0%B8-%D0%BA%D1%8A%D0%B4%D0%B5%D1%82%D0%BE-%D0%BF%D0%B5%D1%80%D1%81%D0%BE%D0%BD%D0%B0%D0%BB%D1%8A%D1%82-%D0%B5-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%BF%D0%B0%D1%86%D0%B8%D0%B5%D0%BD%D1%82%D0%B8%D1%82%D0%B5/", "text": "Не е хората да доплащат за скъпите импланти   *Фирмите имат ресурс да направят отстъпки в цените, но на по-евтините\n                    \n\n\n \n\n\n\n \n                    ", "date": "2018.04.20", "title": "Има болници, където персоналът е повече от пациентите"}
{"url": "http://www.monitor.bg/a/view/22666-%D0%9C%D0%B5%D1%80%D0%BA%D0%B5%D0%BB-%D0%95%D0%A1-%D0%B8%D0%BC%D0%B0-%D0%BD%D1%83%D0%B6%D0%B4%D0%B0-%D0%BE%D1%82-%D0%BE%D0%B1%D1%89%D0%B0-%D0%B2%D1%8A%D0%BD%D1%88%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0/", "text": "\n                    Страните от Европейския съюз се нуждаят от единен подход при осъществяване на външната политика. Берлин и Париж отделят голямо внимание на този въпрос. Това заяви германският канцлер Ангела Меркел на съвместна пресконференция с френския президент Еманюел Макрон. „Нуждаем се от обща външна политика“, каза ръководителят на федералното правителство. „Франция и Германия ще обсъдят, какво можем да направим в името на решаването на конфликта в Сирия, а също така по въпроса с Украйна“, добави тя. Освен това страните от ЕС трябва да края на юни да постигнат напредък по въпроса, свързан с миграцията. Меркел призна, че в ЕС съществуват „различни гледни точки“ по редица въпроси, именно затова страните от Съюза трябва да съхранят „готовността към компромис“. За Германия трансатлантическото сътрудничество остава важно, въпреки редица разногласия между САЩ и Европейския съюз, каза федералният канцлер. „От моя гледна точка е важно да дадем да се разбере, че трансатлантическото партньорство е важно за нас“, каза тя. „Имаме разногласия, ще ги обсъждаме“, добави Меркел. Тя ще се срещне с американския президент Доналд Тръмп във Вашингтон 27 април.\n\n \n                    ", "date": "2018.04.20", "title": "Меркел: ЕС има нужда от обща външна политика"}
{"url": "http://www.monitor.bg/a/view/32619-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-20-%D0%B0%D0%BF%D1%80%D0%B8%D0%BB-%D0%BF%D0%B5%D1%82%D1%8A%D0%BA/", "text": "\n                    \n\n\nСлънцето напуска вашия знак. Вече излизате от сатурнова дупка. Нещо стопирано в миналото започва постепенно да се реализира. До обед ще придвижите поне една важна работа и делови проект. Следобед кръстосвате шпагите на личния интерес с хора на престижни и високи позиции. Трудно ще грабнете големия кокал, дано поне малкия да си осигурите. Чакайте обаждане от чужбина и възможност за странично финансиране. Поне едно от обещаните ви в миналото неща ще се реализира. Намалете претенциите.\n\nРабота-5\n\nПари-5\n\nЛюбов-4\n\nКъсмет-4\n\nЗдраве-4\n\n \n\n\n\nДнес от 03ч. 04 мин. по Гринуич Слънцето навлезе в Телец. Гответе се да почерпите. Немерете тихо и спокойно място, където може да получите творческо вдъхновение и да решите спорен въпрос. Този ден ще ви помогне да разберете нещо, което сте пренебрегвали и неглижирали в миналото. Ще си дадете сметка и за истинския смисъл на отношенията си с някои хора. До вечерта се обадете и подновете кантактите, които ви липсват. Планирайте пътувания и разговори с чужбина. Ден за прошка или задълго ще си обърнете гръб.\n\nРабота-5\n\nПари-5\n\nЛюбов-6\n\nКъсмет-5\n\nЗдраве-5\n\n \n\n\n\nСилен ден, особено за родените в третата декада. Очаквайте обаждания и възможност за договаряне с фирми и партньори от чужбина. Рекламирайте се, разширете територията си на влияние. Не се страхувайте да нагазите в непознати води. Някой ще ви подаде ръка и ще улесни живота и личния ви избор. Обърнете повече внимание на подаръците, които ви прави живота. Днес се дават заслужени награди и се правят предложения, които в бъдеще ще се окажат особено полезни. В нечия банкова сметка идват постъпления и от чужбина.\n\nРабота-5\n\nПари-5\n\nЛюбов-5\n\nКъсмет-5\n\nЗдраве-5\n\n \n\n\n\nНавлизаме в период на поглъщане и усвояване на космичека енергия. Ден за пророчества и предаване на мисли на разстояние. Ще ви се обаждат тези, за които мислите. Не е време за недоволство. Благодарете за всичко, което получавате. Търсете истинския смисъл на връзките си и не позволявайте на важни за вас хора да се отдалечат и дистанцират. Интуицията се изостря, дава ви съкровени знания и решения на проблемите. Вечерта Луната навлиза в Рак. Очертават се разправии между младите и старите у дома.\n\nРабота-5\n\nПари-4\n\nЛюбов-5\n\nКъсмет-5\n\nЗдраве-4\n\n \n\n\n\nЩе имате възможност да направите пробив в чужбина, да получите документи и оферти осигуряващи работа или повишаване на личната ви квалификация. Ще се обаждат приятели с предложения за нови начинания и сделки. Включете се в съвместни инициативи и се доверете на инстинктите. Сънищата ви намекват за това, което бързо трябва да приключите. Побързайте, осигурете си време и място за нещо ново и печелившо. Подкрепата ще дойде от неочаквано място и от тези, с които си дължите взаимни услуги.\n\nРабота-5\n\nПари-6\n\nЛюбов-4\n\nКъсмет-5\n\nЗдраве-5\n\n \n\n\n\nРодените в третата декада трудно ще се оправят без приятелска подкрепа и съдействие от страна на колеги. Родените в третата декада ще трябва да поправят свои и чужди грешки и да сдобряват тези, от чиято съвместна работа се нуждаят. Действайте спонтанно, оставете усещанията и ентусиазма да ви водят. Няма нищо случайно в обажданията, които ще получите. Всяко едно ще дава възможност за нови изживявания, за нова работа и нещо, на което да се опрете в бъдеще. До вечерта облаците се разнасят и преспективата се открива.\n\nРабота-5\n\nПари-5\n\nЛюбов-6\n\nКъсмет-5\n\nЗдраве-5\n\n \n\n\n\nНе се оплаквайте и не роптайте срещу задълженията, които ви връхлитат. До обед може да направите пробив в средата си, да спечелите конкурс и да се изявите на работното място. До вечерта ще се появи семеен проблем, който ще ви откъсне от обещаните ангажименти, а може би и от мечтаната емоционална среща. Доверете се на инстинктите, потърсете подкрепа и помощ от приятел, за да приключите с важното по най-бързия начин и да вземете всичко от живота. Дайте си сметка на кого в действителност държите.\n\nРабота-5\n\nПари-4\n\nЛюбов-5\n\nКъсмет-4\n\nЗдраве-4\n\n \n\n\n\nСимвол на деня е щъркел излизащ от облак. Може да започнете деня с натоварена програма и проблеми, но до вечерта ще излезете от всяка тежка ситуация и може да разберете, че чакате наследник или той вече е на път. Засилват се телепатичните контакти и ако непрекъснато мислите за някого, той ще ви се обади. В този ден прескачаме с лекота разстояния и уреждаме неразрешените в миналото проблеми. Действайте активно, навлизате в силен тридневен период. Организирайте пътувания и срещи за уикенда.\n\nРабота-6\n\nПари-6\n\nЛюбов-5\n\nКъсмет-5\n\nЗдраве-5\n\n \n\n\n\nРодените в третата декада изпитват повече натоворване. Не се оплаквайте от живота. В момента съдбата ви дава най-доброто възможно в ситуацията. Ден за уединение и смирение. Занимавайте се с належащите задачи, особно с тези, които ви носят удовлетворение. Покрай тях ще свършите и това, което не може да се отлага. Към края на работното време ще разберете нещо, за което не сте информирани или не сте били допускани в този кръг. Ще откриете истинския смисъл на една ваша връзка.\n\nРабота-5\n\nПари-5\n\nЛюбов-5\n\nКъсмет-4\n\nЗдраве-4\n\n \n\n\n\nВажното свършете до обед. Ще получите стимул и подкрепа от близки и приятели. Очаквайте обаждане и от чужбина. Сега е момента да кандидатствате по спонсорски проекти. Поне една пречка ще се махне от пътя ви, ще усетите накъде духа вятъра на промяната и ще се ориентирате натам. Ден на просветление и на успехи в бизнеса. До вечерта може да се очакват проблеми у дома поради ангажиментите на децата. Помогнете, без да вършите цялата работа. Разпределете отговорностите и планирайте за себе си почивка.\n\nРабота-5\n\nПари-4\n\nЛюбов-6\n\nКъсмет-5\n\nЗдраве-4\n\n \n\n\n\nДен на телепатичните контакти. Разстоянията са лесно преодолими. Ще усетите какво се случва с близките ви независимо къде се намират. Ако мислите за някого, той непремено ще ви се обади. Този ден е проверка за истинските ни чувства и намерения към някого. Ако нищо не почувствате или никой не се обади, значи връзката ще е временна. Съветът е да не искате повече, да не страдате излишно, да си дадете сметка кое е най-важното в живота ви и да тръгнете към него. Простете и продължете пътя си.\n\nРабота-5\n\nПари-5\n\nЛюбов-5\n\nКъсмет-5\n\nЗдраве-5\n\n \n\n\n\nТежък и конфликтен ден за родените в третата декада. Доверете се на интуицията и ще избегнете капаните по пътя. Ще е трудно да скривате истината от околните. Денят се свързва с телепатичните контакти, а вие като роден-телепат ще предадете на друг дори и неща, които искате да скриете. Някаква нервност витае в отношенията. Без много думи и приказки ситуацията става ясна и до вечерта ще се излезе от един омагьосан кръг на игра на котка и мишка. Навлизате в стабилизиращ период. Този уикенд ще ви донесе радост и успехи.\n\nРабота-5\n\nПари-5\n\nЛюбов-5\n\nКъсмет-4\n\nЗдраве-5\n\n \n\n\n\nЛичната ви година е осмица. Ще оберете богата реколта, ще намерите престижна и добре платена работа или ще ви повишат. Ще уредите имоти и наследства. За 2019 г. се ориентирайте към приключване и инвентаризация на изминалия път.\n\nРодените днес ще имат бизнес тук и в чужбина и интерси по целия свят. Родените са да властват, да направляват живота на околните и дори да са най-малкото дете в семейството всички ще ги слушат и ще им се подчиняват. Притежават огромна сила за въздействие и телепатични таланти.\n\nЗаченатите днес ще се силно свързани с природата. Ще бъдат мечтатели, вечно търсещи идеала.\n\n\n \n                    ", "date": "2018.04.20", "title": "Хороскоп за 20 април, петък"}
{"url": "http://www.monitor.bg/a/view/20278-%D0%9F%D0%B5%D1%87%D0%B5%D0%BB%D0%B8%D0%BC-%D0%B2%D1%82%D0%BE%D1%80%D0%BE-%D0%BC%D1%8F%D1%81%D1%82%D0%BE-%D0%BD%D0%B0-%D0%95%D0%B2%D1%80%D0%BE%D0%B2%D0%B8%D0%B7%D0%B8%D1%8F/", "text": "Букмейкърските прогнози ни отреждат трета позиция\n                    Група Equinox ще спечели второ място на „Евровизия“ - това е мнението на феновете на престижния конкурс. Гласуване в най-посещавания независим сайт, посветен на музикалната надпревара – wiwibloggs.com, ни поставя на косъм от заветната челна позиция. Според анкетата България взима сребърен медал с 8,25% от гласовете, а пред нас е Испания с малката разлика от 0,23%. В сайта има и независимо жури от 20 члена, чиято сборна оценка за представянето на страната ни до момента е 8 от максимална 10.\n\nСпрямо букмейкърските залози към днешна дата група Equinox ще завърши на трето място на „Евровизия“. Страната ни е на трето място като най-популярен залог с 9,51% в oddschecker. com, който събира данни от най-големите букмейкърски сайтове в света.\n\n \n\n\n\n \n\nкато и двете държави си делят първото място с по 12,76%.\n\nФакт е, че популярността на изпълнителите на Bones се вдигна с няколко пункта, след като миналогодишният ни представител\n\n \n\n\n\n \n\nМомчето-чудо изви глас заедно с Жана Бергендорф, Владимир Михайлов, Георги Симеонов-JJ, Трей Кембъл в Амстердам, за да замести Джони Мануел, който имаше ангажимент в Щатите.\n\nЖана и компания ще мерят вокални сили в първия полуфинал с още 15 държави на 8 май под номер 10. Другите страни, които ще излязат на сцената тогава, са Беларус, Литва, Албания, Чехия, Белгия, Исландия, Азербайджан, Израел, Естония, Швейцария, Финландия, Австрия, Ирландия, Армения, Кипър, Хърватия, Гърция и Македония. По традиция десет държави от всеки полуфинал ще продължат напред към големия концерт на 12 май.\n                    ", "date": "2018.04.20", "title": "Печелим второ място на „Евровизия“"}
{"url": "http://www.monitor.bg/a/view/48170-%D0%95%D1%80%D0%B0%D1%82%D0%B0-%D0%92%D0%B5%D0%BD%D0%B3%D0%B5%D1%80-%D0%BF%D1%80%D0%B8%D0%BA%D0%BB%D1%8E%D1%87%D0%B2%D0%B0/", "text": "\n                    Мениджърът на „Арсенал“ Арсен Венгер, който е начело на „топчиите“ вече близо 22 години, ще напусне клуба след края на сезона, въпреки че има договор за още една година. 68-годишният французин сам обяви решението си чрез специално обръщение, публикувано на клубния сайт на лондончани.\n\n„След задълбочен размисъл и разговори с клуба взех решение, че е точният момент за мен да се оттегля след края на сезона. Благодарен съм, че имах привилегията да служа на този клуб толкова много запомнящи се години. Управлявах клуба с цялата си отдаденост и честност. Искам да благодаря на щаба, играчите, борда на директорите и феновете, които направиха „Арсенал“ толкова специален клуб. Призовавам привържениците да продължат да подкрепят отбора до края на сезона, за да го завършим по най-добрия възможен начин. Нека всички, които обичат „Арсенал“, да пазят ценностите, които изповядва този клуб. Имате моята любов и подкрепа завинаги\", написа Арсен Венгер.\n\nФранцузинът бе назначен в клуба през далечния вече 1 октомври 1996 година, като оттогава до днес, той изведе „Арсенал“ в 1228 мача (823 в Премиър лийг). За тези близо 22 години Венгер спечели три пъти титлата, седем пъти ФА Къп и седем пъти „Къмюнити шийлдс“. През 1998-а и 2002-ра „артилеристите“ стигнаха и до дубъл. Едно от забележителните постижения на Венгер бе през 2003/04, когато „Арсенал“ завърши сезона в Премиър лийг без нито една загуба. Мажоритарният собственик Стан Крьонке определи днешния ден като „един от трудните“, откакто съдбата му е свързана с „Арсенал“. Според него всички, които обичат клуба, трябва винаги да бъдат благодарни на Венгер.\n                    ", "date": "2018.04.20", "title": "Ерата „Венгер“ приключва"}
{"url": "http://www.monitor.bg/a/view/6566-%D0%9A%D1%80%D1%8A%D0%B2-%D0%B8-%D0%B5%D0%BA%D1%88%D1%8A%D0%BD-%D0%B8-%D0%B2-%D0%A2%D1%83%D1%80%D1%86%D0%B8%D1%8F/", "text": "Ексцесиите прекратиха полуфинала за купата между „Фенербахче“ и „Бешикташ“\n                    Грозни сцени се разиграха отново на Балканите ден след инцидента с ранената полицайка на дербито между ЦСКА-София и „Левски“ в мача от Първа лига. В центъра на вниманието този път попаднаха побеснелите фенове на „Фенербахче“, които разбиха главата на треньора на „Бешикташ“ Шенол Гюнеш по време истанбулското дерби в реванша от турнира за купата на Турция. Първата среща бе завършила при резултат 2:2 на стадиона на „Бешикташ“, а в ответния сблъсък привърженици на „фенерите“ замеряха с различни предмети резервната скамейка на „орлите“. Напрежението ескалира в началото на второто полувреме след размяна на обиди между привърженици на домакините и част от резервите на „Бешикташ“.\n\nТогава от трибуните полетяха различни предмети, като един от тях уцели в главата треньорът на гостите Шенол Гюнеш. Инцидентът стана в 57-ата минута при резултат 0:0, а съдията бе принуден да прекрати мача, след като Гюнеш се свлече на земята и трябваше да бъде закаран веднага в болница. Там бе установено, че бившият национален селекционер на Турция няма сериозни наранявания и му бяха направени пет шева на главата. В последствие стана ясно, че при инцидентите е пострадал и помощникът на Гюнеш - Ердинч Гюлтекин, а в опит да укроти страстите, жандармерията се появи на терена.\n\nПолицаи влязоха на трибуните, където на място бяха арестувани привърженици на „Фенербахче“. До този момент няма информация за точния брой на задържаните, нито за пострадали от страна на феновете и служителите на реда. Предстои турската федерация да реши кога и къде да се доиграе двубоят, както и какво наказание ще бъде наложено на „Фенербахче“.\n\nКървавият инцидент в южната ни съседка идва само 24 часа след ужасните събития на дербито между ЦСКА-София и „Левски“, по време на което след хвърлена бомбичка бе ранена полицайка, която в последствие претърпя операция на окото. Наскоро пък в Гърция, където инцидентите са най-многобройни, президентът на ПАОК Иван Савидис нахлу с пистолет на терена по време на сблъсъка с АЕК и отправи заплахи към главния съдия на двубоя.\n                    ", "date": "2018.04.20", "title": "Кръв и екшън и в Турция"}
{"url": "http://www.monitor.bg/a/view/64516-%D0%A0%D0%B5%D0%B2%D0%B0%D0%BD%D1%88%D1%8A%D1%82-%D0%B7%D0%B0-%D0%BA%D1%83%D0%BF%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%9B%D0%B5%D0%B2%D1%81%D0%BA%D0%B8-%D0%B8-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D1%81-%D0%BF%D1%83%D0%B1%D0%BB%D0%B8%D0%BA%D0%B0/", "text": "\n                    \n\nДисциплинарната комисия към Българския футболен съюз реши да накаже за една среща без публика отбора \"Левски\".\n\nСанкцията идва заради инцидента по време на мача с ЦСКА-София преди два дни, когато пострада полицайка след хвърлена бомбичка от сектор Б. При това положение “сините” ще играят без фенове двубоя срещу Верея утре, а реваншът за Купата на България срещу “червените” в сряда ще бъде пред погледа на привържениците.\nОсвен това клубът е глобен малко повече от 15 000 лева, както и да заплати щетите върху стадиона.\n\n\nМеждувременно започна първа работна среща между ММС, МВР, БФС и представители на двете ресорни парламентарни комисии за изготвяне на обща стратегия срещу вандализма по време на футболни мачове. Вътрешният министър Валентин Радев, заместникът му Стефан Балабанов, главният секретар на МВР Младен Маринов и директорът на СДВР Ивайло Иванов си сложиха черни превръзки в началото на заседанието в знак на съпричастност с ранетата служителка на полицията, която претърпя операция за спасяване на зрението, заради забилите се в очите й стъкла.\n\n \n\n\n\n                    ", "date": "2018.04.20", "title": "Реваншът за купата между \"Левски\" и ЦСКА-София с публика"}
{"url": "http://www.monitor.bg/a/view/86578-%D0%A2%D1%80%D0%B8-%D0%BF%D0%BE-35-000-%D0%BB%D0%B5%D0%B2%D0%B0-%D0%B7%D0%B0-26%D0%B8%D1%8F-%D1%80%D0%BE%D0%B6%D0%B4%D0%B5%D0%BD-%D0%B4%D0%B5%D0%BD-%D0%BD%D0%B0-5-%D0%BE%D1%82-35/", "text": "\n                    Три бонус печалби по 35 000 лева ще бъдат изтеглени чрез жребий в неделния тираж №32 на БСТ по случай 26-ия рожден ден на играта \"5 от 35\". Това ще стане при редовното теглене на числата за тази игра. Във \"Втори ТОТО шанс\" за \"5 от 35\", който се тегли в понеделник, на 23 април, без допълнителен залог пък ще бъдат разпределени 200 000 лева.\n\nВ тираж №31 топпечалбата беше 22 854,50 лева. Тя е от единствената петица във II теглене на \"5 от 35\" за 22 763,10 лв., плюс една четворка за 91,40 лв. Уцелени се с 4 комбинации за 2 лв. В I теглене паднаха 2 петици по 11 381,60 лв. Едната от тях беше улучена заедно с 5 четворки по 102,10 лв., от което се събраха 11 892,10 лв. Късметлията е заложил на 6 числа пълно комбиниране (ПК) в 3 области и 1 област обикновено попълване (5 числа) за 9,50 лв.\n\nВ \"6 от 49\" двама играчи се разминаха на цифра от джакпота, но останаха с утешителните по 9973,60 лева от уцелени петици. Единият е играл с 2 комбинации плюс 1 за \"Тото Джокер\" за 1,90 лв., а другият - с 4+3 за 7,20 лв.\n\nДжакпотът в \"6 от 49\" порасна с нови 59 841,56 лв. и достигна 3 319 915,65 лева. Очаква се до утре към него да се прибавят още към 70 000. В \"5/50 - 1/12 Зодиак\" си стоят непроменящите се 3 млн. лева. В \"6 от 42\" сумата порасна с 14 968,59 лв. и стана 567 002,40, а ще се увеличи и с още към 20 000. В \"Рожден ден\" ще има към 25 000. Така в трите джакпота ще се съберат над 7 млн. лева.\n\n \n\nТото печалби\n\nТираж №31\n\n \n\n\"6 от 49\": Числа - (15, 16, 32, 34, 37, 44); 6 - няма, 5 - 2 по 9973,60 лв., 4 - по 90,70 лв., 3 - по 4,90 лв.; ДЖАКПОТ: 3 319 915,65 лв.\n\n \n\n\"6 от 42\": Числа - (4, 15, 19, 30, 35, 38 +41); 6 - няма, 5 - 6 по 1455,30 лв., 4 - по 31,40 лв., 3 - по 3,20 лв.; ДЖАКПОТ: 567 002,40 лв\n\n \n\n\"5 от 35\": I теглене - (2, 4, 20, 21, 27); 5 - 2 по 11 381,60 лв., 4 - по 102,10 лв., 3 - по 4,20 лв.; II теглене - (1, 11, 13, 22, 30); 5 - 1 от 22 763,10 лв., 4 - по 91,40 лв., 3 - по 4,00 лв.\n\n \n\n\"5/50 - 1/12 Зодиак\": Числа - (4, 6, 15, 37, 41); Зодия 5 - Лъв; 5+1 - няма, 5 - няма, 4+1 - няма, 4 - 2 по 500,00 лв., 3+1 - 12 по 100,00 лв., 3 - 196 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Тото Джокер\": Позиции - (5, 6, 7); Цифри - (9, 1, 3); 3 - 6 по 3480,80 лв., 2 - 1112 по 18,80 лв.; ДЖАКПОТ: 0,00 лв.\n\n \n\n\"Рожден ден\": Година 82, месец 05, дата 09, ден 4; I група - няма, II - няма, III - 3 по 130,60 лв., IV - 8 по 30,60 лв., V - 7 по 35,00 лв., VI - 6 по 32,60 лв., VII - 19 по 12,90 лв., VIII - 30 по 6,50 лв., IX - 59 по 5,00 лв., X - 109 по 3,10 лв., XI - по 2,30 лв., XII - по 1,90 лв., XIII - по 1,90 лв., XIV - по 1,20 лв., XV - по 0,96 лв.; ДЖАКПОТ: 23 125,93 лв.\n                    ", "date": "2018.04.20", "title": "Три по 35 000 лева за 26-ия рожден ден на \"5 от 35\""}
{"url": "http://www.monitor.bg/a/view/72391-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%BD%D0%B0-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB-%D1%81%D1%80%D0%B5%D1%89%D1%83-%D0%9D%D0%B0%D0%B4%D0%B0%D0%BB-%D0%B2-%D0%9C%D0%BE%D0%BD%D0%B0%D0%BA%D0%BE/", "text": "Гришо се отказа от мача на двойки, заболяло го рамото\n                    Григор Димитров надигра с 6:4, 7:6(5) своя партньор на двойки \"Давид Гофен (Бел) в трети кръг на тенис турнира \"Мастърс 1000\" с награден фонд 4,9 млн. евро на клей в Монте Карло и се класира за полуфинала. Това беше неговата 7-а победа над белгиеца от 8-те играни помежду им мачове. След като взе сравнително леко първия сет, първата ни ракета направи невероятен обрат във втория, който се оказа решаващ за успеха. В него Гофен водеше с 5:1 след два пробива и изглеждаше, че е изравнил резултата. Гришо обаче спечели 5 поредни гейма, а след това се оказа и по-стабилният играч в последвалия тайбрек. Той направи 26 печеливши удара и 36 непредизвикани грешки, но стигна до успеха за общо 1 час и 46 минути игра.\n\n„Опитвах се да намеря път към победата, дори когато играта ми не вървеше, както исках коментира Димитров пред официалния сайт на турнира. - Тренирахме заедно преди турнира и беше малко странно, че отново сме един срещу друг. Щастлив съм, това е най-доброто ми представяне в Монте Карло. Надявам се публиката да се върне и за утрешните полуфинали.“\n\nС класирането се на полуфинал Григор Димитров записа най-доброто си представяне на този турнир и най-високото за сезон 2018 г. След този двубой той обаче се отказа от турнира на двойки, в който с приятеля му Гофен са партньори. Двамата трябваше да излязат на корта само час след като играха на сингъл, но най-добрият ни тенисист обясни, че е получил болки в рамото и не желае да рискува. Причината обаче сигурно е далеч по-сериозна. Защото на полуфинала в събота ще се изправи срещу своя кошмар - Рафаел Надал.\n\nСветовният №1 беше безкопромисен срещу австриеца Диминик Тийм, когото прегази за 68 минути с 6:0, 6:2 на четвъртфинала. За целия двубой Надал загуби едва 6 точки при свой начален удар.\n\nСтатистиката на двубоите между Димитров и Надал не е никак в полза на най-добрия ни тенисист. Испанецът има 10 победи срещу само 1 загуба, а на клей, каквато е настилката в Монако, резултат е 3:0 от три мача за него. Именно там беше е последната им среща на червено, но на 1/4-финал, когато си размениха по сет на 6:2, а Матадора спечели третия с 6:4.\n                    ", "date": "2018.04.20", "title": "Димитров на полуфинал срещу Надал в Монако"}
{"url": "http://www.monitor.bg/a/view/11876-%D0%9E%D0%BB%D0%B8%D0%BC%D0%BF%D0%B8%D0%BA-%D0%9C%D0%B0%D1%80%D1%81%D0%B8%D0%BB%D0%B8%D1%8F-%D0%B2%D0%B0%D0%B4%D0%B8-2-%D0%BC%D0%BB%D0%BD-%D0%B5%D0%B2%D1%80%D0%BE-%D0%B7%D0%B0-%D0%9A%D0%B0%D1%80%D0%B0%D0%BD%D0%B3%D0%B0/", "text": "\n                    Нападателят на ЦСКА-София Фернандо Каранга е трансферна цел на полуфиналиста в Лига Европа „Олимпик“ (Марсилия). Новината за интереса на европейския клубен шампион за 1993 година към бразилеца бе потвърдена от водещата френска спортна медия „Екип“. „Според нашата информация „Марсилия“ е набелязал Каранга като потенциално попълнение за следващия сезон. Той пристига в България в началото на миналата година, а през този сезон има 24 гола в 25 мача в първенството\", се казва в част от материала на „Екип“. Друга френска медия - „So Foot“, която следи източноевропейския футбол, също публикува статия за евентуален трансфер на Каранга.\n\n„През изминалите две години клубът похарчи 200 млн. евро за трансфери. Затова през лятото ще е по-пестелив на пазара, а и УЕФА следи под лупа дали спазва финансовия феърплей. Голяма сума може да се плати само, ако се стигне до крупна продажба на звездата Флориан Товен. Каранга е интересен играч, който не е познат във Франция, но е истинска сензация в България. Бразилецът може да стане опция №3 на треньора Руди Гарсия за върха на атаката след Костас Митроглу и Валер Жермен“, пише „So Foot“. В същото време стана ясно, че полузащитникът Кристиян Малинов ще пропусне мача с „Берое“ утре, а е под въпрос и за реванша за Купата с „Левски“ в сряда.\n\nПетричанинът бе заменен принудително в шампионатния двубой със „сините“, след като получи удар в ребрата, който не му позволи да продължи срещата. Дори и да не беше контузен, той едва ли щеше да играе срещу „заралии“, тъй като виси с 12 жълти картона и при нов ще бъде наказан за три мача.\n                    ", "date": "2018.04.20", "title": "„Олимпик“ (Марсилия)  вади 2 млн. евро за Каранга"}
{"url": "http://www.monitor.bg/a/view/82983-%D0%93%D1%80%D0%B8%D1%88%D0%BE-%D0%9D%D0%B0%D0%B4%D0%B0%D0%BB-%D0%BD%D0%B0-%D0%B6%D0%B8%D0%B2%D0%BE-%D0%BF%D0%BE-mtel-sport-1-%D0%B8-%D0%BD%D0%B0-ppvmtelbg/", "text": "\n                    Полуфиналният двубой на Григор Димитров от ATP Masters 1000 турнира в Монте Карло срещу Рафаел Надал в събота ще бъде предаван пряко в ефира на Mtel Sport 1 от 14.30 часа, както и като pay-per-view на платформата ppv.mtel.bg. Голямата битка за титлата в Княжеството пък е в неделя от 15.30 часа и отново ще се излъчва на живо по Mtel Sport 1 и на ppv.mtel.bg.\n\nФутболният акцент през уикенда ще е финалният двубой за Купата на Холандия между \"АЗ Алкмаар\" и \"Фейенорд\". Това е единственият шанс за трофей и за двата отбора, което гарантира истинска битка и много страст. Финалът за Купата на Холандия е в неделя от 19:00 часа и ще се излъчи пряко по Mtel Sport 1.\n\nСлед лудото състезание на пистата в Аржентина и триумфа на Кал Кръчлоу, керванът на MotoGP вече е в Северна Америка за третия кръг на шампионата. Надпреварата за Гран при на САЩ обещава много екшън по завоите на Circuit of the Americas в Остин, Тексас. Всичко най-интересно от състезателния уикенд в MotoGP ще бъде излъчено директно по Mtel Sport 1 – квалификациите в събота от 20.30 ч. и старта на състезанието в MotoGP в неделя от 22.00.\n\nОсновният мач в поредното UFC събитие е сблъсъкът в лека категория между Едсон Барбоса и Кевин Лий, а преди тях на октагона ще излязат за реванш Франки Едгар и Къб Суонсън. Първият мач между двамата бе спечелен от Едгар, но сега Суонсън е готов за победа. Всичко най-интересно от UFC Fight Night в Атлантик Сити можете да се проследи пряко по Mtel Sport 2 на 22 aприл от 5.00 часа.\n\nРанните часове на почивните дни ще бъдат изпълнени с емоции и за феновете на хокея. Спортните канали на Мтел ще предават пряко цели три решителни битки от плейофите за Купа \"Стенли\". В събота от 2.30 ч. \"Уинипег Джетс\" играе с \"Минесота Уайлд\", като \"Уинипег\" има преднина от 3-1 успеха. Два часа по-късно, от 4.30 ч., по Mtel Sport 1, шампионът от редовния сезон \"Нашвил Предатърс\" ще се опита да затвори серията срещу \"Колорадо Аваланш\". В неделя от 3.00 ч. по Mtel Sport 1 е време за битката от Източната конференция между \"Бостън Бруинс\" и \"Торонто Мейпъл Лийфс\", в която американският отбор също има преднина от 3-1.\n\n \n                    ", "date": "2018.04.20", "title": "Гришо - Надал на живо по Mtel Sport 1 и на ppv.mtel.bg"}
{"url": "http://www.monitor.bg/a/view/81256-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B0-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D1%84%D1%83%D1%82%D0%B1%D0%BE%D0%BB%D0%BD%D0%BE%D1%82%D0%BE-%D1%85%D1%83%D0%BB%D0%B8%D0%B3%D0%B0%D0%BD%D1%81%D1%82%D0%B2%D0%BE/", "text": "\n                    След тристранната среща между МВР, МС и БФС бяха взети решения за конкретни мерки за справяне с футболното хулиганство. Те са разделени на краткосрочни и дългосрочни, като сред първите влизат няколко действия и постановления, които ще влязат в сила незабавно.\n\nТе се отнасят до допълнителни камери на стадионите, още по-засилено полицейско присъствие на мачовете и засилено претърсване на посетителите с цел намаляване на вкарването на забранени предмети. По отношение на дългосрочните се предвиждат промени в наказателния кодекс и въвеждане на нов закон за футболното хулиганство, който трябва да бъде гласуван в най-скоро време. Депутатът Славчо Атанасов обяви, че са написани 22 страници с промени, които да залегнат в новия закон срещу футболното хулиганство.\n\n„Ще има много неща, които сме заимствали от Италия, Испания и Англия. Знаете в тези държави какво е на стадиони, в Англия например хората са като на театър”, каза бившият кмет на Пловдив. Министърът на спорта Красен Кралев пък заяви, че вече няма връщане назад в борбата с футболните хулигани. “Българският футбол стана заложник на една шепа хулигани, които тероризират всички - фенове, играчи, треньори, ръководители. Повече крачка назад не може да има. Досегашната форма за справяне не е ефективна. Всичко бе концентрирано върху санкции на клубовете. Вече ще се търси индивидуална и лична отговорност”, каза Кралев.\n                    ", "date": "2018.04.20", "title": "Държавата на война срещу  футболното хулиганство  "}
{"url": "http://www.monitor.bg/a/view/10446-%D0%9D%D0%B0%D1%82%D0%B0%D0%BB%D0%B8-%D0%9F%D0%BE%D1%80%D1%82%D0%BC%D0%B0%D0%BD-%D0%BE%D1%82%D0%BA%D0%B0%D0%B7%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B2-%D0%98%D0%B7%D1%80%D0%B0%D0%B5%D0%BB/", "text": "\n                    Носителката на „Оскар“ Натали Портман отказа да се яви в Израел, където трябваше да получи почетно отличие от Genesis Prize Foundation. По традиция, този юни организацията трябваше да раздаде наградите си за „хора, които вдъхновяват останалите чрез отдадеността си на еврейските общества и ценности“. След като актрисата от „Черният лебед“ обяви намерението си да не приеме приза си, церемонията на Genesis Prize Foundation няма да се проведе. „Уважаваме г-ца Портман като артист и филантроп. Тя е в пълното си право да откаже отличието и да не се съгласява с политиката, водена от правителството на Израел. Въпреки това се опасяваме, че по този начин фондацията ни ще бъде политизирана – нещо, което години наред се опитвахме да избегнем“, обясниха от организацията.\n\nСамата Портман все още не е коментирала публично причините заради които не желае да пътува до Израел и да получи наградата си.\n\nПрипомняме, че след протести от страна на нейни колеги популярната певица Лорд отмени свой концерт в Тел Авив в края на миналата година. Няколко месеца по-рано 50 артисти се разписаха в петиция към музикантите от Radiohead със същия призив. Въпреки това обаче групата отказа да се включи в протестите и изнесе шоуто си в израелската столица.\n                    ", "date": "2018.04.20", "title": "Натали Портман отказа награда в Израел"}
{"url": "http://www.monitor.bg/a/view/39270-%D0%9A%D0%B0%D0%BD%D0%B8%D0%B5-%D0%A3%D0%B5%D1%81%D1%82-%D0%BF%D1%83%D1%81%D0%BA%D0%B0-%D0%B4%D0%B2%D0%B0-%D0%B0%D0%BB%D0%B1%D1%83%D0%BC%D0%B0-%D0%BF%D1%80%D0%B5%D0%B7-%D1%8E%D0%BD%D0%B8/", "text": "\n                    Рапърът Кание Уест зарадва феновете си с новината, че през лятото ще издаде два албума. Изпълнителят на Famous обяви това с кратки последователни съобщения в социалните мрежи, от които става ясно, че двата диска ще излязат съответно на 1 и 8 юни. Първият албум ще бъде самостоятелен и „се състои от 7 песни“, обясни още Уест. Вторият бележи колаборацията му с Kid Cudi и ще носи името Kids See Ghosts.\n\nТова са първите студийни продукти на рапъра след 2016 г., когато излезе The Life of Pablo.\n\nМеждувременно скоро след като се сдобиха с третото си дете Чикаго, той и съпругата му Ким Кардашиян обмислят опцията за четвърти наследник. „Те попитаха сурогатната майка, която износи Чикаго, дали е съгласна да износи още едно дете за тях, ако решат, че искат“, издаде пред сп. Us Weekly близък до прочутата фамилия. Според TMZ, звездната двойка е броила 45 хиляди долара за да станат отново родители.\n                    ", "date": "2018.04.20", "title": "Кание Уест пуска два албума през юни"}
{"url": "http://www.monitor.bg/a/view/10099-%D0%93%D0%BE%D0%BB%D1%8F%D0%BC-%D0%B8%D0%BD%D1%82%D0%B5%D1%80%D0%B5%D1%81-%D0%BA%D1%8A%D0%BC-%D0%B8%D0%B7%D0%BB%D0%BE%D0%B6%D0%B1%D0%B0-%D0%BD%D0%B0-%D0%92%D0%B5%D0%B6%D0%B4%D0%B8-%D0%A0%D0%B0%D1%88%D0%B8%D0%B4%D0%BE%D0%B2-%D0%B2-%D0%9B%D1%8E%D0%BA%D1%81%D0%B5%D0%BC%D0%B1%D1%83%D1%80%D0%B3/", "text": "\n                    Изложба със скулптури на Вежди Рашидов в Люксембург предизвика огромен интерес. Тя бе открита в четвъртък вечерта в прочутата Галерия 88, като на същия терен свои живописни платна показа и художникът Николай Янакиев.\n\nНай-новите творби на Рашидов събраха на едно място в Европа ценители, колекционери, меценати, депутати, банкери, хора на изкуството. Експозицията е подредена професионално от двете известни галеристки Снежинка и Юлита Попови.\n\nСред ценителите, които пристигнаха в Галерия 88, за да поздравят Рашидов, бяха д-р Марк Догингер (меценат и колекционер), Филип Депортер (шеф на Banque de Luxembourg), д-р Клод Делкур (колекционер), Жозеф Селис (изкуствовед) и Силия Ленарс (колекционер).\n\nЕкспредседателят на 44-тото Народно събрание Димитър Главчев също бе сред официалните гости на изложбата. Изложбата уважиха още Александър Арабаджиев (съдия в Съда на ЕС в Люксембург), Илиана Иванова (член на Европейската Сметна палата), Марияна Кънчева (съдия в Общия съд в Люксембург), проф. Евгени Танчев (генерален адвокат в Съда на ЕС) и др.\n\nПоради големият интерес към експозицията, тя ще остане в Люксембург до края на следващия месец.\n                    ", "date": "2018.04.20", "title": "Голям интерес към изложба на Вежди Рашидов в Люксембург"}
{"url": "http://www.monitor.bg/a/view/50295-%D0%94%D0%B0%D0%BD%D0%B8%D0%B5%D0%BB-%D0%9A%D1%80%D0%B5%D0%B9%D0%B3-%D0%B8-%D0%A0%D0%B5%D0%B9%D1%87%D1%8A%D0%BB-%D0%A3%D0%B0%D0%B9%D0%B7-%D0%BE%D1%87%D0%B0%D0%BA%D0%B2%D0%B0%D1%82-%D0%B4%D0%B5%D1%82%D0%B5/", "text": "\n                    Холивудските звезди Даниел Крейг и Рейчъл Уайз се готвят да посрещнат първия си общ наследник. Новината разкри 48-годишната актриса. „Скоро ще започне да си личи. С Даниел сме наистина щастливи. Ще си имаме един малък човек“, обясни тя пред The New York Times. Какъв ще бъде полът на бебето обаче все още не е ясно.\n\nИ двамата вече имат деца от предишни връзки. Уайз има 11-годишен син от режисьора Дарън Аронофски. Екранният Джеймс Бонд пък има 25-годишна дъщеря от брака си с актрисата Фиона Лоудън.\n\nЗаветното „да“ Крейг и Уайз си казаха преди седем години. „Обичам да съм г-жа Крейг. Не смятам, че връзката ни е необичайна, просто и двамата сме в публичното пространство. Затова се опитваме да пазим личния си живот далеч от него“, казва още актрисата от „Изворът на живота“.\n                    ", "date": "2018.04.20", "title": "Даниел Крейг и Рейчъл Уайз очакват дете"}
{"url": "http://www.monitor.bg/a/view/63958-%D0%9D%D0%B8%D0%BA%D0%BE%D0%BB%D0%B8%D0%BD%D0%B0-%D0%A7%D0%B0%D0%BA%D1%8A%D1%80%D0%B4%D1%8A%D0%BA%D0%BE%D0%B2%D0%B0-%D1%81%D1%82%D0%B0%D0%BD%D0%B0-%D0%B1%D0%B0%D0%B1%D0%B0/", "text": "\n                    Народната певица Николина Чакърдъкова посрещна първото си внуче. Щастливата вест бе съобщена от сина й Васил в социалните мрежи. Бебчето е момиче и ще носи името на известната си баба, а таткото отсега му пожелава да бъде също толкова весело и талантливо като нея.\n\nЗа желанието си да посрещне внуче, изпълнителката на „Сватба е“ говори и в началото на годината, но скри, че това предстои да се случи съвсем скоро. „Изпращам една красива, хубава, щастлива, здрава година. Моят син ми доведе снаха, което е толкова хубаво. Дай, Боже, през 2018-а да стана баба! Дъщеря ми също е на път да ми доведе зет“, обясни тогава Чакърдъкова.\n                    ", "date": "2018.04.20", "title": "Николина Чакърдъкова стана баба"}
{"url": "http://www.monitor.bg/a/view/30738-%D0%93%D0%B0%D0%BB%D0%B5%D0%BD%D0%B0-%D0%B2-%D0%B3%D1%80%D0%B0%D0%B4%D0%B8%D0%BD%D0%B0%D1%82%D0%B0-%D0%BD%D0%B0-%D0%98%D0%B2-%D0%A1%D0%B5%D0%BD-%D0%9B%D0%BE%D1%80%D0%B0%D0%BD/", "text": "Певицата замина за Мароко с Десислава, фенове прогнозират дует\n                    \nФолкдивата Галена си подари екзотично пътешествие до Мароко. За страната тя замина преди броени дни, а сред спирките в туристическата й обиколка стана популярната градина Мажорел в Маракеш, прочута и с това, че е сред любима на легендарния дизайнер Ив Сен Лоран.\n\nКомпания в туристическите обиколки на Галена правят Десислава и приятелят й - боксьорът Благой Найденов, които\n\n \n\nотскоро се радват на ново попълнение в семейството си.\n\n \n\nИзпълнителката на „Гледай да не бъркаш“ даде живот на първия им общ наследник Борис в последните дни на миналата година. Гордият татко пък вече си татуира името на първородния си син. „Бебето ни беше планирано. Истината е, че аз имах гинекологичен проблем. Не беше много сериозен, но трябваше да се направи интервенция, за да мога да забременея нормално. Процентът това да се случи обаче беше минимален. По тази причина, когато се случи, за мен беше неочаквано.“, изповяда се дни преди да роди Деси.\n\n\n\n„Съвсем скоро ще стане ясна и целта на тяхното посещение“, загатват от екипа на Планета тв. Фенове обаче вече прогнозират, че двете певици подготвят общо парче. Причината – заедно с тях на терен са още стилистът Добромир Киряков, гримьорът Кирил Чалъков и коафьорът Георги Петков.\n\n \n\nТова няма да е първа колаборация между Десислава и Галена.\n\n \n\nДвете обединиха вокални сили още през 2015 г. за песента „В твоите очи“. Хитовият потенциал на парчето се доказа и чрез платформите за видеосподеляне, като в YouTube видеото към него е гледано над 21 милиона пъти. Вероятно успехът на „В твоите очи“ е причината и за следващия дует на певиците.\n\n\n \n                    ", "date": "2018.04.20", "title": "Галена в градината на Ив Сен Лоран"}
{"url": "http://www.monitor.bg/a/view/13047-4000-%D0%BF%D1%8F%D1%85%D0%B0-%D1%81%D1%8A%D1%81-%D0%A1%D0%B8%D0%BB%D0%B2%D0%B8-%D0%92%D0%B0%D1%80%D1%82%D0%B0%D0%BD-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Над 4000 меломани се събраха в зала „Конгресна“ в Двореца на културата и спорта във Варна, за да запеят заедно с любимката си Силви Вартан някои от най-големите й хитове. Концертът на звездата в морската ни столица завчера бе част от прощалното й турне Forever Sylvie, което ще продължи с шоу и в София тази вечер. \"Идвала съм във Варна, когато бях на три годинки и не помня много. Смятам обаче, че градът много се е променил и е много красив, трябва да идваме по-често тук\", каза от сцената Вартан. Тя се появи пред публиката с 40-минутно закъснение, а преди да даде тон за песен, помоли 12-те музиканти на сцената, както и феновете в залата да й помогнат като засвирят с уста. В рамките на целия си концерт във Варна певицата говореше на български език, а когато изпитваше затруднения в намирането на подходящите слова, се обръщаше отново към публиката.\n\nВ морския град Вартан пристигна ден по-рано и бе посрещната от кмета Иван Портних. \"За Варна е чест да бъде домакин на един от двата концерта в България, част от прощалното турне на певицата - \"Завинаги Силви\"! Поклон пред очарованието, таланта и родолюбието на най-успешната световна звезда, която никога не забрави родината си“, каза Портних след срещата си с нея.\n                    ", "date": "2018.04.20", "title": "4000 пяха със Силви Вартан във Варна"}
{"url": "http://www.monitor.bg/a/view/35043-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-21-%D0%B0%D0%BF%D1%80%D0%B8%D0%BB/", "text": "\n                    \nОвен 21 март – 20 април\n\n \n\nЩе се събудите с някакво особено предчувствие, намекващо за истинското ви предназначeние, за промяна в личната ви мисия и цел. Не противопоставяйте семейните на професионалните дела. Вървете в коловоза на приятелските и роднинските връзки и бъдете полезни на близките си. Работата да почака. Очаквайте обаждане, което ще ви натовари и ангажира с претенциозно гостуване. Не правете излишни коментари и не позволявайте да ви провокират. Пожеланото до утре на обед ще се сбъдне, дано знаете какво искате и от кого.\n\n \n\nТелец 21 април – 20 май\n\n \n\nОще от сутринта в главата ви се оформя желание да приключите нещо и да освободите терена за новото, което очаквате. Днес всеки тръгва с желание за промяна, а това ще доведе до остри сблъсъци на интереси, мнения и позиции. Колкото по-малко приказвате, толкова по-добре. В този ден е важно да се свърши определената работа и да се постигне напредък в дадена посока и етап от личното ви развитие. Не си подреждайте бюрото, не изхвърляйте квитанции и бележки, ще ви потрябват. Една лъжа, казана днес, ще стане истина.\n\n \n\nБлизнаци 21 май – 21 юни\n\n \n\nСутринта осъществете контакти с близки в чужбина. Към обед навлизаме в деня на петела. Не яжте яйца, внимавайте в приказките, за да не застрашите свои и чужди интереси. Проверявайте всяка получена информация и сами не разпространявайте лъжи. Не си позволявайте провокационен подход и агресивни реплики към околните. Не се знае кой какво е насъбрал и дали думите ви няма да са искрата, запалваща опасни огньове. Контролирайте страстите и апетита. Може да се очакват успехи там, където се играе честно и по правилата.\n\n \n\nРак 22 юни – 21 юли\n\n \n\nЛуната е във вашия знак. Доминира желанието за промяна, за уреждане на семейни отношения, за подкрепа в делата на близките и децата. Бъдете максимално дипломатични и тактични, за да не навредите в желанието си да помогнете. Днес една реплика може да ви разведе и скара с любимите хора. Не отсъствайте от дома, поемете си отговорностите. Нека работата да почака, ако някой близък има нужда от вас. Очаквайте натиск от две страни. Дано всичко това не премине в кръстосан огън от разправии, забележки и критики.\n\n \n\nЛъв 22 юли – 22 август\n\n \n\nЩе загубят тези, които приказват много, които се стремят да са център на внимание и не подбират думите в желанието си да доминират. Бъдете дипломатични и не провокирайте темите, които биха засегнали близките и тези, с които общувате. Точно днес не играйте ролята на арбитър в отношенията между двама, за да не пострадате и да не сътворите гаф. До утре на обед започвайте само такива дела, които бързо ще се приключат. Дълготрайните проекти отложете за началото на деловата седмица. Помолете се за нещо важно.\n\n \n\nДева 23 август – 22 септември\n\n \n\nДнес е опасно да се лъже. Изказаното на глас ще се материализира и ще стане истина, от която няма да можете да избягате. Не разкривайте свои и чужди тайни и не влизайте в конфликти. Пожелайте на себе си и близките здраве и късмет, другото ще се подреди. Ако до обед ви се обадят с предложение от чужбина не се отказвайте. Направете резервации и организирайте семейната почивка. Не вадете зъб. Денят е благоприятен за лечения и хирургически процедури в областта на ставите и костната система. Започнатото сутринта до вечерта да се приключи.\n\n \n\nВезни 23 септември – 22 октомври\n\n \n\nТенденцията е към разправии и взаимни обвинения. Помолете се за мир и любов у дома. Не пренебрегвайте семейните задължения. Не започвайте нови професионални и бизнес проекти. Всичко, направено с голяма амбиция днес и утре, няма да тръгне по правилата и ще ви създаде само главоболия. Погрижете се за семейството, зарадвайте с нещо мечтано партньорите и децата. Туширайте в зародиш конфликтите. Не канете гости и не гостувайте на хора, които винаги ви напрягат и ви вкарват в капани. Внимавайте с пожеланията.\n\n \n\nСкорпион 23 октомври – 22 ноември\n\n \n\nЩе получите лично удовлетворение и поне едно ваше желание ще се сбъдне. Внимавайте и след всяко пожелание се помолете да няма засегнати от действията ви и само доброто да се сбъдне. Ще почувствате прилив на сили, ще свършите много добра робота и ще привлечете за съдействие подходящите хора. Всеки, на когото помогнете по някакъв начин, ще стане ваш благодетел в бъдеще. Не мислете за ползите, те ще дойдат след добре свършената работа, след подкрепата и любовта, която ще дарите. Сънищата са пророчески.\n\n \n\nСтрелец 23 ноември – 21 декември\n\n \n\nНека мислите ви в този ден да са светли и пожеланията да са за общото ни добро. С пълна сила действа вербалната магия. Каквото си пожелаем, ще важи за дълъг период напред във времето. Следете знаците на съдбата. Нищо да не се изхвърля. Пазете си документацията. Не е време за голямо почистване и подреждане. Изхвърленото днес още утре ще ви потрябва. Вечерта не замръквайте на непознати места и ограничете контактите с хора на риска. Не започвайте отговорна работа и нови начинания.\n\n \n\nКозирог 22 декември – 20 януари\n\n \n\nНе планирайте отговорна работа, както и старт на нови бизнес инициативи. Всичко, започнато с големи надежди за печалба и просперитет, ще завие в неблагоприятна посока. Помолете се за здраве и благополучие на семейството. Не е ден за работа на чуждо. Излезте сред природата, изпълнете каквото сте обещали на децата и партньора. Бъдете търпеливи и контролирайте емоциите. Денят материализира случайно казаните думи и лъжите. Давайте си сметка за всичко, което си пожелавате или изричате. Не навреждайте с думи и дела.\n\n \n\nВодолей 21 януари – 19 февруари\n\n \n\nДо обед очаквайте предложения и покани. Ще дочакате и приятни гости. Ще се изпълнят пожеланията, които до утре на обед изкажете на глас. Денят се свързва с магията на словото. Лесно ще убедите някой да ви съдейства, друг да остане с вас, а трети да си тръгне, без да създава драми и проблеми. Дано си давате сметка, че каквото се получи и уреди днес, после не може да се откаже или да се върне назад. Пътувайте, улеснете близки и приятели в избора им и ще получите съдействие за личните си амбиции, проекти и проблеми.\n\n \n\nРиби 20 февруари – 20 март\n\n \n\nАко днес се помолите и наистина вярвате в силата на изцелението, ще оздравете, ще уредите до дни тежък личен проблем, ще получите някаква особена сила, която ще ви помогне да излезете от зациклен период. Случващото се в момента ще позволи да направите крачка във вярната посока. Нищо да не се прави с голяма амбиция и само в името на парите и печалбите. Вярвайте, обичайте и направете жестовете, които близките ви очакват от вас. Ще има успех там, където нещата са поставени на справедлива основа и лъжата е избегната.\n\n \n\nЧРД\n\n \n\nЛичната ви година е деветка. Ориентирайте се към инвентаризация и приключване, към завършване на цикъл на усилна работа и учене. Тази година ще ви помогне да оберете реколтата на старанието си в миналото. Ще се получава по заслуги. Помъдрявате и остарявате. Дипломирайте се, чакайте повишение.\n\nРодените днес ще държат на семейството, ще поставят на първо място добруването на рода и няма да позволяват работата да ги откъсва от личните им отговорности. Няма да им липсват пари и протекции. Това са децата, които ще ви гледат на старини.\n\nЗаченатите днес ще имат заложена лечителска, просветителска и духовна програма. Ще се грижат за природата и за общото добруване на всички по Земята.\n\n\n \n                    ", "date": "2018.04.20", "title": "Хороскоп за 21 април - събота"}
{"url": "http://www.monitor.bg/a/view/66116-%D0%91%D0%BE%D0%BC%D0%B1%D0%B0-%D0%BE%D1%82-%D0%92%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%91%D0%B5%D1%80%D0%BB%D0%B8%D0%BD/", "text": "\n                    Евакуират железопътната гара в Берлин и районът около нея заради неексплодирала 500-килограмова бомба от Втората световна война. По време на обезвреждането на бомбата ще бъде нарушен автомобилният трафик, движението на влаковете, обществените автобуси, както и работата на летище Тегел. Една от линиите на метрото ще бъде спряна.\n                    ", "date": "2018.04.20", "title": "Бомба от Втората световна затвори Берлин"}
{"url": "http://www.monitor.bg/a/view/21619-%D0%A0%D1%83%D1%81%D0%B8%D1%8F-%D0%BE%D1%82%D0%B2%D1%80%D1%8A%D1%89%D0%B0-%D0%BD%D0%B0-%D1%83%D0%B4%D0%B0%D1%80%D0%B0-%D0%91%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D1%83%D0%B1%D0%B8%D1%85%D0%B0-%D0%A0%D0%B0%D1%81%D0%BF%D1%83%D1%82%D0%B8%D0%BD/", "text": "\n                     \n\nГоворителката на руското външно министерство Мария Захарова обвини британските спецслужби, че са убили Григорий Распутин - руски монах, приближен до царската фамилия, починал през 1916 г.\n\nНа брифинг в министерството, Захарова заяви, че подобен извод можело да се направи след като се прочете книгата на бившия агент на Скотланд Ярд Ричард Калън.\n\nНаред с това тя обвини Великобритания и за смъртта на руския император Павел I, и на конгоанския политик Патрис Лумумба, съобщават руските медии.\n\nПо думите на Захарова тримата били убити \"по държавна поръчка\". Тя нарече Великобритания \"световен рекордьор по геноцид\". Според оценката й, британците са убили 95 процента от австралийските аборигени.\n\n \n                    ", "date": "2018.04.20", "title": "Русия отвръща на удара: Британците убиха Распутин "}
{"url": "http://www.monitor.bg/a/view/22502-%D0%A1%D0%B1%D0%BB%D1%8A%D1%81%D1%8A%D0%BA-%D0%BD%D0%B0-%D0%B4%D0%B2%D0%B0-%D0%B2%D0%BB%D0%B0%D0%BA%D0%B0-%D0%BF%D0%BE%D0%BC%D0%BB%D1%8F-%D0%B4%D0%B5%D1%81%D0%B5%D1%82%D0%BA%D0%B8-%D0%B2-%D0%97%D0%B0%D0%BB%D1%86%D0%B1%D1%83%D1%80%D0%B3/", "text": "\n                    Два влака са се ударили на гарата в австрийския град Залцбург. По предварителни данни са пострадали между 35 и 40 души. Инцидентът е станал рано сутринта, когато маневриращ локомотив е прикачал вагони към влаковата композиция, пътуваща по маршрута Цюрих-Виена, и се е врязал в стоящия на релсите пътнически влак.\n\nПричините за катастрофата се разследват.\n\nЗа щастие повечето от ранените са леко пострадали.\n\n \n                    ", "date": "2018.04.20", "title": "Десетки ранени при влакова катастрофа в Залцбург"}
{"url": "http://www.monitor.bg/a/view/756-%D0%A2%D1%80%D1%8A%D0%BC%D0%BF-%D0%B1%D0%B5%D1%81%D0%B5%D0%BD-%D0%9D%D0%B5-%D1%81%D0%BC%D0%B5-%D1%81%D0%B5-%D0%B4%D0%BE%D0%B3%D0%BE%D0%B2%D0%B0%D1%80%D1%8F%D0%BB%D0%B8-%D1%81-%D0%A0%D1%83%D1%81%D0%B8%D1%8F/", "text": "\n                    \nПрезидентът на САЩ Доналд Тръмп остро реагира на документи, написани от бившия директор на Федералното бюро за разследване (ФБР) Джейм Коми, които се появиха в американските медии, след като бяха изпратени в Конгреса на САЩ от Министерството на правосъдието.\n\nДокументите, които Коми е написал, за да съхрани архив за срещите си с Тръмп, описват събитията, свързани с разследването на намесата на Русия в американските президентски избори през 2016 г., по-късно разширено, за да включи и възможното възпрепятстване на правосъдието от страна на президента.\n\n\"Документите на Джеймс Коми тъкмо излязоха на бял свят и показват ясно, че не е имало НИКАКЪВ СГОВОР (с Русия) и НИКАКВО ВЪЗПРЕПЯТСТВАНЕ (на правосъдието). Също така той е разкрил класифицирана информация. УАУ! Ще продължи ли ловът на вещици?\", написа американският държавен глава в профила си в \"Туитър\".\n\nТръмп уволни Коми през миналата година, но твърди, че разследването за намесата на Русия в негова полза не е бил мотивът за уволнението.\n\nВ декласифицираните документи, написани от Коми, се подчертава, че вниманието на Тръмп е било погълнато от редица въпроси, включително около бившия му съветник по националната сигурност Майкъл Флин, различни изтичания на информация от неговата администрация към медиите, както и за разследването на руската намеса.\n\nОсвен това в записки на Коми, Тръмп признал, че Владимир Путин му казал, че Русия има най-хубавите проститутки. Това пък бе отречено от говорителя на Кремъл Дмитрий Песков. \"Ако така пише в книгата, значи най-малкото тази част (от нея) не отговаря на истината\", заяви прессекретарят на руския президент, помолен да коментира медийни съобщения. \"Президентът Путин не е могъл да каже и не е казвал подобно нещо на президента Тръмп, още повече с оглед на факта, че преди Тръмп да стане президент, двамата не са общували нито веднъж\", увери Песков.\n\nПо-късно Тръмп разкритикува ОПЕК, обвинявайки картела, че изкуствено завишава цените на петрола, съобщи Ройтерс. \"Изглежда ОПЕК пак се е захванал с това. С рекордни количества пертол навсякъде, включително изцяло запълнени кораби в морето, цените на петрола изкуствено са силно завишени\", написа Тръмп в Туитър. Цените на петрола изглежда са напът да отчетат втора поредна седмица на растеж. Коментарът му предизвика веднага отговор, който дойде от министъра на енергетиката на Саудитска Арабия Халид ал Фалих. Цената на петрола се определя от пазара, а не от ОПЕК, заяви той.\n\nПрезидентът на САЩ Доналд Тръмп е поканил руския си колега Владимир Путин на посещение в САЩ и му е казал в телефонен разговор, че ще се радва да се видят в Белия дом, предаде Ройтерс\n\n\n \n \n\n \n\n\n \n                    ", "date": "2018.04.20", "title": "Тръмп бесен: Не сме се договаряли с Русия"}
{"url": "http://www.monitor.bg/a/view/73732-%D0%9F%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%BF%D0%B8%D1%81%D0%B0%D0%BB%D0%BA%D0%B0-%D0%BD%D0%B0-%D0%9F%D1%83%D1%82%D0%B8%D0%BD-%D0%B7%D0%B0-63-000-%D0%B5%D0%B2%D1%80%D0%BE/", "text": "\n                    Черна писалка, украсена с изображение на сребърен двуглав орел от 20 кристала \"Сваровски\", бе продадена за 63 000 евро на търг на аукционна къща \"Друо\" в Париж.\n\nКакто пише в. \"Паризиен\", писалката принадлежала на руския президент Владимир Путин.\n\nПредварителната оценка на лота бе между 50 000 и 80 000 евро. Името на купувача, участвал по телефона в търга, не се съобщава.\n\n\"Този лот не е произведение на изкуството, но уникалността му се потвърждава от днешната политическа реалност\", заявиха експерти от тръжната къща.\n\n \n                    ", "date": "2018.04.20", "title": "Продадоха писалка на Путин за 63 000 евро "}
{"url": "http://www.monitor.bg/a/view/56316-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%A3%D0%B3%D0%B0%D0%BD%D0%B4%D0%B0-%D0%B8%D1%81%D0%BA%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%BD%D0%B0-%D0%BE%D1%80%D0%B0%D0%BB%D0%BD%D0%B8%D1%8F-%D1%81%D0%B5%D0%BA%D1%81/", "text": "\n                    Президентът на Уганда Йовери Кагута Мусевени заяви, че ще настоява да се забрани оралният секс на територията на страната, съобщава в \"Метро\".\n\nДържавният глава произнесе реч срещу \"неправилните сексуални практики\" в рамките на кампания, в която той държи да ги инкриминира. По думите на държавника развратните прийоми били насаждани от недобросъвестни чужденци.\n\nСпоред него чужденци се опитват да развращават хората на Уганда.\n\n\"Устата е създадена за ядене, а не за секс\", твърди Мусевени.\n\nОт 2014 г. в Уганда хомосексуалните се преследват със закон и понасят едно от най-строгите наказания за това в света. Уличените в еднополови връзки могат да прекарат до 14 години зад решетките. Хомосексуалните рецидивисти, а също така извършилите полов контакт с непълнолетни или с болни, могат да бъдат осъдени дори на доживотен затвор.\n\nОще тогава САЩ го критикуваха, че използва диктаторски методи на управление.\n\nСега президентът Йовери Кагута възнамерява да въведе наказания ще има и за поддръжниците им. След подписването на строгите закони, Мусевени беше заявил, че практикуващите секс с човек от същия пол \"ще се заразят с глисти\".\n\nПрезидентът на страната е добре известен с критиките си към \"нетрадиционните сексуални практики\".\n\nИскането на президента обаче взриви \"Туитър\" и се появи лавина от коментари. Някои от хората питат как може да бъде наложена такава забрана и как би била доказана тя, а други се чудеха какъв е произходът на идеята и обвиниха 73-годишния президент в консерватизъм.\n\nПрез 1986 г. Мусевени донася относителна стабилност и икономически растеж на Уганда, която в продължение на десетилетия е жертва на лошо управление, размирици и гражданска война. По времето на Мусевени се извършва и една от най-ефективните национални кампании за борба със СПИН в Африка. В средата и края на 90-те години на миналия век Мусевени е хвален от Запада като член на ново поколение африкански водачи, но президенстването му обаче е помрачено от намесата в гражданската война в Демократична република Конго и други конфликти в района на Големите езера. След конституционни поправки, ограничаващи продължителността на президентския мандат, на 23 февруари 2006 г. в Уганда се провеждат президентски и парламентарни избори.\n\n \n                    ", "date": "2018.04.20", "title": "Президентът на Уганда иска забрана на оралния секс "}
{"url": "http://www.monitor.bg/a/view/80221-%D0%A5%D0%B5%D0%B4%D1%8A%D1%80-%D0%9D%D0%B0%D1%83%D1%8A%D1%80%D1%82-%D0%A0%D1%83%D1%81%D0%B8%D1%8F-%D0%B8-%D0%A1%D0%B8%D1%80%D0%B8%D1%8F-%D1%87%D0%B8%D1%81%D1%82%D1%8F%D1%82-%D1%81%D0%BB%D0%B5%D0%B4-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B0%D1%82%D0%B0%D0%BA%D0%B0/", "text": "\n                    Говорителят на Държавния департамент Хедър Науърт заяви, че Русия и Сирия „почистват“ мястото на химическата атака в сирийския град Дума, предаде Reuters.\n\nГоворителят на Департамента заяви, че на инспекторите от Организацията за забрана на химическите оръжия (ОЗХО) не е осигурен достъп до мястото на предполагаемата химическа атака. \"Ние предполагаме, че това е опит да извършат свое нагласено разследване. Руските официални лица заедно със сирийския режим според нас, работят за да почистят мястото на атаката и да премахнат доказателствата за използване на химическо оръжие\", каза Науърт Също така според нея „хората са били притискани от Русия и Сирия да променят разказите си“.\n\nПо-рано обаче Дамаск изпрати официална покана за посещение на инспектори от ОЗХО в Дума. Сирия заяви, че е готова да предостави необходимата помощ на специалистите. В допълнение, Дамаск изрази надежда, че мисията ще работи при пълна прозрачност, на базата на конкретни и достоверни доказателства.\n\nВ четвъртък руският външен министър Сергей Лавров заяви, че Москва е загрижена от броя на играчите, които се опитва да попречи на работата на ОЗХО мисията в Думата. Министърът припомни, че групата от експерти на ОЗХО, която трябва да разследва предполагаемите събития в Дума, е пристигнала в Бейрут преди няколко дни. И на сутринта тя е трябвало да премине сирийската граница, където е била очаквана от консулски представители на Министерството на външните работи на Сирия за издаване на визи. \"Те обаче не успяха да тръгнат в този момент, защото започнаха ударите. Някой силно не искаше те да попаднат своевременно в този район, за който става дума\", отбеляза Лавров.\n\n \n                    ", "date": "2018.04.20", "title": " Хедър Науърт: Русия и Сирия чистят след химическата атака "}
{"url": "http://www.monitor.bg/a/view/75341-%D0%9A%D0%BE%D0%BC%D0%B8-%D0%A2%D1%80%D1%8A%D0%BC%D0%BF-%D0%B8-%D0%9F%D1%83%D1%82%D0%B8%D0%BD-%D1%81%D0%B8-%D0%B3%D0%BE%D0%B2%D0%BE%D1%80%D0%B5%D1%85%D0%B0-%D0%B7%D0%B0-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B8/", "text": "\n                    \nЗаписките на отявления враг на американския президент Доналд Тръмп - билшия шеф на ФБР Джеймс Коми, разкриват, че Тръмп и Путин са си говорили за проститутки, посочва \"Файненшъл таймс\".\n\nЗаписките станаха известни малко след уволнението на Коми от Тръмп през май 2017 г. Директорът на ФБР дори беше призован да свидетелства пред Конгреса заради описаните в тях опити на президента да му окаже влияние при решението дали да разследва ген. Флин.\n\nОт бележките става ясно, че Тръмп неколкократно е повдигал проблема с изтичането на вътрешна информация от Белия дом и службите за сигурност към медиите. Президентът е настоявал пред директора на ФБР да се направят опити за откриване на източника на теч на информация.\n\nЕдна от честите теми на разговор между американския президент и шефа на ФБР е докладът на службите, в който се твърди, че Русия разполага с компрометиращи секс-записи на Тръмп и платени момичета в Москва.\n\nВ едно от откровенията си пред Коми, Доналд Тръмп разказва и за признанието на Путин за руските проститутки като \"най-красиви на света\".\nГоворителят на Кремъл Дмитрий Песков опроверга съдържащите се в спомените на бившия шеф на ФБР Джеймс Коми \"подробности\" за един разговорите между лидерите на Русия и на САЩ - Владимир Путин и Доналд Тъмп. \"Ако така пише в книгата, значи най-малкото тази част (от нея) не отговаря на истината\", заяви прессекретарят на руския президент, помолен да коментира медийни съобщения. \"Президентът Путин не е могъл да каже и не е казвал подобно нещо на президента Тръмп, още повече с оглед на факта, че преди Тръмп да стане президент, двамата не са общували нито веднъж\", увери Песков.\n\n\"Колкото до останалото съдържание (на мемоарната книга на Коми), не се наемам да съдя, не съм я чел\", добави той.\n\n\n \n                    ", "date": "2018.04.20", "title": "Коми: Тръмп и Путин си говореха за проститутки"}
{"url": "http://www.monitor.bg/a/view/33449-%D0%9F%D0%BE%D0%BB%D0%B8%D1%86%D0%B8%D1%8F-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%BE%D1%82-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D0%BD%D1%82%D0%B8-%D0%B2-%D0%9F%D0%B0%D1%80%D0%B8%D0%B6/", "text": "\n                    Около сто френски полицаи нахлуха преди разсъмване в сграда на университет в Югоизточен Париж и го освободиха от около 100 души, които го бяха окупирали на 26 март, за да протестират срещу правилата за прием на студенти, предадоха Франс прес и Ройтерс.\nТова беше една от десетината сгради на висши училища във Франция, блокирани от протестиращи.\nИзвеждането на демонстрантите беше съпроводено от съобщение на правителството, че редът и законността ще бъдат възстановени във връзка с наближаването на изпитната сесия.\nПолицията в Париж каза, че един човек е бил арестуван при евакуацията, която преминала \"спокойно и без никакви инциденти\".\nРекторът на университета в Толбиак беше помолил преди повече от седмица полицията да се намеси, изтъквайки, че някои от протестиращите са антиправителствени активисти, а не студенти, и са нанесли сериозни щети на помещения.\nПротестиращите бяха блокирали достъпа до сградата с натрупани маси и столове и контролираха кой влиза, направиха обща кухня и спални помещения и организираха лекции извън учебния план.\nОт няколко седмици четири френски университета са напълно блокирани. Студентските протести съвпадат с по-широките протести срещу икономическите реформи на президента Еманюел Макрон и 50-ата годишнина от студентските вълнения в Париж през май 1968 г.\nВ неделя президентът каза, че \"неприемливото\" насилие в университетите често е дело на \"професионални агитатори\".\n \n                    ", "date": "2018.04.20", "title": "Полиция освободи университет от демонстранти в Париж"}
{"url": "http://www.monitor.bg/a/view/8406-%D0%91%D0%B8%D0%B2%D1%88-%D1%84%D1%80%D0%B5%D0%BD%D1%81%D0%BA%D0%B8-%D0%BF%D1%80%D0%B5%D0%BC%D0%B8%D0%B5%D1%80-%D1%89%D0%B5-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%BA%D0%BC%D0%B5%D1%82-%D0%BD%D0%B0-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0/", "text": "\n                     \n\n \n\n \n\nБившият френски премиер Манюел Валс възнамерява да се кандидатира за кмет на Барселона, съобщи самият той пред TVE. Валс е роден в Барселона, а е получил предложение от центристите в Каталуния и техния лидер Алберт Ривера да бъде техен кандидат.\n\nВалс коментира, че се интересува от дебата около независимостта на Каталуния и би участвал по-активно в него.\n                    ", "date": "2018.04.20", "title": "Бивш френски премиер ще се кандидатира за кмет на Барселона "}
{"url": "http://www.monitor.bg/a/view/15561-%D0%9E%D0%9B%D0%90%D0%A4-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%A1%D0%BB%D0%BE%D0%B2%D0%B0%D0%BA%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%AF%D0%BD-%D0%9A%D1%83%D1%86%D0%B8%D0%B0%D0%BA/", "text": "\n                    Европейската комисия потвърди, че службата за борба с измамите със средства от ЕС (ОЛАФ) води разследване, свързано с работата на убития през февруари словашки журналист Ян Куциак. Разследването е в ход и затова засега не можем да кажем нищо повече, сочи становище на ЕК.\n\nПриживе Куциак разследваше връзки на словашкото правителство с италианската мафия, повдигнали съмнения за злоупотреба с европейски средства за земеделие. ЕП прие резолюция, в която настоя за независимо международно разследване за смъртта на Куциак.\n\nВ Словакия вероятно организираната престъпност е проникнала на всички равнища в политиката и икономиката. Налице са политически подбор на прокурори и множество обвинения в корупция срещу най-висши служители, сочи документът. Допълва се, че тези случаи не са довели до необходимото безпристрастно разследване.\n\nЕП порицава и обидните коментари на някои европейски политици срещу журналистите (през 2016 г. тогавашният словашки премиер Роберт Фицо нарече журналистите \"мръсни курви\"). Присъства и апел за осигуряване на личната защита и неприкосновеността на жилищата на разследващите журналисти и на подателите на сигнали за нередности. Евродепутатите искат и по-добра защита за журналистите от натиск и обвинения в клевета.\n\nВ резолюцията се настоява за протекция на журналистите, които често стават жертва на съдебно преследване с цел саботиране на работата им, за фонд на ЕС в подкрепа на независимата разследваща журналистика, за изготвяне от ЕК на законодателно предложение за медийната свобода и многообразие, за по-добро следене на медийната собственост и сливанията и придобиванията на медии.\n\nЕП обмисля да нарече програмата си за обучение на журналисти в памет на Куциак. В ЕП двете зали за пресконференции - в Брюксел и в Страсбург - носят имената на други двама убити заради работата си журналисти - Ана Политковская (Русия) и Дафне Галиция (Малта).\n\n \n                    ", "date": "2018.04.20", "title": "ОЛАФ разследва Словакия заради Ян Куциак"}
{"url": "http://www.monitor.bg/a/view/55337-142-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%93%D1%80%D0%B5%D1%8A%D0%BC-%D0%91%D0%B5%D0%BB-%D0%A1%D0%B5%D1%83%D0%BB-%D0%B8-%D0%9F%D1%85%D0%B5%D0%BD%D1%8F%D0%BD-%D0%BE%D1%82%D0%BA%D1%80%D0%B8%D1%85%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%B0/", "text": "\n                    Двете корейски държави откриха директна телефонна линия между лидерите си, обявиха от Сеул. Съобщението идва една седмица преди срещата на върха между президента на Южна Корея Мун Дже Ин и лидера на Северна Корея Ким Чен Ун в демилитаризираната зона, която разделя Корейския полуостров, предаде АФП.\n\nТелефонната линия свързва Синия дом - президентството в Сеул, със седалището в Пхенян на Държавния съвет, чийто председател е Ким.\n\nОператорите вече са провели пробен телефонен разговор, продължил цели 4 минути и 19 секунди.\n\nПървият телефонен разговор ще се проведе преди срещата на върха между Мун и Ким, планирана за 27 април в граничното селище Панминчжон.\n\nТова ще е едва третата среща между съседите след края на Корейската война през 1953 г. Южнокорейската информационна агенция Йонхап съобщи, че в дневния ред на срещата е включена възможността двете страни \"да изтеглят тежките си оръжия и граничните постове\" от демилитаризираната зона.\n\n \n                    ", "date": "2018.04.20", "title": " 142 години след Александър Греъм Бел, Сеул и Пхенян откриха телефона"}
{"url": "http://www.monitor.bg/a/view/6974-%D0%98%D1%82%D0%B0%D0%BB%D0%B8%D1%8F-%D0%B8%D0%B7%D0%BF%D0%B0%D0%B4%D0%B0-%D0%B2-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%BA%D1%80%D0%B8%D0%B7%D0%B0/", "text": "\n                    Председателката на Италианския сенат или горната камара на Парламента Мария Елизабета Казелати върна на президента Серджо Матарела проучвателния мандат за съставяне на правителство. Тя обясни, че съществували някакви допирни точки от които може да се роди правителство, но според нея това би било твърде трудна задача.\n\nКазелати трябваше да се опита единствено да намери пътя към образуване на управляваща коалиция от спечелилите най-много гласове на изборите на миналия четвърти март политически сили. Това са от една страна предвожданата от Силвио Берлускони и включваща четири партии десница, на която шефката на Сената е един от най-изтъкнатите представители, а от друга – Движението „5 звезди“ на бившия комик Бепе Грило.\n\nНито една от участвалите в последния парламентарен вот формации не получи нужното й за самостоятелен кабинет мнозинство. Без резултат останаха и двата кръга от консултации на държавния глава с политическите сили за намиране на изход от създалата се ситуация чрез сформирането на нужната за целта коалиция. Както предвидиха пък в сряда при връчването на Казелати на мандата вещите по политиката на Италия журналисти, на камък удари и нейния опит да обедини иначе сработилите се при избора й на високия шефски пост десница и „Пет звезди“. Сега ябълката на раздора между тях се оказа Силвио Берлускони, за когото предвожданите от 31-годишния Луиджи Ди Майо „петзвездници“ не искат и да чуят, смятайки го за символ на провалилата се стара политическа класа. Научавайки за тази си реакция обаче, експремиерът заяви ,че те не стават и да чистят тоалетните на Италия.\n\nТа те предложиха на Матео Салвини - лидера на „най-котираната“ сега в десницата партия „Лига“ да съставят правителство само с неговата формация на основата на подписан двустранен договор, но без участието в заверата на партията на Берлускони „Форца Италия“. В името на единството в дясно обаче Салвини не прие предложението и Мария Елизабета Казелати бе принудена да свие знамената.\n\nНаблюдателите в Рим и Милано пророкуват през тези часове, че най-вероятно Матарела ще натовари с нов проучвателен мандат третия след него човек в държавата – президента на Камарата на депутатите Роберто Фико. Той е един от основателите на „Пет звезди“ и според мнозина коментатори ще направи усилие за съставяне на кабинет на базата на обща програма между Движението и управлявалата досега лявоцентритска Демократическа партия. Ако и Фико не успее, най-вероятно Матарела ще прибегне до образуването на „техническо правителство“, което да управлява страната до нов предсрочен парламентарен вот още в края на юни или през септември, или в краен случая декември – смятат коментаторите на Апенините.\n\n \n                    ", "date": "2018.04.20", "title": "Италия изпада в политическа криза "}
{"url": "http://www.monitor.bg/a/view/12306-%D0%A0%D0%B5%D0%B3%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B7%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D1%82%D1%80%D1%83%D0%B4%D0%BD%D0%B8-%D0%BE%D0%B1%D1%81%D0%BB%D1%83%D0%B6%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%BB%D0%B8%D0%B5%D0%BD%D1%82%D0%B8/", "text": "\n                    \nЦелта на регламента за защита на личните данни, който влиза в сила от 25 май, е да предостави по-голям контрол на гражданите върху това какво се случва с тяхната лична информация. Всъщност регламентът не е чак толкова нов. Ново е, че компаниите, които работят с лични данни, вече са длъжни да въведат независимата контролна функция - „служител по защита на личните данни“. Неговата задача е да съблюдава за надлежната работа с лични данни и да съобщава за възможно изтичане на данни или нарушаване на закона. Съгласно регламента лични данни биха могла да са всякаква информация, свързана с определен субект – физическо лице, което е идентифицирано или може да бъде идентифицирано чрез нея. Това означава, че не е необходимо личните данни да представляват непременно единен идентификационен номер или друг вид идентификатор като например ЕГН, номер на лична карта и други. Всяка информация, която може да доведе до идентифицирането на определено физическо лице, представлява лични данни.\n\nФакт е, че регламентът дава по-големи права на потребителите и гарантира по-добре техните интереси. Той им предоставя и едно право, каквото досега не съществуваше за тях, а именно правото да бъдат забравени. По-задълбочен анализ обаче показва, че регламентът може да затрудни обслужването на клиентите. Например когато някой клиент за първи път посещава някоя компания-оператор на лични данни, тя ще трябва да събира допълнителни документи и съгласия от него. Тоест може да се увеличи времето за обслужване на клиента. Предлагането на допълнителни услуги и комуникацията от компаниите към клиентите може да се окаже доста по-ограничено поради липса на съгласие от потребителя. В някои ситуации компаниите ще бъдат по-малко гъвкави. Например ако идентификаторите на обекти и партиди са лични данни, то само титулярят или собственикът им ще може да иска информация и да заявява комунални услуги за тях. До момента това може да направи и някой от ползвателите.\n\nС други думи по-голямата грижа за клиентите може да се окаже, че създава някои неудобства за тях. Надявам се да има разбиране сред клиентите и обществото за тези неудобства, макар да си давам сметка, че недоволството на клиентите ще бъде насочено по-скоро към компаниите, отколкото към законодателите.\n\nПрави впечатление, че много компании, които са администратори на лични данни, напоследък усилено работят по внедряване на регламента. Аз съм член на потребителския съвет към ЧЕЗ България и още в началото на април ние подробно разгледахме какви процеси и мерки са предприели дружествата на ЧЕЗ в България. На практика те отчетоха пълна готовност за внедряване на организационни и технически мерки за постигане на съответствие с изискванията на регламента. Други компании правят същото.\n\nНапоследък се нароиха и много курсове, които да разясняват регламента и неговото прилагане. Но големият ден остава 25 май, когато законът започва да се прилага. Със сигурност след тази дата ще може да се даде по-конкретна информация за готовността на компаниите, за ползите и недостатъците на регламента. Дотогава всеки може да получи и повече информация на интернет страницата на Комисията за защита на личните данни (КЗЛД). Ние, потребителските организации, също сме на разположение да помагаме с експертиза на потребителите. Смятам, че предстои доста работа за всички нас.\n\n \n\n\n \n                    ", "date": "2018.04.20", "title": "Регламентът за личните данни може да затрудни обслужването на клиенти"}
{"url": "http://www.monitor.bg/a/view/41156-%D0%97%D0%B0-%D0%B1%D1%8A%D0%BB%D1%85%D0%B0%D1%82%D0%B0-%D0%B8-%D1%8E%D1%80%D0%B3%D0%B0%D0%BD%D0%B0/", "text": "\n                    Народът го е казал: не може заради бълхата да изгорим юргана. Очевидно е, че случаят с ранената полицайка по време на футболен мач премина границата на търпението за подобни прояви. Вижда се, че само с временни арести, глоби, санкции срещу клубовете, декларациите и призивите на фен клубовете няма да се спре футболното хулиганство. Никак не е успокоително, че същите бесове витаят и по терените на нашите съседни страни. Собствениците на клубове си дават сметка, че стадионите са празни не само заради слаби игри, но и от страха на мнозина да отидат на мач. Обществеността пита как така в емблематична за футболните сбивания страна като Великобритания те отдавна са минало и всеки мач във Висшата лига там се превръща в празник за всички. Истината е в драстичните мерки, модерните стадиони, в камерите с висока резолюция, поименните билети. Не случайно причината хулиганът, хвърлил бомбичката, да бъде трудно индентифициран, е в лошата резолюция на камерите. И защо трябва да има шествия и хореографии на футболни фенове, които замерят невинни граждани с бомбички и скандират нецензурни лозунги? При това, охранявани от полицаи. Също така законодателите, които ще обсъдят мерките, не трябва да се притесняват, че ще бъдат нарушени права на фенове, като им се отнеме възможността да присъстват на стадиона. Нещо повече, чуждата практика показва, че за да не присъстват на мачове зад гърба на полицията, нарушителите биват привиквани на контролирани от органите на реда места извън стадиона и там гледат мача. Т.е.правата им не са нарушени. Има и много други мерки, които могат да се предприемат. И това е работа не само на футболните клубове, а преди всичко на други институции, защото вината винаги е персонална. Не може заради група вандали, да бъдат лишавани хиляди от възможността да наблюдават мачове на живо.\n                    ", "date": "2018.04.20", "title": "За бълхата и юргана"}
{"url": "http://www.monitor.bg/a/view/84130-%D0%9D%D0%BE%D0%B2%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%B7%D0%B5%D0%B1%D1%80%D0%B0%D1%82%D0%B0-%D0%BA%D1%8A%D0%B4%D0%B5%D1%82%D0%BE-%D0%BD%D0%B0%D0%BC%D0%B5%D1%80%D0%B8-%D1%81%D0%BC%D1%8A%D1%80%D1%82%D1%82%D0%B0-%D1%81%D0%B8-%D0%91%D0%BE%D0%BD%D0%BA%D0%B0/", "text": "\n                    С нова лека ламаринена катастрофа осъмна бул. „Шести септември” пред бившето кино „Фламинго”, където на 13 април м.г. загуби живота си Бонка Куманова. Поредното пътно-транспортно произшествие бе след фаталната зебра, на която бе прегазена служителката в близко заведение. След нейната смърт пешеходната пътека бе повдигната, за да бъдат принудени автомобилите да намаляват скоростта. Малко след зебрата на бул. „Шести септември” в посока ресторант „Стадиона” сутринта в петък се чукнаха две леки коли. Според полицията причина за катастрофата е неспазване на дистанция.\n                    ", "date": "2018.04.20", "title": "Нова катастрофа край зебрата, където намери смъртта си Бонка"}
{"url": "http://www.monitor.bg/a/view/77179-%D0%9F%D1%8A%D1%82%D0%BD%D0%B8%D0%BA-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D1%80%D1%8A%D0%BA%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%81%D0%BA%D0%BE%D1%87%D0%B8-%D0%BE%D1%82-%D0%B2%D0%BB%D0%B0%D0%BA-%D0%B2-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    Пътник от панагюрското село Оборище с инициали Ж.Д. е скочил в движение от пътническия влак София-Пловдив и падайки между перона и вагона, композицията му е отрязала едната ръка. Инцидентът е станал на железопътната гара в Септември в четвъртък. В 5.41 часа при потегляне на композицията от локомотив и четири пътнически вагона, от последния вагон на влака скача пътника Ж.Д.Д. на 50 години от гр. Оборище, който пътувал до гара Септември. \nПри скока мъжът пада между перона и вагона. Вследствие на това задната талига на пътническия вагон отрязва лявата му ръка. \nВеднага е извикана линейка, като на място е оказана първа помощ. Пострадалият е транспортиран и настанен за лечение в Многопрофилната болница за активно лечение в Пазарджик. Според запознати мъжът е бил в тоалетната и не успял да слезе навреме на гарата, докато влакът е бил спрял.\n                    ", "date": "2018.04.20", "title": "Пътник остана без ръка, след като скочи от влак в Септември"}
{"url": "http://www.monitor.bg/a/view/66333-%D0%A1%D0%BF%D0%B8%D0%BF%D0%B0%D1%85%D0%B0-%D0%B8%D0%B7%D0%B2%D0%B5%D1%80%D0%B3%D0%B8-%D1%82%D0%BE%D1%80%D0%BC%D0%BE%D0%B7%D0%B8%D0%BB%D0%B8-%D1%81%D1%82%D0%B0%D1%80%D0%B8%D1%86%D0%B0/", "text": "\n                    \nДвама млади мъже на по 22 и 28 години са задържани в хода на досъдебно производство за проникване с взлом и тормоз на старица от гълъбовското село Априлово.\n\nИнцидентът е станал към 21,30 часа на 18 април, когато маскиран мъж е разбил входната врата в дома на самотно живеещата 79-годишна  Кера Д. и след като я заплашил с нож, опрян в гърлото я изнудил да му даде 50 лв и личната си карта. Бабичката, която останала вдовица , а скоро след това починали и двете й деца подала сигнала на телефон 112 малко преди полунощ в четвъртък. Извършителите са спипани при опит да изтъргуват личните документи на жертвата . По – младият е жител на същото село, който получил ден по-рано информация, че възрастната жена е продала свой имот и има пари в брой. 28-годишният мъж е от град Гълъбово и има зад гърба си купчина криминални прояви. Мъжете са задържани първоначално за по 24 часа, предстои прокуратурата да поиска постоянното им оставяне зад решетките.\n\nМеждувременно в ареста на Второ РУ „Полиция“ – Стара Загора е задържан 33-годишен жител на Шумен, съпричастен към три случая на телефонни измами, при които през февруари и март т.г. от възрастни жени са били отнети близо 15 000 лв.\n\nЗадържаният няма криминални прояви, по предварителна информация е действал в качеството на „муле“ и на територията на Бургас. Спипан е в хода на съвместна акцията на криминалистите от Стара Загора и крайморския град.\n\n\n \n                    ", "date": "2018.04.20", "title": "Спипаха изверги, тормозили старица"}
{"url": "http://www.monitor.bg/a/view/75348-20-%D0%B1%D0%BE%D0%BD%D0%B0-%D1%80%D1%83%D1%88%D0%B2%D0%B5%D1%82-%D0%B8%D0%B7%D1%8F%D0%B4%D0%B5-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D1%88%D0%B5%D1%84%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%A0%D0%B0%D0%BA%D0%BE%D0%B2%D1%81%D0%BA%D0%B8/", "text": "Разделил с двама свои колеги по 1000 евро, не е ясно къде са останалите пари\n                    \n20 000 лева подкуп, поискан от търговец на незаконни цигари от „Столипиново”, изяде работата на началника на РУП Раковски Георги Илиев и на подчинените му „младши разузнавач” в група „Криминална полиция Валентин Гоцев и младши инспектор Желязко Колев. След като получили парите, тримата си разделили по 1000 евро, станало ясно след задържането им. Не е ясно къде е остатъкът, като се предполага, че вероятно са останали у четвъртия замесен в рушветчийската схема – бившия полицай Стефан Модев. Той бе арестуван миналия юни и в момента, заедно с „колегата си” Петър Атанасов, са подсъдими по дело за грабеж на незаконни цигари за 300 000 лева от микробус.\n\nИменно след ареста на Модев и Атанасов през миналата година стартирала операцията на Дирекция „Вътрешна сигурност” в МВР, при която след повече от 10 месеца разследване, излязъл наяве поисканият рушвет. Двамата оперативни работници Гоцев и Колев били арестувани този март и направили пълни самопризнания, а шефът им бил задържан на 19 април т.г. Това съобщиха на пресконференция окръжният прокурор на Пловдив Румен Попов, шефът на ОД на МВР ст.ком. Атанас Илков, наблюдаващият прокурор Анна Викова, Павлин Коджахристев и Христо Панайотов от дирекция „Вътрешна сигурност” в МВР.\n\n„В хода на извършваните оперативно-издирвателни мероприятия по отделените от дирекция „Вътрешна сигурност”, със съдействието на директора на ОД на МВР Пловдив и екип от следователи, бяха установени две други пострадали лица от аналогични с този от юни м.г. грабежи”, обясни Румен Попов. По същия начин, като при грабежа от миналия юни, извършителите са се представяли за полицаи, спирали са за проверка и са задържали лица, които са превозвали цигари без бандерол в микробуси, слагали са им белезници, насочвали са пистолети. Легитимирали са се са се със служебни значки и след като са ги поваляли на земята, са извършвали грабежи на останалите два установени към момента грабежа.\n\nЕдиният бил извършен на мъж от „Столипиново”, който по-късно бил изнудван за 20-те хиляди лева рушвет. Негов микробус с папироси бил ограбен през декември 2016г. в района на парк „Лаута” в Пловдив. След това през март 2017г. ограбеният получил обаждане от полицай от Шесто районно да се яви за справка. Когато отишъл в управлението, което е на територията на „Столипиново”, му казали да отиде за справка в РУП Раковски при определен оперативен служител по криминална линия.  На 15 март м.г. ограбеният ром отишъл в районното в Раковски, където му били показани снимки на неговия микробус с тайник, пълен с цигари без бандерол. Заявено му било, че спрямо него се извършва така наречената „разработка” и че всеки момент трябва да го задържат, ако не предаде 20 000 лева, след което материалите по така нар. „дело” ще бъдат унищожени. Ромът се обадил на сина си, който предал на Стефан Модев 20 000 лева. Според Румен Попов търговецът на нелегални цигари бил ограбен от Стефан Модев и Петър Атанасов, за което на двамата ще им бъдат повдигнати допълнителни обвинения. Щетите от този грабеж са за 41 502 лева, като освен цигарите, от търговеца били взети пари и други вещи. Атанасов обаче не участвал в последвалото изнудване. Модев бил човекът, направил снимките на микробуса с тайника, които били показани на мъжа от „Столипиново”. Веднага след задържането на Модев и Атанасов миналата година по първия им юнски грабеж, тримата останали полицаи са архивирали оперативното дело за микробуса с тайника и така се опитали да прикрият следите си, че мъжът от „Столипиново” уж не е извършвал незаконна дейност. И оперативното дело е било архивирано, тоест са записали, че не е дало резултат, обясни какво се е случило окръжният прокурор. Модев и Атанасов ще отговарят пред съда за общо три грабежа, а Модев и тримата от РУП Раковски – Георги Илиев, Валентин Гоцев и младши инснпектор Желязко Колев ще отговарят пред Темида за подкуп, чрез изнудване от полицейски орган в съучастие. По това им повдигнато обвинение ги грози затвор от 3 до 10 години, глоба до 20 000 лева и лишаване от права. По обвиненията за грабежите другите двама бивши вече полицаи ги грози затвор от 3 до 10 години. Тримата от РУП Раковски са отстранени от длъжност и срещу тях текат дисциплинарни производства.\n\n \n\n\n\nВалентин Гоцев е бил младши разузнавач в група „Криминална полиция” в РУП Раковски, на работа в МВР е от 2008г. Първо започнал работа в Пето РУП в Пловдив и през 2016г. бил преназначен като „младши разузнавач” в група „Криминална полиция” в РУП Раковски. Колегата му Желязко Колев също е  в МВР от 2008г. като младши инспектор и до момента на ареста си е заемал тази длъжност в РУП Раковски. Шефът на полицейското управление Георги Илиев започнал работа в МВР през 2002г. ,като полицейски инспектор „Криминална полиция” в Пето районно в Пловдив. После бил преназначен в сектор „Престъпления по пътищата”, отдел „Криминална полиция”. Станал шеф на РУП Раковски през 2016г.\n\n \n\n\n\n\n\n„Искам да благодаря на директора на ОД на МВР в Пловдив ст. ком. Атанас Илков, който бе достатъчно мотивиран, за да извадим последните за този месец гнили ябълки от системата и да ги поставим там, където е необходимо. И да извършим много труд и усилия”, каза зам.-директорът на „Вътрешна сигурност” в МВР Павлин Коджахристев. По думите му част от българските полицаи гледат твърде много американски филми, които обикновено лошите наказват други по-лоши от тях и накрая излизат положителни герои. „В живия живот е различно. Никой не би трябвало да си предава функциите на правораздавател, особено когато зад всичко това стои корупционен момент”, заяви още той. Коджахристев призна, че при такива разработки е тъжно и че никой от дирекция „Вътрешна сигурност” не изпитва задоволство. Той бе категоричен, че не трябва да се гледа на всички български полицаи под този знаменател, защото това не е честно. „Системата продължава да се чисти, има достатъчно убедени и мотивирани хора”, каза още той.\n\n\n \n                    ", "date": "2018.04.20", "title": "20 бона рушвет изяде главата на шефа на полицията в Раковски"}
{"url": "http://www.monitor.bg/a/view/53097-%D0%97%D0%B0%D1%81%D0%BF%D0%B0%D0%BB-%D1%82%D0%B8%D1%80%D0%B0%D0%B4%D0%B6%D0%B8%D1%8F-%D0%BE%D0%B1%D1%8A%D1%80%D0%BD%D0%B0-%D0%BA%D0%B0%D0%BC%D0%B8%D0%BE%D0%BD%D0%B0-%D1%81%D0%B8-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%A2%D1%80%D0%B0%D0%BA%D0%B8%D1%8F/", "text": "\n                    \n\n \n\nТираджия обърна камиона си с турска регистрация на магистрала „Тракия” край Пловдив. При катастрофата с опасност за живота в болница били откарани както шофьорът на 40 г. ,така и неговият спътник на 54г. Вторият е издъхнал малко след постъпване в здравното заведение, преди още да му бъде направена спешна операция. Мъжът е бил с политравма, несъвместима с живота. Предполага се, че шофьорът е заспал и това е причината за пътното произшествие. Тираджията също е с временна опасност за живота, съобщиха от болницата. Той бил приет в Спешното на УМБАЛ „Св. Георги” с травма на гръбнака и с рана на лицето. Настанен бил в Клиниката по неврохирургия с временна опасност за живота.\n\nИнцидентът е станал около 1 часа през нощта в петък на 121-вия километър на аутобана в посока София, съобщиха от полицията в Пловдив. Тогава на тел. 112 бил получен сигналът за случилото се. Камионът бил преобърнат в канавката на магистралата. Тираджията бил тестван с дрегер и резултатът му бил отрицателен. По случая се води разследване, уточниха от полицията в Пловдив.\n\nВтора катастрофа на магистрала „Тракия” в района на 108-мия километър в посока Бургас стана по обяд в петъчния ден. Сигналът бил получен малко след 11,40 часа. На място полицаите установили, че „Пежо” с врачанска регистрация се обърнало в канавка край пътното платно. В болница били откарани шофьорът на 24 години и негов 30-годишен спътник. От полицията уточниха, че се разследва причината, поради която пежото е напуснало пътното платно и се е преобърнало в канавката.\n\n \n\n\n\n\n \n\n \n\n\n \n                    ", "date": "2018.04.20", "title": "Заспал тираджия обърна камиона си на магистрала „Тракия”"}
{"url": "http://www.monitor.bg/a/view/57820-%D0%9F%D1%83%D1%81%D0%BD%D0%B0%D1%82-%D0%B2-%D0%BE%D1%82%D0%BF%D1%83%D1%81%D0%BA-%D0%B7%D0%B0%D1%82%D0%B2%D0%BE%D1%80%D0%BD%D0%B8%D0%BA-%D1%81%D0%B8-%D0%B7%D0%B0%D1%80%D0%B0%D0%B1%D0%BE%D1%82%D0%B8-%D0%BE%D1%89%D0%B5-4-%D0%B3%D0%BE%D0%B4%D0%B8%D0%BD%D0%B8/", "text": "\n                    4-годишна ефективна присъда постанови състав на районния съд спрямо пуснат в домашен отпуск от затвора жител на старозагорското село Хрищени, който застана пред Темида за палеж на жилище, собственост на бившата му съпруга.\n\n61-годишният Иван Маджаров е зад решетките от лятото на м.г. след влязла в сила 8-годишна присъда по дело за опит за убийство. Жертва е била бившата му съпруга Кунка Златева, която намушкал с нож в корема след бурни и продължили месеци наред скандали относно използването на наследствен имот в близкото до Града на липите село.Част от сагата около имота получи широка разгласа, след като Маджаров взе участие в телевизионното предаване „Съдебен спор“, припомнят местните.\n\nЗа примерно поведение на 5 април Маджаров бил награден с 5 – дневен отпуск от началника на мястото за изтърпяване на наказанието и се прибрал в къщата, където преди да влезе зад решетките живеел с новата си съпруга и непълнолетната й дъщеря.\n\nНа 9 април минал покрай къщата, която формално продал на Златева и отново се ядосал, че семейството му е  принудено да живее под наем, а тя ползва жилището без да е платила и стотинка. Късно вечерта след като изпил близо бутилка ракия мъжът се качил на тавана на постройката, разлял бензин и остатъците от първака ,драснал клечка кибрит и спокойно се прибрал да си…доспи.\n\nУмишленият пожар е нанесъл щети за близо 40 000 лв, огънят е унищожил покривната конструкция и част от мебелите, само по чудо стопанката се разминала със смъртта.\n\nВ хода на съдебното заседание Маджаров е признал вината си , което е довело и до редукция с 1/3 на първоначално наложените му 6 години затвор.\n                    ", "date": "2018.04.20", "title": "Пуснат в отпуск затворник си „заработи“ още 4 години"}
{"url": "http://www.monitor.bg/a/view/55549-%D0%92%D0%BA%D0%B0%D1%80%D0%B0%D1%85%D0%B0-%D0%BD%D0%B0-%D1%82%D0%BE%D0%BF%D0%BB%D0%BE-%D0%B1%D0%B5%D0%B3%D0%BB%D0%B5%D1%86-%D0%BE%D1%82-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5%D1%82%D0%BE/", "text": "Великобритания проверявала 4 години колко метра ще му се падат в затвора в България\n                    Беглец от българското правосъдие влезе в затвора в Ловеч, след като е бил задържан във Франция и предаден на българските власти. 44-годишният Лъчезар Георгиев от Шумен фигурираше в албума \"Укриват се\" на СДВР заради влязла в сила присъда заедно с още двама шуменци - бившия университетски преподавател Красен Тенев и Ивилин Панчев, с прякор Боксьорчето. Така към момента в албува на СДВР от 54 снимки са останали 39.\n\nГеоргиев  е бил приведен в ловешкия затвор на 12 април тази година, след като години наред се е укривал от българското правосъдие за изпълнение на влязла в сила присъда. Мъжът беше в оповестения преди месец списък на укриващи се лица с влезли в сила присъда, а за вкарването му в затвора съобщи говорителят на Апелативната прокуратура във Варна Илка Катрева.\n\nС обвинителен акт на Районната прокуратура в Шумен Георгиев е бил предаден на съд за причинена средна телесна повреда на свой роднина. С присъдата на Шуменския районен съд е приведена и предишна условна присъда на Георгиев за изнудване, по която бил осъден на 1 година лишаване от свобода. Съдът му определил да изтърпи общо наказание от 3 години лишаване от свобода в затвор.\n\nДокато делото срещу Георгиев се разглежда от втората съдебна инстанция – Шуменския окръжен съд, мъжът напуснал България. На 12 юли 2013 год. Районната прокуратура в Шумен издала европейска заповед за арест, за да бъде установено местонахождението на Лъчезар. На 16 септември 2014 год. той бил установен във Великобритания. Започнало производство по ЕЗА, което продължило няколко години. Властите във Великобритания поискали уверения от България за условията в местата за лишаване от свобода, като кореспонденцията между съдебните власти на двете страни стигнала до коментар на квадратните метри на затворническите килии. Делото все още не е приключило.\n\nМеждувременно Лъчезар Георгиев пътувал във Франция. Там на 21 февруари тази година е задържан от френските власти, които го предавали на 12 април в България. Влязлата в сила присъда вече е приведена в изпълнение.\n                    ", "date": "2018.04.20", "title": "Вкараха на топло беглец от правосъдието"}
{"url": "http://www.monitor.bg/a/view/68582-%D0%9D%D0%BE%D0%B2%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D1%86%D0%B8%D1%84%D1%80%D0%BE%D0%B2%D0%B8%D0%B7%D0%B8%D1%80%D0%B0-%D0%B7%D0%B5%D0%BC%D0%B5%D0%B4%D0%B5%D0%BB%D1%86%D0%B8%D1%82%D0%B5/", "text": "Нова държавна стратегия дигитализира земеделците \n                    \nЧиновници, земеделци и ИТ бизнесът ще разработят стратегия за цифровизиране на земеделието и агро-хранителния сектор „Земеделие 4.0“. Работата по новия документ ще започне веднага след края на председателството на Съвета на ЕС и трябва\n\n\n\nобяви земеделският министър Румен Порожанов, който участва във форума \"Заедно за силно цифрово земеделие\".\n\nСтратегията ще се отнася не само към големите, но и към малките фермери, като за създаването й ще се заимстват практики от европейски страни, като Унгария. Към момента не е ясно финансовото измерение на бъдещия документ. Според данни на Организацията на ООН за прехрана и земеделие (ФАО) страните от нашия регион са на еднакво развитие в цифровизацията на селското стопанство. Все пак Унгария, Македония и Черна гора са пред България според индекса на организацията. Но страната ни е пред съседите ни Турция, Сърбия и Гърция. Унгария е една от страните с вече готова аграрна цифрова стратегия. В страната акцентират върху развитието на достъпа до високоскоростен интернет. За целта през 2018 г. всяко едно домакинство ще има достъп до световната мрежа, а до 2020 г.\n\n\n\nЦифровата инфраструктура ще бъде база на земеделските стопани да използват съвременни приложения в своята дейност. Друга точка в унгарската цифрова аграрна стратегия е обучението и образованието, защото технологиите не изискват скъпоструващо оборудване, но изискват умения за обработка на данните. Работата по дигитализация на земеделието в Турция започва преди пет години със създаването на селскостопанска информационна система, стана ясно на форума. Нашите съседи разполагат с картографски данни за парцели, добиви, източници за напояване, както и система за ранно предупреждение. Над 43 хиляди потребители\n\n\n\nкато най-често се интересуват от застраховки, селскостопански практики и др. Стопаните получават и субсидии на база данните в системата. В нея земеделците освен че се регистрират като селски стопани, се цифровизира и селскостопанска земя. В платформата са вписани и всички животни - над 60 млн. едър рогат добитък и 45 млн. кози и овце. Чрез електронни марки на животните онлайн може да се проследява животът им от раждането до смъртта им. У нас също ще бъде поставен акцент върху усвояването на новите технологии, уменията на фермерите, както и изграждане на инфраструктура за широколентов интернет в селските райони. Специален фокус ще бъде поставен върху обновяването на поколението и ролята на младите хора за внедряване на дигиталните технологии в земеделския бизнес, както и в развитието на дигитални хъбове за технологии и иновации, допълни министърът. Но засега въвеждането на нови технологични и иновативни практики ще бъде възможно единствено чрез  за 20 млн. евро. Набирането по мярка 16.1 на проектите ще започне евентуално от есента, обеща Порожанов. Максималният размер на допустимите разходи за един иновативен проект по мярката е 1 млн. евро.\n\n\n \n                    ", "date": "2018.04.20", "title": "Стопани ще следят  стадото през таблети (обновена)"}
{"url": "http://www.monitor.bg/a/view/18481-%D0%9D%D0%B0%D0%B1%D0%B8%D1%80%D0%B0%D1%82-%D0%BF%D1%80%D0%BE%D0%B5%D0%BA%D1%82%D0%B8-%D0%B7%D0%B0-%D0%B8%D0%BD%D0%BE%D0%B2%D0%B0%D1%86%D0%B8%D0%B8-%D0%B2%D1%8A%D0%B2-%D1%84%D0%B5%D1%80%D0%BC%D0%B8%D1%82%D0%B5-%D0%BE%D1%82-%D0%B5%D1%81%D0%B5%D0%BD%D1%82%D0%B0/", "text": "\n                    От есента ще бъде отворен приемът на проекти по мярка 16.1 за финансиране на нови технологии и иновации в земеделието по Програмата за развитие на селските райони. Това съобщи министърът на земеделието Румен Порожанов пред журналисти.\n\nМаксималният размер на допустимите разходи за един иновативен проект по мярката е 1 млн. евро. За програмния период до 2020 г. бюджетът по мярката е 20 млн. евро, припомни министърът. „За мен таванът на отпусканите средства е голям, не бих искал да финансираме само 20 проекта в най-лошия случай. Защото това са иновации, които трябва да бъдат разработени на ниво стопанства“, коментира програмата Порожанов. Въпреки това министърът няма да прави промени в програмата, защото ще я забави допълнително. \n                    ", "date": "2018.04.20", "title": "Набират проекти за иновации във фермите от есента"}
{"url": "http://www.monitor.bg/a/view/56116-%D0%9E%D0%B1%D1%81%D1%8A%D0%B6%D0%B4%D0%B0%D1%82-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%97%D0%B0%D0%BA%D0%BE%D0%BD%D0%B0-%D0%B7%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0/", "text": "Публикуваха проектите на законите за пътищата, превозните средства и обучението\n                    \n\nШофьори без книжка няма да карат по пътищата. Идеята неопитни водачи без документи да се движат наравно с правоимащите беше на работната група от няколко министерства, която раздели сегашния Закон за движение по пътищата на три части. В публикувания проект за Закон за водачите на моторните превозни средства не е отразена промяната, която разбуни духовете в обществото.Първоначално се предвиждаше кандидат-водачите да получават временни свидетелства, че в момента се обучават и имат право да карат автомобил с придружител до 1 година. Целта беше да трупат повече опит до явяване на изпит за тескере.Дългоочакваните промени, които трябваше да бъдат публикувани преди повече от месец, днес бяха качени на интернет страниците на отговорните министерства. Представители на ведомствата, депутати и експерти ще участват в обсъждане на работните проекти на Закона за движението по пътищата, Закона за водачите на моторни превозни средства и Закона за пътните превозни средства. Събитието ще се проведе в понеделник, 23 април, в Гранд Хотел София, съобщиха от министерство на транспорта, а работните проекти на закони са публикувани .След обсъждането идната седмица проектите ще бъдат качени за обществено обсъждане, след което заедно с направените промени ще бъде внесени в пленарна зала за гласуване от депутатите. Забързването от страна на институциите се дължи и на трагичния инцидент от преди седмица, когато след пореден тежък инцидент загинаха 6 души. След приемането на новия Закон за пътните превозни средства ще бъде задължително всички автобуси да бъдат оборудвани с видеорегистратори и колани.Както „Монитор“ вече писа, една от бъдещите промени е вкарването на автосервизите и моргите за коли в специални регистри. Така ще се знае произходът на всяка една част. Предвижда се в автосервизите да бъдат слагани само едрогабаритни чаркове с ясен произход. След промените ще бъдат монтирани основно калници, капаци, врати и др. подобни чаркове. Също така е предвидено след ремонт майсторите да издават гаранция за извършеното. Ще бъде променена и работата на пунктовете за технически преглед.  \n\n\n\n \n                    ", "date": "2018.04.20", "title": "Отрязаха младите шофьори да карат без книжка"}
{"url": "http://www.monitor.bg/a/view/52978-fibank-%D0%B1%D0%B5%D1%88%D0%B5-%D0%BE%D1%82%D0%BB%D0%B8%D1%87%D0%B5%D0%BD%D0%B0-%D0%BA%D0%B0%D1%82%D0%BE-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    Fibank (Първа инвестиционна банка) беше отличена с награда по време на четвъртото издание на бизнес форума „Компания на годината – Успехът на фокус”. Събитието, организирано от сп. Bulgaria Business Review, сп. Business Lady и Business Lady Club, се проведе в хотел „Маринела” под патронажа на вицепремиера по икономическата и демографска политика Валери Симеонов. Присъстваха също заместник-министри от правителството и представители на компании от различни сфери на бизнеса.\n\nПризът на Fibank бе присъден в категория „Финансов сектор” за „Иновации и непрекъснато повишаване качеството на предлаганите продукти и услуги”. Наградата получи г-жа Севдалина Василева, Изпълнителен директор и член на УС на Fibank. Тя благодари за признанието и доверието на клиентите. През март тази година Fibank представи специалната програма Smart Lady, насочена към жени предприемачи и управители на бизнес, които заемат ключови позиции в своя бранш. Програмата включва не само възможности за кредитиране, а и редица други финансови и нефинансови решения, които да предложат на дамите подкрепа, сигурност и спокойствие.\n\nНаградите „Компания на годината” целят да отличат добрите бизнес практики и да фокусират общественото внимание върху иновативни и актуални модели за управление на бизнеса и компанията, като по този начин се поощри предприемачеството сред българската общественост. По време на форума бяха разгледани ключовите компетенции, които се необходими на съвременния човешки ресурс и тенденциите в глобализирането на икономиката и пазарите.\n                    ", "date": "2018.04.20", "title": "Fibank беше отличена като компания на годината"}
{"url": "http://www.monitor.bg/a/view/51036-%D0%A0%D0%B5%D0%B9%D1%81-%D0%B7%D0%B0%D1%81%D0%B8%D1%87%D0%B0-%D1%81-%D0%B4%D0%B5%D1%81%D0%B5%D0%BD-%D0%B7%D0%B0%D0%B2%D0%BE%D0%B9-%D0%BE%D1%82-%D0%BA%D1%80%D0%B0%D0%B9%D0%BD%D0%B0-%D0%BB%D1%8F%D0%B2%D0%B0-%D0%BB%D0%B5%D0%BD%D1%82%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    \nАвтобус от пловдивския градски транспорт засече един куп чакащи на червен светофар коли, за да ги изпревари. Това става ясно от клип от видеорегистратор на автомобила на читател на Агенция Монитор, изпратен до редакцията.\n\nКлипът е заснет в 8,32 часа на 20 април и от кадрите се вижда как рейсът по линия 18 се престроява на кръстовището на Аграрния университет в крайна лява лента. За завиващите наляво, където е автобусът по линия 18, светофарът свети в яркочервен цвят. В същото време средна и дясна лента са пълни с чакащи също на червено леки автомобили. Когато обаче светофарът за завиващите надясно светва в зелено, автобусът по линия 18 също завива надясно, въпреки че маркировката в лентата, в която се е престроил водачът му, ясно указва завой наляво. „Така този автобус засече автомобилите, които чакаха в другите две ленти, за да завият надясно”, се възмути читателят на Агенция Монитор. „За съжаление това е една лоша практика, която много трудно се прекъсва”, коментира шефът на Общинското предприятие „Организация и контрол на транспорта” в община Пловдив инж. Борислав Кръстев. Той уточни, че камерите от кръстовището ще бъдат прегледани с цел да бъде подаден сигнал към „Пътна полиция” и виновният водач да бъде санкциониран, ако бъде доказано неговото нарушение. От фирмата превозвач не бяха открити за коментар. Редакцията на Агенция Монитор им предоставя възможността да коментират постъпката на своя водач. \n\nВижте случилото се във видеото:\n\n\n\n\n \n                    ", "date": "2018.04.20", "title": "Рейс засича с десен завой от крайна лява лента в Пловдив (ВИДЕО)"}
{"url": "http://www.monitor.bg/a/view/73539-%D0%98%D0%B7%D0%BF%D0%B8%D1%81%D0%B0%D1%85%D0%B0-13%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%BC%D0%BE%D0%BC%D1%87%D0%B5-%D0%BE%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%B4%D0%BE-%D0%92%D0%B0%D0%BA%D0%B0%D1%80%D0%B5%D0%BB/", "text": "\n                    Изписаха и 13-годишното момче, което пострада в катастрофата край Вакарел на 13 април. Така седмица след инцидента, всички пострадали при тежката катасрофа, които бяха докарани в Спешното на \"Пирогов\" вече са изписани от университетската болница, съобщиха от там.\n\nМиналия петък 4 пострадали в пътния инцидент между автобус и кола бяха докарани в спешната болница.  Момчето премина през детска противошокова зала, след коеот екипът на д-р Стоилов го оперира по спешност. То остана за лечение в Клиниката по детска реанимация. В началото на тази седмица пациентът беше изведен от реанимация и преведен за лечение в Клиниката по детска хирургия на \"Пирогов\".\n\nОсвен него, в болницата останаха за лечение и две жени, едната негова майка. Тя остана за лечение в травматологията, а другата пострадала в хиругията. От началото на седмицата те са изписани от болницата.\n\nЧетвъртият пострадал е мъж, който след прегледи и изследвания беше освободен да си ходи още в същия ден.\n                    ", "date": "2018.04.20", "title": "Изписаха 13-годишното момче от катастрофата до Вакарел"}
{"url": "http://www.monitor.bg/a/view/74293-%D0%94%D0%B8%D0%BF%D0%BB%D0%BE%D0%BC%D0%B0%D1%82-1-%D0%BD%D0%B0-%D0%95%D0%A1-%D0%94%D0%BE%D0%B3%D0%BE%D1%88%D0%BE%D1%80%D1%8A%D1%82-%D0%B7%D0%B0-%D0%B4%D0%BE%D0%B1%D1%80%D0%BE%D1%81%D1%8A%D1%81%D0%B5%D0%B4%D1%81%D1%82%D1%88%D0%BE-%D0%BC%D0%B5%D0%B2%D0%B4%D1%83-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B5-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8/", "text": "\n                    \n\nДоговорът на Македония с България е историческа стъпка напред. Това каза пред македонския парламент върховният представител на ЕС за външна политика и сигурност Федерика Могерини във връзка с подписания между двете страни документ.\n\nПо думите й Македония се е върнала на пътя към ЕС и това е мястото, където трябва да се намира страната. \"Когато си спомням какво се случи тук в парламента преди една година и какво се случва сега, мога да кажа, че сте изминали дълъг път. Добрата новина е, че сте се върнали на пътя, преодоляхте най-тежката политическа и институционална криза, която някога сте срещнали. Това, което направихте през изминалата година, беше внушително, впечатляващо. Особено това, което успяхте да постигнете заедно в областта на реформите\", констатира Могерини. Тя похвали реформите в югозападната ни съседка, приемането на закони във важни области, но повтори, че сега е необходимо страната да се съсредоточи върху тяхното прилагане. \"Това е същността. Знам, че процесът на интеграция в ЕС е изпълнен с много процедури, процедури и условия, които трябва да бъдат изпълнени, но в крайна сметка се свежда до трансформация на обществото и стандартите, които вашите граждани искат да видят как се изпълняват в ежедневието живот. Става въпрос за европейските стандарти, доброто развитие на икономиката, търговията, начина, по който функционират институциите, върховенството на закона, качеството на живот\", изброи върховният представител на ЕС. Могерини призова съседите ни за търпение по пътя към присъединяването им към ЕС. \"Знам, че вярвате също, че се движим бързо към членство в ЕС. Инвестирайте във вашето единство, в своите демократични институции, в таланта на гражданите, особено в младите хора и техните стремежи и желания да се присъединят към ЕС. Това е от полза за вас, но и за нас. Същото ще бъде признато от Брюксел и ЕС\", заяви Могерини. И ззавърши обръщението си пред депутатите в македонския парламент, където бе заради препоръката за начало на преговори с ЕС окуражавайки страната с думите: \"Време е да тичаме заедно, време е да тичате заедно с вашите съседи, сигурна съм, че така ще стигнете далеч.\".\n\n\n \n\n\n \n                    ", "date": "2018.04.20", "title": "Дипломат №1 на ЕС: Договорът за добросъседство между България и Македония е исторически"}
{"url": "http://www.monitor.bg/a/view/73835-%D0%A1%D0%BE%D1%84%D0%B8%D1%8F-%D0%B4%D0%B0%D0%B2%D0%B0-%D0%BD%D0%B0-%D0%BA%D0%BE%D0%BD%D1%86%D0%B5%D1%81%D0%B8%D1%8F-2610-%D1%81%D0%BF%D0%B8%D1%80%D0%BA%D0%B8/", "text": "Ще има по-малко павилиони и реклами\n                    \n\n\n\n\n\n\n \n\n\n \n                    ", "date": "2018.04.20", "title": "Всички спирки в София с еднаква визия (ОБНОВЕНА)"}
{"url": "http://www.monitor.bg/a/view/56428-%D0%A1%D1%8A%D0%B4%D1%8A%D1%82-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%B6%D0%B0%D0%BB%D0%B1%D0%B0-%D0%BD%D0%B0-%D0%BA%D0%BE%D0%BD%D1%86%D0%B5%D1%81%D0%B8%D0%BE%D0%BD%D0%B5%D1%80-%D0%B7%D0%B0-%D0%B2%D0%BE%D0%BB%D1%84%D1%80%D0%B0%D0%BC%D0%BE%D0%B2%D0%B0-%D0%BC%D0%B8%D0%BD%D0%B0-%D0%BD%D0%B0%D0%B4-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Пазарджишкият Административен съд отхвърли жалбата на пловдивската фирма“ Ресурс , концесионер за находището от волфрам над Велинград, с която оспорваше становището на Регионалната инспекция за околната среда и водите. Екоинспекцията отказа да одобри инвестиционното предложение за добив и преработване на волфрамосъдържащи руди от находище“ Грънчарица център“, което се намира край велинградското село Кръстава. Решението на съда е от 17 април т.г. и в него пише, че с писмо на Регионалната здравна инспекция в информацията към доклада за ОВОС не са отразени откритите водохващания от Събирателна деривация „Бистрица“ на река Грънчарица и нейните притоци, предназначени за питейно-битово водоснабдяване за община Велинград. Освен това, в концесионната площ на инвестиционното предложение попадат целите първи пояси на водохващанията на р. Грънчарица, Везьов дол и Трълско дере, както и части от вторите им пояси. При това положение, директорът на РЗИ - Пазарджик е заявил отрицателно становище по представената документация за оценка на качеството на Доклада по ОВОС. Басейнова дирекция „ Източнобеломорски район“ в Пловдив също е дала указания да се коригира площта на концесията на „ Грънчарица център“и от нея да се изключат площите, засегнати от първите пояси на речни водохващания на р. Грънчарица, Везьов дол и Трълско дере. По тази причина и директорът на пазарджишката РИОСВ не може да даде положително становище за инвестиционното предложение, тъй като ако бъде разкрита мината за добив на волфрам ще се навреди на водоподаването за битови нужди в курортния град.\n                    ", "date": "2018.04.20", "title": "Съдът отхвърли жалба на концесионер за волфрамова мина над Велинград"}
{"url": "http://www.monitor.bg/a/view/27533-%D0%9F%D0%B0%D0%B2%D0%BB%D0%BE%D0%B2%D0%B0-%D0%A1%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%B2-%D0%95%D0%A1-%D0%BC%D0%B8%D0%BD%D0%B0%D0%B2%D0%B0-%D0%BF%D1%80%D0%B5%D0%B7-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "\n                    Сигурността и мирът в ЕС минава през интеграцията и просперитета на Западните Балкани. Това коментира ресорният министър Лиляна Павлова при отчета си пред НС за първите три месеца от началото на БГ председателството на ЕС.\n\nТя обясни, че по всички над 120 досиета , които трябва да се разгледат няма нито едно забавяне. Вече са приключили 15 законодателни досиета, а има напредък по 35 по приоритетните досиета. По други 65 има напредък по преговорите в т.нар триалози между ЕК и ЕП. Като успех тя отчете директивата за командированите работници, отпадането на географското блокиране при пазаруване онлайн. Няма консенсус обаче по пакета досиета като сигурността, миграция, дъблинското споразумение и системата за убежище на бежанците.\n\nПавлова увери, че срещата на 17 май в София между ЕС и страните от Западните Балкани е много важна, но в същото време България като председател на Съюза не дава обещания за разширяване, защото не иска да дава фалшиви очаквания. тя даде да се разбере, че темата е перспективата и свързаността на региона, а не разширяването.\nАмбицията е на срещата да има декларация с политически ангажименти, че подкрепяме интеграцията на Западните Балкани и тя е необратим процес.\n\n По думите на Павлова вече има одобрен предварителен вариант на текста на декларация. . Към нея ще има анекс, в който ще се изброят конкретни проекти – транспортни,, както и такива за върховенството на закона и сигурността на региона. Предложения анекс  ще гарантира устойчивост, каза министъра. Павлова уточни, че няма нито един категоричен отказа за присъствие на срещата на върха през май. Всяка една от държавите са участвали в диалога по изработването на декларацията от София. По думите на Палова те имат своите притеснения относно Косово, но пък имат ясна подкрепа за останалите държави от Западните Балкани.\n\nТърсим всияки дипломатически начини, дори и неформални, за да се намери компромис, отговори пък Павлова на въпроса дали някоя държава ще бойкотира срещата.\n\nНа 16 май пък ще има неформална вечеря, където ще се съберат всички 28 държавни лидери от ЕС,  а фокус на разговорите ще се дигиталната икономика.\n\nСпоред министъра 2018 е много важна година, защото е последната преди приключването на мандата на ЕК и ЕП, в която има възможност да се приеме законодателство, свързано с гражданите във фокуса на институциите. Павлова се похвали, че оценките които получават и политици, и администрация до момента са, че европредседателството е успешно.\nБСП на свой ред похвали министрите, че давали информация за БГ председателството, но това не важало за премиера Бойко Борисов. Те препоръчаха повече усилия за пакета за миграцията и за цифровия пазар.\n\nОт ДПС пък изтъкнаха, че опозицията осигурила спокойствието, а скандалите идвали от управляващите. „Влошаването на климатът дойде от управляващата коалиция с безбройните си скандали”, каза Йордан Цонев, като уточни, че дори се създало усещането, че ще се останем без правителство точно по време на БГ председателството. Според него обаче трябвало повече усилия не само по външнополитически теми, а по такива важни за страната ни – Шенген, еврозоната, конкурентноспособността, малките и средните предприятия, защитата на земеделските производители\n\nШефът на ПГ на ГЕРБ Цветан Цветанов пък изтъкна, че оценката за БГ председателството е висока, а Западните Балкани се превърнали във водещ приоритет. Той похвали социалиста Кристиян Вигенен, който не се вписал в говореното на БСП в опитите им да саботират БГ председателството. Шенген, еврозоната и запазването на кохезионната политика - това са акцентите, по които продължава да работи ГЕРБ.\n\n \n                    ", "date": "2018.04.20", "title": "Павлова: Сигурността в ЕС минава през интеграцията на Балканите"}
{"url": "http://www.monitor.bg/a/view/53952-%D0%92-%D0%A1%D0%BB%D0%B8%D0%B2%D0%B5%D0%BD-%D0%BB%D0%BE%D0%B2%D0%B8%D1%85%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BA%D0%B0%D1%82%D0%BE-%D0%BD%D0%B0-%D0%BA%D0%B8%D0%BD%D0%BE/", "text": "\n                    Двама терористи, които са открили безразборна стрелба по излизащи от постановка в драматичен театър „Стефан Киров“ в Сливен са обезвредени в хода на специализирана акция с участието на служители от областната дирекция на МВР и РС „Военна полиция“.Задържането на маскираните и въоръжени лица, които се оказват чужденци е осъществено след луда гонка по автомобила им на булевард „Шести септември“ и отклоняването му в местност извън града. Има ранени граждани, които са настанени в местната болница, някои от тях са с опасност за живота.\n\nИнформацията е част от планирана тренировка за противодействие на тероризма , която се е провела на 19 април под ръководството на сливенския губернатор Чавдар Божурски, председател на областния съвет за сигурност.Операцията е осъществена на военния полигон „Ново село“ със съдействие на директора на териториалната дирекция на ДАНС Николай Чиликов“ и под прякото ръководство на директора на ОД на МВР, старши комисар\n\nДимитър Величков.В хода на операцията е използван брониран автомобил на групата за предотвратяване и пресичане на терористични атаки към регионалната служба на военните полицаи.\n\nПодобна тренировка, от регионален мащаб, се провежда за първи път в страната, коментираха от администрацията на областния управител Чавдар Божурски. Крайната цел е била  да се повиши нивото на съвместимост между службите и институциите при терористична заплаха. В плана на сливенския областен съвет  са предвидени и други съвместни прояви.\n                    ", "date": "2018.04.20", "title": "В Сливен ловиха терористи като на кино"}
{"url": "http://www.monitor.bg/a/view/23444-%D0%98%D0%B2%D0%B0%D0%BD%D1%87%D0%B5%D0%B2%D0%B0-%D0%B2-%D1%81%D0%BF%D0%B5%D1%86%D1%81%D1%8A%D0%B4%D0%B0-%D0%9D%D0%B5-%D1%81%D0%B0-%D0%BC%D0%B8-%D1%81%D0%B2%D0%B5%D1%82%D0%B5%D0%BB%D0%B8-%D1%80%D1%8A%D1%86%D0%B5%D1%82%D0%B5-%D0%B2%D1%81%D0%B8%D1%87%D0%BA%D0%BE-%D0%B5-%D0%BF%D0%BE%D1%81%D1%82%D0%B0%D0%BD%D0%BE%D0%B2%D0%BA%D0%B0/", "text": "Кметицата в спецсъда: Не са ми светели ръцете, всичко е постановка\n                    \n\nСпециализираната прокуратура порвза всички задържани по казуса \"Иванчева\" и настоя те да останат за постоянно в ареста. Въпреки самопризнанията на бившия кмет на района Петко Дюлгеров и съдействието му пред разследващите органи, той също беше поставен наравно с кметицата Десислава Иванчева и нейната заместничка Биляна Петрова. Двете жени, които са обвинени за искането на рекорден подкуп от 500 хил. евро спретнаха цирк преди началото на заседанието. Те започнаха да крещят зад стъклената преграда на спецсъда, че са накиснати. Според тях намерените 70 хил. евро, които са били вноска от огромния подкуп, са им били подхвърлени от разследващите. Това обаче не се потвърждава от експертизите, според които\n\n \n\n\n\nКметицата на \"Младост\" Десислава Иванчева и нейната заместничка Биляна Петрова бяха довени в зала №5 на Специализирания наказателен съд (СпНС) в 13.00 часа. Двете бяха настанени в заградено с бронирани стъкла пространство. \n\nИванчева обяви, че не са й светели ръцете и че всичко е \"една постановка\". \"Парите не бяха в мен. Бяха в колата. Бяха под седалката\", крещеше през бронираните стъкла Иванчева. Тя показа и лист с написан на него текст. \"Ръцете ми не светеха като елха, светна отстрани\", допълни Иванчева и обясни още, че човекът, който стои зад акцията срещу нея се казва - Румен Р. \"Казват, че сигналът е подаден от \"Ваклин груп\", обяви Иванчева, викайки през стъклото. \n\n \n\n\n\nпари не сме искали и не сме взимали. Не бих държала пари в отворен кашон зад мен. Всичко е подхвърлено, жабките на колата бяха пълни с боклуци\", каза още Иванчева.\n\nВ петък прокуратурата поиска постоянен арест за Иванчева, Петрова, както и за бившия кмет на \"Младост\" Петко Дюлгеров. Повдигнати са им обвинения по чл. 302а НК – подкуп в особено големи размери.\n\n\n\n\"Ваклин груп\" е строително-инвестиционана компания, която има и британски инвеститори. Строят жилищни сгради и предлагат апартаменти. Имат построени вече два блока в \"Младост\" 2. Строили са и в други части на столицата. \n\nВ края на 2017 г. \"Фонд за недвижими имоти България\" АДСИЦ подписва окончателни договори за продажба на два регулирани имота в столичния жк \"Младост 4\" с обща площ 13,471 дка, става ясно от съобщение на дружеството до Българската фондова борса. Купувач на терените е строително-инвестиционно дружество \"Ваклин Груп\", специализирано в реализацията на жилищни сгради. Общо платената сума по двете сделки е 3 367 750 евро или 250 евро/кв. м. \n\n \n\n\n\n- в района, където бул. \"Александър Малинов\" се влива в Околовръстното шосе /северозападният ъгъл на детелината/.\n\nTepeнът e пoпyляpeн cлeд житeлитe нa ĸвapтaлa c тoвa, чe пpeз 1993 г. тaм тpябвaшe дa ce издигнe \"Гpaд нa мeчтитe\". B ĸpaйнa cмeтĸa тoвa ce oĸaзa финaнcoвa пиpaмидa, в ĸoятo 309 дyши зaгyбиxa влoжeниятa cи, a Coлoмoн Изpaeл Aнжeл бe ocъдeн нa пeт гoдини зaтвop.\n\n\n \n\n\n\n\n\n                    ", "date": "2018.04.20", "title": "Прокуратурата поряза всички по казуса \"Иванчева\" (ОБНОВЕНА+ВИДЕО)"}
{"url": "http://www.monitor.bg/a/view/776-24-%D0%BD%D0%B0-%D0%B2%D1%81%D0%B5%D0%BA%D0%B8-1000-%D0%B6%D0%B5%D0%BD%D0%B8-%D0%B7%D0%B0%D0%B2%D1%8A%D1%80%D1%88%D0%B8%D0%BB%D0%B8-it-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE%D1%81%D1%82/", "text": "80 млн. души не притежават цифрови умения\n                    На всеки 1 000 дипломирани жени се падат 24, които са завършили специалност, свързана с информационните технологии. Като само 6 от тези 24, които са получи необходимото образование, започват работа в цифровия сектор. Това сподели еврокомисарят на цифровата икономика и цифровото общество Мария Гариел по време на конференцията „От дигитални ползватели към дигитални създатели“.\n\nЗа да бъде променена тази статистика, е важна стратегията, с която да се насърчи и улесни участието на жените в дигиталния сектор. Тя включва три важни стълба, които да помогнат за използването на потенциала на другата половина от населението. Борбата със стереотипите е първата стъпка. За целта трябва да се покажат успешните ролеви модели, които да вдъхновят момичета не само да учат, но и да се реализират в дигиталната област. Вторият стълб е свързан с ролята на медиите, които са важни да представителството на жените и цифровата грамотност, обясни Мария Гариел. Насърчаването на предприемачеството сред жените е третата стъпка от стратегията.\n\nЕврокомисарят заяви, че подобряването на цифровите умения също е сред най-важните приоритети. Мария Гариел обясни, че в бъдеще 90% от професиите ще изискват дигитална компетенция, като и днес земеделци, учители, адвокати се нуждаят от цифрови умения. Тя припомни, че 43% от европейците или 80 млн лева не притежават основни цифрови умения. 15% от всички тях са на възраст между 15 и 24 години. Затова придобиването на дигитални умения трябва да започне още от училище, но да има възможност и за продължаване на обучението цял живот. „Цифровите умения са билет за бъдещето. Те не са лукс, а необходимост“, заяви еврокомисарят.\n                    ", "date": "2018.04.20", "title": "24 на всеки 1000 жени, завършили IT специалност"}
{"url": "http://www.monitor.bg/a/view/20597-%D0%90%D0%B2%D1%82%D0%BE%D0%B1%D1%83%D1%81-%D0%B8%D0%B7%D0%B3%D0%BE%D1%80%D1%8F-%D0%BD%D0%B0-%D0%BF%D1%8A%D1%82-%D0%B7%D0%B0-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B1%D1%8A%D1%80%D0%B7%D0%B0%D1%82%D0%B0-%D1%80%D0%B5%D0%B0%D0%BA%D1%86%D0%B8%D1%8F-%D0%BD%D0%B0-%D1%88%D0%BE%D1%84%D1%8C%D0%BE%D1%80%D0%B0-%D1%81%D0%BF%D0%B0%D1%81%D0%B8-46-%D1%82%D1%83%D1%80%D0%B8%D1%81%D1%82%D0%B8/", "text": "\n                    Късо съединение изпепели цял автобус, пътуващ за Македония. Инцидентът е възникнал в четвъртък малко след 18.30 ч, когато е постъпил сигнал в РСПБЗН – Кюстендил. По това време в автобуса са пътували 46 туристи от столицата, които тръгнали на екскурзия до Скопие. На пътя за Гюешево водачът усетил пушек, спрял автобуса и накарал туристите да слязат. „Наши колеги се отзоваха веднага след получаването на сигнала. Изпратихме два противопожарни екип, които потушиха пламъците за няколко минути. За щастие няма пострадали хора. Документите на водача и автобуса са били в изрядност. На място е бил и екип на ДАИ“, уточниха от пресцентъра на ОДМВР-Кюстендил.\n\nРезултатът на водача за употреба на алкохол и наркотични вещества е отрицателен. Вследствие на инцидента са изгорели личните документи на шестима туристи.\n\n„Благодарение на бързата реакция на водача не се е стигнало до пострадали. Когато пристигнахме на място туристите бяха спокойни, нямаше паника. Групата от 46 човека, предимно хора на възраст между 20 и 45 години, е пътувала за Скопие, за да прекара там уикенда“, коментираха огнеборци.\n\nСлед снемането на обяснения и документирането на произшествието туристите са отпътували за София. По първоначални данни причина за запалването е техническа неизправност (късо съединение). По случая е образувано дознание, уведомен е дежурен прокурор.\n                    ", "date": "2018.04.20", "title": "Автобус изгоря на път за Македония, бързата реакция на шофьора спаси 46 туристи"}
{"url": "http://www.monitor.bg/a/view/23587-%D0%A0%D0%B0%D0%B4%D0%B5%D0%B2-%D0%BE%D0%B1%D0%B5%D1%89%D0%B0-%D0%BF%D0%BE%D1%81%D1%82%D1%80%D0%BE%D0%B3%D0%B8-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D1%84%D1%83%D1%82%D0%B1%D0%BE%D0%BB%D0%BD%D0%B8%D1%82%D0%B5-%D1%85%D1%83%D0%BB%D0%B8%D0%B3%D0%B0%D0%BD%D0%B8/", "text": "МВР още търси кой хвърли бомбичката срещу полицайката\n                    \n\nОт МВР все още търсят кой е хвърлил бомбичката срещу полицайката на мача Левски – ЦСКА. Това стана ясно от коментар на вътрешния министър Валентин Радев в кулоарите на НС.\n\n„Разпитваме всички, още не можем да намерим кой е хвърлил бомбичката“, каза той . По думите му полицайката е стабилизирана и дори ще отиде да я види. Всички колеги в МВР пък били мотивирани да намерят хулигана. „Сега сигурно го е страх да си признае. Случило се е, мъжко е да отиде и да каже, че е той и е очаквал или не е, че има полицаи зад стъклата“, коментира Радев.\n\nТой припомни, че днес на националния стадион „Васил Левски“ има заседание с участието на МВР, на спортния министър Красен Кралев и БФС, на която ще обсъждат мерките срещу футболните хулигани. „Каквото ни предложат като мерки ще се съгласим. Ако трябва ще слагаме скенери, ще проверяваме всеки, лични карти, каквото трябва“, изтъкна министърът. Той припомни, че са изместили дербитата от 20.00 часа в 18.00 часа, когато все още е светлата част на деня. „Сега и по светлата част на деня се случи нещо, какво да направим - да изнесем дербитата извън столицата ли? Готов съм и на това“, посочи той и добави, че явно трябва да променят нещо в пропусквателния режим.\n\n„Там охраняват други хора, ние сме външния периметър, ако нещо се случи“, обясни той и добави -“ Има фирми, на които се плаща“. ПО думите му ако трябва да се наемат по-добри фирми за охрана вътре, а МВР да си върши работата отвън.\n\nРадев призна, че е силно възмутен и потресен от футболното хулиганство по стадионите. Той дори се замислил дали да не предложи на общото събрание днес всички участници в него да не сложат по една марля и да заседават с едно око. Министърът се надява вандалите да не са знаели, че зад стъклото е имало полицай. Сега ще вземем драстични мерки, закани се той.\n\n \n\n\n \n\n\n \n                    ", "date": "2018.04.20", "title": "Вътрешният министър обеща по-строги мерки срещу футболните хулигани"}
{"url": "http://www.monitor.bg/a/view/71523-%D0%9D%D0%B0%D0%BA%D0%B0%D0%B7%D0%B2%D0%B0%D1%82-%D1%81%D0%B5%D0%B4%D0%BC%D0%BE%D0%BA%D0%BB%D0%B0%D1%81%D0%BD%D0%B8%D1%87%D0%BA%D0%B8-%D1%81%D0%BB%D0%B5%D0%B4-%D0%B1%D0%BE%D0%B9-%D0%B7%D0%B0-%D0%BC%D0%BE%D0%BC%D1%87%D0%B5/", "text": "\n                    \nСедмокласнички от Основно училище „Васил Левски” в Ловеч ще бъдат наказани,за щото са се били заради момче. Това стана известно от социалните мрежи, където видео със ситуацията предизвика бурни коментари.\n\nДаяна налетяла на Бистра в междучасието след четвъртия час, след като е била обидена.\n\nВеднага класният ръководител вика и Даяна и води двете момичета при педагогическия съветник. Още там ученичките се разбират, прегръщат се, извиняват се за това, което са направили.\n\n„Ясно показаха, че осъзнават грешката си”, коментира пред „Дарик“ директорът на ОУ „Васил Левски” Илица Петрова. Същия ден е разговаряно с майката на Даяна, а след това – с родителите на Бистра. Според Петрова момичетата вече са в нормални отношения.\n\n\n\nДо този момент обаче Илица Петрова не знае, че ситуацията е заснета с мобилни телефони. Разбира това от социалните мрежи.\n\n„Имам вече информация кой е снимал. Извикахме родителите и на двете момчета, заснели с телефоните си инцидента. Обяснихме им, че вместо да снимат, е трябвало да помогнат, защото вече не са толкова малки деца. Най-малкото е можело да разтърват двете момичета”, каза директорът.\n\nИма съгласие от страна на родителите и на четирите деца – двете момичета и двете момчета, педагогическият съветник да работи със седмокласниците. Наказания ще има, посочи Илица Петрова, те ще са по предложение на класния ръководител.\n\n\n \n                    ", "date": "2018.04.20", "title": "Наказват седмокласнички след бой за момче (ВИДЕО)"}
{"url": "http://www.monitor.bg/a/view/88730-%D0%9C%D0%B0%D0%B9%D0%BA%D0%B8-%D0%B0%D0%BB%D0%B0%D1%80%D0%BC%D0%B8%D1%80%D0%B0%D1%82-%D0%B7%D0%B0-%D0%B6%D0%B5%D0%BD%D0%B0-%D0%BA%D1%80%D0%B0%D0%B4%D1%8F%D0%BB%D0%B0-%D0%B4%D0%B5%D1%86%D0%B0-%D0%B2-%D0%BF%D0%B0%D1%80%D0%BA%D0%BE%D0%B2%D0%B5%D1%82%D0%B5/", "text": "\n                    \nСтотици постове на майки в социалните мрежи алармират за жена, който обикаля в два от столичините паркове и опитва да открадне дете.\n\n\"Тази жена, обикаля парковете и се опитва да краде деца. Ако някъде я видите пазете децата си\". Това гласи пост под снимка на предполагаемата жена във Фейсбук, който обикаля групите на майките. Според една от споделящите в групата посочената жена е опитала да отвлече детето й и само това че майката била нащрек го спасило. Обвинена в посегателството непознатата отвърнала, че е помислила детето за загубено и искала да му помогне.\n\n\"В рамките на два дни е видяна в Южния и Западния парк,да се опитва да отвлече деца...избира ги предимно до към 2-3 годишна възраст, без значение пола на детето..\", продължава с предупреждението Лилия Николова. Тя споделя пост на друга майка, която също е срещала жената.\n\nЗасега няма данни някоя от тях да е подала сигнал до полицията.\n\n\n \n                    ", "date": "2018.04.20", "title": "Майки алармират за жена, крадяла деца в парковете"}
{"url": "http://www.monitor.bg/a/view/63046-%D0%9A%D0%BE%D0%BB%D0%B0-%D1%83%D0%B2%D0%B8%D1%81%D0%BD%D0%B0-%D0%BE%D1%82-%D0%BC%D0%BE%D1%81%D1%82-%D0%B8-%D0%BF%D0%BE-%D1%87%D1%83%D0%B4%D0%BE-%D0%BD%D0%B5-%D0%BF%D0%B0%D0%B4%D0%BD%D0%B0-%D0%B2-%D1%80%D0%B5%D0%BA%D0%B0%D1%82%D0%B0/", "text": "\n                    Лека кола се заби в парапет на мост и по чудо не падна в приток на Марица край Харманли.\n\nИнцидентът стана в петък следобед. Автомобилът на Недялка Колева (60) поднесъл, защото завалял дъжд и праха по пътя създал фин хлъзгав слой. Леката кола се забила в парапета на моста, съборила го и увиснала, като по чудо не паднала в река Ивановска. Мостът се намира на пътя между Харманли и близкото село Иваново. Жената тъкмо се връщала от сервиз в Димитровград, където му ремонтирали климатика. Водачката успя да се измъкне невредима.\n                    ", "date": "2018.04.20", "title": "Кола увисна от мост и по чудо не падна в реката"}
{"url": "http://www.monitor.bg/a/view/57610-%D0%9C%D0%B0%D0%B4%D0%B0%D1%80%D1%81%D0%BA%D0%B8%D1%8F%D1%82-%D0%BA%D0%BE%D0%BD%D0%BD%D0%B8%D0%BA-%D0%B8-%D1%81%D0%BA%D0%B0%D0%BB%D0%BD%D0%B8-%D1%86%D1%8A%D1%80%D0%BA%D0%B2%D0%B8-%D0%BF%D0%BE%D0%B4-%D0%A6%D0%B0%D1%80%D0%B5%D0%B2%D0%B5%D1%86/", "text": "\n                    \nПаркът на миниатюрите „Търновград – духът на хилядолетна България”, продължава да се разширява. Към експонираните до момента 52 миниатюри на известни български сгради, ще бъдат прибавени още: Мадарският конник, Дряновският и Троянският манастири, Белоградчишките скали, скалните църкви от село Иваново, Русенско, паметникът „Бранителите на Стара Загора” и др.\n\nТака експозицията, разположена на площ от над 12 дка под крепостта Царевец, вече ще надхвърли 60 експоната.\n\nВ бъдеще се предвижда в парка да бъдат представени и български исторически забележителности, намиращи се извън пределите на страната ни. Паркът е дело на украинеца Александър Меншиков и съпругата му, които имат подобни паркове и в други европейски страни. Сред най-интересните експонати в парка са храм паметниците Шипка и катедралният храм „Св. Александър Невски”, крепостта Баба Вида, Народното събрание, Народният театър, Плевенската панорама, Бачковският манастир, резиденцията в Евксиноград и др.\n\nМиниатюрите са направени по прецизни фотометрични заснемания и са точни копия на оригиналите и в най-малките детайли. По-малките от тях се изработват от един до три месеца, а по-големите по половин година. Най-много време - 9 месеца отнела направата на храма „Св. Ал. Невски” заради многото дребни детайли, които трябвало внимателно да се доизпипат. Работата по направата на макетите е изключително сложна. Първоначално техните изображения се заснемат чрез сателит, след това се правят снимки на отделните детайли. По изработката на чертежите на макетите работят компютърни специалисти, чертожници, инженери, художници, скулптори и др. Самият Меншиков твърди, че е присъствал лично на всяко едно от местата, които пресъздава.\n\nМакетите са направени от специални немски и унгарски пластмаси и са устойчиви на температури от минус 30 до плюс 45 градуса, което дава възможност паркът да бъде отворен и през зимата. Сглобени са в Украйна.\n\nМеждувременно Паркът на миниатюрите посрещна 10-хилядния си посетител. Това е 42-годишният търновец Севдан Калов, който от 20 години живее и работи в Берлин. Той получи специален сертификат и едногодишно безплатно право на посещение на парка за двама. „Паркът е променил коренно това място. Тук човек може отново да преоткрие България, която толкова много ми липсва в чужбина”, сподели развълнуван Севджан Калов.\n\n\n\n\n \n                    ", "date": "2018.04.20", "title": "Мадарският конник и скални църкви под Царевец"}
{"url": "http://www.monitor.bg/a/view/10501-%D0%93%D0%BB%D0%B0%D1%88%D0%B0%D1%82%D0%B0%D1%8F%D1%82-%D0%BD%D0%B0-%D0%91%D0%93-%D0%9C%D0%B0%D0%B4%D0%BE%D1%84-%D0%BF%D1%80%D0%B5%D0%B4-%D0%A2%D0%B5%D0%BC%D0%B8%D0%B4%D0%B0-%D0%BD%D0%B0%D0%BF%D0%B0%D0%B4%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8/", "text": "Грозят го до 6 години в затвора и конфискация на придобитото имущество\n                    \nОгнян Стефанов - собственикът на сайта за фалшиви новини „Фрогнюз“, използван от олигархията за медийна трибуна, нападна журналисти в Съдебната палата, където е изправен пред Темида за укриване от държавата на данъци за близо 270 000 лева. Стефанов се нахвърли яростно срещу фоторепортерите, а гавазинът му ги принуди да изтрият снимките. Адвокатът му Николай Владимиров пък заплаши журналистите, че ще ги съди до дупка.\n\n„Кой и защо ви изпрати да ме снимате? Ще потърся отговорност, на който ви е изпратил“, закани се Стефанов. Информацията за разпоредителното заседание по делото му за укрити данъци бе получена съвсем официално от медиите от прецентъра на Софийския градски съд. След като научи този факт, Стефанов обяви, че въпреки това ще подаде жалба. Гавазинът, който го бранеше, грубо изблъска репортерите, за да може Стефанов да се скрие в съдебната зала. Наложи се намесата на двама съдебни охранители, които предотвратиха по-големи ексцесии.\n\nИзвестният с псевдонима агент Академик, който му е даден още преди 10 ноември от Държавна сигурност, е подсъдим, след като данъчните го спипаха, че от годинипред Националната агенция по приходите. За това престъпление Наказателният кодекс предвижда до 6 години затвор, както и конфискация на имуществото.\n\nЛюбопитен факт е, че за същото престъпление пред Темида е изправен и един от олигарсите от кръга „Агнешки главички“, които агент Академик брани в изданието си – Огнян Донев. Подобно на него и Стефанов в момента се опитва да се изкара жертва, въпреки че данъчната ревизия категорично е показала, че е престъпил законите на страната. А прокуратурата е внесла обвинителен акт с необходимите доказателства.\n\nСтефанов е обвинен в качеството си на управител и представител на “Фрог нюз” ЕООД, че е избегнал установяването и плащането на данъчни задължения в големи размери. За целта той е използвал фалшиви документи при водене на счетоводство и при представяне на информация пред данъчните. Става дума най-вероятно за фактури от „Илиенци“.\n\nСтефанов е прибрал пари с фалшиви счетоводни документи от “Слънчев бряг” АД, което през онзи период е било оглавявано от неговия дългогодишен бизнес партньор Младен Мутафчийски, починал през 2013 г. Според документите по делото в годините от 2006 до 2010 година, в които Стефанов е управлявал юридически “Фрог Нюз” ООД,със “Слънчев бряг” АД, а с фалшивите фактури е смъквал печалбата му, с които е намалявал и дългът към хазната. По делото вчера се яви зам.-шефът на спецпрокуратурата Димитър Франтишек Петров. Топобвинителят помага на колегите си от градската прокуратура като експерт по данъчни престъпления.\n\nСъдията по делото Руси Алексиев конституира като граждански ищец Министерството на финансите, представлявано от главния юрисконсулт Николай Гергов. Заради разминаване в някои от датите на фактурите, които са описани в обвинителния акт обаче съдия Алексиев върна делото на прокуратурата за отстраняване на грешките. Очаква се до месец те да бъдат отстранени и\n\nНедоволен от действията на държавните органи Стефанов открито пропагандира критики към тях в сайта си. През последните месеци неговият сайт се специализират основно в пускането на доноси и фалшиви новини срещу депутати, министри и главния прокурор, а от друга страна фанатична защита на Българския Мадоф-банкера беглец Цветан Василев. Всъщност той е един от основните му спонсори.\n\nОт друго разследване на прокуратурата, което все още не е приключило, е видно, че Стефанов прибира общо 250 000 лева на два пъти – първо през август 2013 г. от човек на БГ Мадоф, който му дава 100 000 лв., и втори път – 150 000 лв. И в двата случаяно не ги декларира пред данъчните. Според прокуратурата двете крупни суми са дадени на собственика на “Фрогнюз” след личното нареждане на Цветан Василев.\n\nНе е ясно и колко още е взел, които е успял да скрие, но пък се разбира защо агентът на ДС е един от най-яростните защитници на банкера беглец, подсъдим за грабежа на века от над 4 млрд. лева. Пред съда вчера Стефанов най-налго излъга отново, обявявайки, че е безработен пенсионер. Странно като такъв откъде има пари за лична охрана и адвокат при положение, че защитникът му не е от Бюрото за правна защита, а от една от най-скъпите столични кантори.\n\n\n \n                    ", "date": "2018.04.20", "title": "Глашатаят на БГ Мадоф пред Темида, нападна журналисти"}
{"url": "http://www.monitor.bg/a/view/84045-25-%D0%BC%D0%BB%D0%BD-%D0%B7%D0%B0-%D0%B8%D0%B7%D0%B2%D1%8A%D0%BD%D0%BA%D0%BB%D0%B0%D1%81%D0%BD%D0%B8-%D0%B4%D0%B5%D0%B9%D0%BD%D0%BE%D1%81%D1%82%D0%B8/", "text": "\n                    \nБлизо 25 млн. лв. са заложени в средносрочната бюджетна прогноза за финансиране на извънкласни дейности в училищата. Средствата са предвидени за периода след приключването на проекта „Твоят час“ по оперативна програма „Наука и образование за интелигентен растеж“. Това съобщи министърът на образованието и науката Красимир Вълчев в Разград по време на посещение на Панорамата на средното образование в Разград.\n\nОбразователният министър разгледа щандовете на 14 професионални и профилирани училища. По време на обиколната вниманието му е било привлечено от масата на иновативното училище ПГХТБТ \"Мария Кюри\", където се спира да направи химични експерименти заедно с учениците. „Министърът направи опитът „слонска паста“, смесвайки няколко химични елементи. Те извират под формата на пяна и изригват в различни цветове.“, обясни Валентина Александрова – учителката напътствала Красимир Вълчев в опита. Тя допълни, че министърът ги е поздравил за това, че като иновативно училище осигуряват обучението на ученици в реална работна среда и си партнират с бизнеса.\n\n\n \n                    ", "date": "2018.04.20", "title": "25 млн. лв. за извънкласни дейности "}
{"url": "http://www.monitor.bg/a/view/18641-%D0%9A%D0%BC%D0%B5%D1%82%D0%B8%D1%86%D0%B0%D1%82%D0%B0-%D0%98%D0%B2%D0%B0%D0%BD%D1%87%D0%B5%D0%B2%D0%B0-%D0%B2-%D0%BA%D0%BB%D0%B5%D1%82%D0%BA%D0%B0%D1%82%D0%B0-%D0%BD%D0%B0-%D0%9A%D0%B8%D0%BB%D1%8A%D1%80%D0%B8%D1%82%D0%B5-%D0%9E%D0%91%D0%97%D0%9E%D0%A0/", "text": "Двете със заместничката й крещят, че са невинни зад бронираните стъкла\n                    \nЗадържаната в подозрение за получаване на подкуп кметица на район „Младост“ Десислава Иванчева се оказа в стъклената клетка, в която за пръв път бяха показани бандата за мокри поръчки „Килърите“ на Йоско Костинбродския и на покойния Райко Кръвта от Перник. Специалното помещение беше изградено в сградата на Специализирания наказателен съд, за да бъдат настанявани в него само най-опасните бандити в страната, както и чуждестранните терористи, които службите у нас залавят. Именно в бронираното помещение се озова и кметицата Иванчева заедно със заместничката си Биляна Христова-Петрова и бившия кмет на района Петко Дюлгеров. Иванчева по-късно беше оставена за постоянно зад решетките заедно със заместничката си и бившя кмет на района Дюлгеров. Последният е обвинен, че е посредничил при получаването на подкупа от 70 хил. евро, койго бил само част от крайно договорената сума от 250 хил. евро. Заместничката пък отговаря в съучастничество. Дюлгеров направил самопризнания и съдействал на разследващите но въпреки това от прокуратурата поискаха вчера постоянният му арест. Подобно беше искането и за Иванчева и заместничката й, които в хор сътвориха същински цирк, докато седяха в стъклената клетка. Те изчакаха там около 10 минути, докато съдебния състав влезе в залата. През това време Иванчева размахваше написани на ръка листчета с доказателства, които според нея ще я оневинят пред съда и пред обществото. „Няма пари. Не съм взимала нищо. Не съм искала подкуп и не съм получавала“, крещеше Иванчева, която беше облечена в спортни обувки, дънки и плюшен лилав суитшърт, който по никакъв начин не подсказваше за важната й длъжност на районен кмет. За разлика от нея заместничката й беше издържана в по-стилно облекло, както и бившия кмет Дюлгеров. Всичките обаче се оказаха болни Дюлгеров бил на косъм да ослепее в ареста. Диагностицирали го в турска болница преди години. Иванчева също имала проблеми със здравето през 2013-а година, а заместничка й трябвало да пие хапчета нощно време, което ставало трудно зад решетките. Посъветвана от тримата си адвокати кметицата дори се тросна, че иска на свобода, защото срещу нея нямало доказателства. Според защитниците й специалните разузнавателни средства, с които било записано договарянето и получаването на рекордния за историята ни подкуп не били разписани от съда. Те обаче пропуснали да й кажат, че по закона за МВР също има опция за използване на СРС-та които да са годни доказателства За това и от прокуратурата обясниха, че ще набавят необходимите документи. Защитниците се усъмниха и в маркерите от белязаните банкноти, от които ръцете на всички обвиняеми светнали. Според тях по ръцете на Иванчева имало следи само по дланите, с които тя нямало как да ги брои и отново намекнаха, че някой е подхвърлил парите в колата й. Интересен факт обаче е, че следи от маркера има и върху сенника й или иначе казано Иванчева е пипнала парите, сложила ги е в колата си, а след това се е погрижила за комфорта на очите си като е пуснала сенника на служебния автомобил.\n\n \n\n\n\nПарите, с които е платен подкупа станаха причина за спор в съдебната зала. Според защитниците на обвиняемите пачките са били подсигурени от бизнесмена Александър Ваклин, който е и свидетел по делото. След акцията те са били описани, а малко след това са възстановени на притежателя им с протокол. Документът е подписан от Деньо Денев - служител на Комисията за предотвратяване на корупцията и отнемане на незаконно придобито имущество, чиято е и акцията. Въпросният Денев е и свидетел по делото, като по думите на прокуратурата той е направил това в качеството си на „съвестен гражданин“. Именно протокола от разпита и връщането на парите стана причина за спор. Според представителите на държавното обвинение парите са все още налични. Защитниците обаче твърдяха напълно обратното и смятаха, че ако пачките са върнати, то няма причина изобщо да се води делото.\n\n\n \n                    ", "date": "2018.04.20", "title": "Кметицата Иванчева в клетката на „Килърите“ (ОБЗОР)"}
