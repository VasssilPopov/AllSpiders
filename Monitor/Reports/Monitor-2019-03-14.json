{"url": "https://www.monitor.bg/bg/a/view/zanajatite-izjajdat-ezikovite-paralelki-temata-159760", "text": "Професионалните паралелки, където учениците ще учат и усвояват занаят, постепенно се увеличават за сметка на профилираните, част от които са езиковите и са в застой. Това предвиждат предложенията за план-прием след 7-и клас от шефовете на регионалните управления на образованието в страната. Окончателният трябва да бъде одобрен от просветното министерство до края на април. В София предлагат 383 паралелки или с 2 по-малко за настоящата учебна 2018/2019-а, когато бяха предложени 385. За място в тях ще се борят 10 488 ученици, които са с 400 повече от тази година. От столичния инспекторат залагат в план-приема 154 професионални паралелки, което е с 5 повече. Сред новите възможности за гимназистите са „Облекла по поръчка“ в ПГ по облекло „Княгиня Мария Луиза“, „Бутикови облекла“ в ПГ по текстилни и кожени изделия, както и „Експлоатация на автомобилния транспорт“ в Професионална гимназия по транспорт „Макгахан“, коятосе Най-голям дял от профилираните паралелки заемат тези с профил „чужди езици“ (54%), а след тях се нареждат тези в STEM направления – математика, информатика, природни науки, информационни технологии. „Постарали сме се да бъдем гъвкави. Работили сме в екип с директорите, за да направим един добре балансиран прием“, обясни шефката на столичния инспекторат Ваня Кастрева. Въпреки че профилираните паралелки все още са повече от професионалните – 229, те са със 7 по-малко от предходния план-прием, когато бяха 236. „Продължаваме тенденцията за плавно намаляване на профилираните паралелки за сметка на професионалните“, заяви Кастрева. Сред всички паралелки в столицата има 20 със защитени специалности от професии или 15 с очакван недостиг от специалисти на пазара на труда. В ПГТЕ „Хенри Форд“са предложени общо 11 специалности, от които 2/3 попадат в този списък, обясни нейният директор инж. Таньо Стойчев. Една от тях е „Подемна и асансьорна техника“, която не е събирала необходимия брой кандидати от 11 г. За да привлекат желаещи и да направят по-интересна защитената специалност, гимназията ще бъде оборудвана с учебен асансьор. Инж. Стойчев обясни, че вече са водили преговори с водещи фирми. Те ще бъдат създадени до 2 години и така, когато учениците започват обучението си по профилираните предмети, ще имат къде да практикуват още преди да завършат. Добър пример за съчетаване на език и STEM специалност е Втора английска езикова гимназия „Томас Джеферсън“. Директорката на школото Емилия Лазарова обясни, че 7-те паралелки, които предлагат освен втори профилиращ немски, испански или руски, в гимназията има и трети акцент в областта на биологията, химията, физиката, математиката, информационните технологии. „Преподаването на природните науки на английски език е една по-добра предпоставка за изучаването им и дава възможност за по-активно включване на учениците“, коментира тя. Учениците могат да използват повече онлайн източници, чуждоезикова литература. В Пловдив предлагат 236 паралелки - 88 профилирани и 148 професионални. Така от регионалния инспекторат залагат с 34 професионални паралелки повече спрямо настоящата година. Предвижда се те да имат превес над профилираните съответно на 63% към 37%. В Пловдив също насърчават разкриването на повече STEM профили. Ако заложеният план-прием се изпълни, в Пловдивска област ще има 9% ръст на тези специалности. след 7 клас във Варненско, съобщи шефката на РУО-Варна Венцислава Генова. От тях 65 са профилирани, а 99 – професионални. 44 от профилираните пък са STEM, а останалите 21 са насочени към други профили. 22 от професионалните паралелки пък са технически, 11- IT и останалите 66 са други профили. Има също 1 вечерна и 2 задочни паралелки. По общо 16 професии се очаква недостиг на кадри на пазара на труда и още 11 по защитените от държавата професии. В Шумен предлагат 32 паралелки по STEM профили, технически и IT професии. Учениците, които ще бъдат обхванати в тези паралелки са 54% от общия брой ученици в профилирани и професионални паралелки в областта. Професионалните паралелки също ще бъдат 32, като те ще дават възможности в 8 професионални области в 22 професионални направления в сферата на туризма, транспорта, храненето и други.", "date": "2019.03.14", "title": "Занаятите изяждат езиковите паралелки (ТЕМАТА)"}
{"url": "https://www.monitor.bg/bg/a/view/vyzpitateljat-raztyrval-uchenichki-podade-ostavka-159762", "text": "Възпитателят, който разтърва ученички с юмруци в ловешко училище, е подал оставка, съобщи бТВ. Прокуратурата продължава разследването на случая. Междувременно на територията на цялата област е започната подписка в негова защита. Вчера началникът на на Регионалното управление на образованието в Ловеч Еленко Начев обясни, че възпитателят, участвал в боя в ловешкото ОУ „Св. св. Кирил и Методий“, ще бъде наказан с дисциплинарно уволнение. Това стана, след като в социалните мрежи се появи видео с разправиите, което предизвика редица коментари за случващото се в училището.", "date": "2019.03.14", "title": "Възпитателят, разтървал ученички, подаде оставка  "}
{"url": "https://www.monitor.bg/bg/a/view/djet-na-bylgarija-er-zamestva-opasen-boeing-727-na-air-italy-159742", "text": "„Джетове на България ер заместват боингите на Air Italy“ – под това заглавие влиятелният всекидневник „Ла Стампа“ съобщи за взетия на заем от италианската компания самолет Airbus A319, принадлежащ на нашия въздушен превозвач. Небесното возило ще замени в италианската флотилия опасния Boing 737 Max 8“. Той бе „приземен“ за неопределено време след катастрофата завчера на подобна машина в Етиопия и взетите след това от ЕС спешни мерки за предотвратяване на нежелани инциденти с други въздушни возила на американския производител. За компанията ни бе много важно да заменим възможно най-бързо нашия самолет, за да намалим до минимум негативното отражение от случая върху пасажерите ни, заяви пред „Ла Стампа“ оперативният директор на Air Italy Росен Димитров. Той е от български произход, но медиите в Италия го представят винаги като канадски мениджър. Преди да заеме поста през миналото лято Димитров е работил дълги години във въздушния превозвач на Катар – Qatar Airways, който притежава 49% от Air Italy. Тази компания е базирана в град Олбия на остров Сардиния и е наследник на известната в Европа и на други континенти авиокомпания „Меридиана“. Днес американската компания Boeing разпореди спиране на полетите с всичките си 371 самолета от модела. Забраната важи за всички машини от този тип, произведени до този момент. Авиационните инспектори решиха временно да забранят полетите на Boeing 737 Max след анализ на сателитни данни от мястото на катастрофата. Това е вторият инцидент за последните 5 месеца, а паралелите между двата случая дават ясен знак за съществуването на проблем, се казва в становището на комисията, наложила забраната.", "date": "2019.03.14", "title": "Джет на България ер замества опасен Boeing 737 на Air Italy"}
{"url": "https://www.monitor.bg/bg/a/view/britanskijat-parlament-otloji-brekzit-159763", "text": "Британските депутатите гласуваха с 412 гласа \"за\" отлагане на Брекзит и с 202 \"против\" отлагането на Брекзит на 29 март, датата, която според чл. 50 от Лисабонския договор трябваше да е денят на раздялата на ЕС с Обединеното кралство. По-рано британските депутати гласуваха внесена от Сара Уоластън поправка, която призовава за отлагане на Брекзит, за да има повече време за организиране на референдум за Брекзит. Законодателите за първи път гласуваха предложение за втори референдум от декември 2017 г. насам. Тогава лейбъристите се въздържаха, както и сега. Сега, във внесения от Уоластън текст се казва, че премиерът Тереза Мей трябва да поиска от ЕС отлагане на Брекзит за провеждане на публичен вот, при който британците могат да дадат съгласието си за напускане на ЕС при условията, установени от парламента, или за запазване на еврочленството. Камарата на общините отхвърли предложението за втори референдум за Брекзит. 334 депутати гласуваха \"против\", а 85 \"за\" - с мнозинство от 249 гласа. Другата седмица Тереза Мей може да се опита да внесе споразумението с ЕС за трето гласуване в британския парламент. На 12 март законодателите отхвърлиха изменената сделка на Мей. Гласуването приключи с 391 гласа \"против\" срещу 242 гласа \"за\". На 15 януари 432 британски депутати срещу 202 гласуваха против споразумението на Мей. Европейският съюз не може да гарантира отлагане на Брекзит, докато не научи мотивите на Великобритания защо желае това, каза Барние по-рано.", "date": "2019.03.14", "title": "Британският парламент отложи Брекзит "}
{"url": "https://www.monitor.bg/bg/a/view/lekari-ot-vma-i-pirogov-napraviha-unikalna-operacija-na-bebe-159764", "text": "Смесен екип от хирурзи и анестезиолози на Военномедицинска академия (ВМА) и „Пирогов”, ръководен от  проф. д-р Никола Владов, направи уникална операция на бебе с рядък рак на черния дроб. Момиченцето е на 1 година и 2 месеца и е с диагнозата хепатобластом, съобщиха от ВМА. Преди 3-часовата операция то е преминало продължителна химиотерапия, за да се редуцира обема на тумора. „Операцията премина успешно, туморът бе отстранен. Бебето е добре, възстановява се”, каза проф. Владов и уточни, че досега толкова малки деца с подобни тумори са се оперирали единствено в чужбина.  ", "date": "2019.03.14", "title": "Лекари от ВМА и \"Пирогов\" направиха уникална операция на бебе "}
{"url": "https://www.monitor.bg:443/bg/a/view/stroiteli-obeshtali-grafa-shte-e-gotov-za-velikden-159744", "text": "Ремонтът на столичната улица „Граф Игнатиев“ ще приключи през втората половина на април, обещали от фирмата изпълнител, съобщи кметът на София Йорданка Фандъкова. Тя обаче категорично подчерта, че това няма да означава финализиране на обекта, защото договореният срок за изпълнение не е приключил. „Строителите поеха ангажимент, че ще бъдат готови с улицата втората половина на април, но това не означава, че ремонта е приключил, защото ако се наложи ще бъдат връщани за довършителни дейности“, каза Фандъкова. В същото време ще продължат реконструкциите на улиците „Шишман“ и „Шести септември“, които са част от цялостното обновяване на „Графа“. Междувременно от „Московска“ 33 започнаха поставяне на временни кошчета за отпадъци по знаковата столична улица. Фандъкова определи като фалшиви новини информациите, че те ще заместят ограничителите, които трябва да бъдат сменени. „Тяхната цел е да се осигури редовно сметосъбиране по улицата. Продължава и монтирането на паркова мебел, в това число и съдове за отпадъци, които ще бъдат въведени в експлоатация с приемането на обекта“, обясни градоначалникът. Тя сподели, че инспекторатът вече е глобявал два пъти фирмата заради поддръжката на чистотата на улицата. От „Московска“ 33 уточниха пред „Монитор“, че санкциите са на стойност около 1000 лв. Ремонтът на „Графа“ започна през май 2018 г. и трябваше да приключи този месец. Столичната община обаче документира, че има причини за забавянето на реконструкцията с общо 79 дни. Кметството установи, че от 19 декември миналата година до 5 февруари климатичните условия са били лоши и това е наложило спиране на строителните дейности. Освен това фирмата, изпълняваща ремонтите, поиска отсрочка с още 50 дни по същата причина, но за друг период. Строителният надзор на обектите обаче прие само 31 дни.", "date": "2019.03.14", "title": "Строителят обещал: „Графа“ ще е готов преди Великден "}
{"url": "https://www.monitor.bg:443/bg/a/view/kmetyt-na-varna-ivan-portnih-vlizame-da-remontirame-i-malkite-ulichki-159747", "text": "След завършването на булевард „Левски”, който е най-големият инфраструктурен проект за града от години насам и текущите ремонти на основни пътни отсечки, усилията ми ще бъдат насочени към малките улици и междублоките пространства. Това съобщи пред Дарик кметът на Варна, Иван Портних. Ние може да станем първият град в България със станции за зареждане на водородни автомобили. В момента се проучват възможности за тяхното изграждане, добави той. Като част от стратегията морската столица да стане зелен град той посочи още изграждането на парк в квартал „Възраждане” и проекта за зелените площи във „Виница”. След обновяването на парка в квартал „Аспарухово” той ще се превърне в естествено продължение на Морската градина, където в момента също се извършват ремонти, посочи още Портних. В града вече са изградени 25 километра велоалеи, а мрежата ще бъде разширявана. Варна се нарежда след София по БВП на глава на население и градът става все по-атрактивен за чуждите инвеститори. 15 аутсорсинг компании вече имат офиси тук. Компанията Coca-cola ще изгражда база край Варна и оттам ще управлява бизнеса си в цяла Югоизточна Европа. Техният интерес е заради високия потенциал на нашите кадрите, смята Портних. „Финансовото състояние на общината е изключително стабилно и това е отразено при всички проверки. Кредитният рейтинг на Варна е изравнен с националния със забележката, че е по-добър от него, но такъв не може да бъде присъден. Затова и обявихме рекордна макрорамка от близо половин милиард лева. При встъпването ми в първия мандат през 2013 г. макрорамка от 250 млн. лв. изглеждаше фантастични и нереална, а сега цифрите са удвовени. Строителството на нова библиотека ще струва около 30 млн. лв. Част от средствата ще дойдат от общинския бюджет, а за останалата част от сумата ще се търси помощ от държавата. Варна ще кандидатства и по европейски проекти за обновяване на всички читалища в града, а тази година предстои ремонт на читалището в квартал „Владиславово”. Средства са предвидени и за реконструкция на филиала на театъра. Кметът посочи още, че културният календар се адаптира към туристическия сезон и даде за пример музикалния фестивал „Варненско лято”, който тази година започва през март и ще продължи до ноември. „Градът ни направи голяма крачка с навлизането на нискобюджетните авиокомпании. Надявам се на успешен летен туристически сезон. Засега има ръст при записванията на гости от Великобритания, Чехия и Полша”, посочи още Иван Портних.", "date": "2019.03.14", "title": "Ремонтират и малките улички във Варна "}
{"url": "https://www.monitor.bg:443/bg/a/view/dneshnata-pomosht-e-investicija-v-bydeshteto-159752", "text": "\"Едно от най-големите съкровища на страната са добродетелните хора, които се държат добре със съседите”, гласи една поговорка Очевидно политиците ни са си взели поука от злополучното спиране на строителството на “Южен поток” в угода на чужди интереси. И нямат намерение да си развалят отношенията със съседите в ущърб на националната ни сигурност. Преди няколко дни почти всички наши евродепутати гласуваха против резолюцията на Европарламента да се прекратят преговорите за приобщаването на Турция към Европейския съюз. А сега стана ясно, че страната ни ще отпусне три милиона евро помощ за бежанските лагери в нашата съседка, още преди еврокомисар Фредерика Могерини да обяви намеренията да за поредна хуманитарна помощ за бедстващите сирийци. Животът на 11.7 милиона от тях зависи от хуманитарната помощ. Голяма част се намират в лагери на турска територия. А ситуацията в Сирия е неясна, въпреки сведенията за разгром на терористичните организации. Отношенията с южната ни съседка стават жизненоважни за нашата страна и поради една друга причина.“Газпром” уведоми нашето министерство на енергетиката, че спира транзита на газ през територията на Украйна от януари следващата година. Възможността да не настъпи криза у нас на този етап е тази газ да дойде от “Турски поток” или да получим друг газ по някой от тръбопроводите, минаващи през съседката ни. Или, разбира се, да стане газовият хъб \"Балкан\", което обаче ще отнеме време. В тази връзка, една бърза равносметка показва, че помощта, която ние днес оказваме на нашата съседка, никак няма да е напразна. Напротив, възможно е тя стократно да се върне точно когато тя ни е най-необходима. Не случайно в Библията е записано: „И тъй, всяко нещо, което желаете да правят човеците на вас, така и вие правете на тях.“ (Матей 7:12)", "date": "2019.03.14", "title": "Днешната помощ е инвестиция в бъдещето"}
{"url": "https://www.monitor.bg:443/bg/a/view/volja-tu-vliza-tu-izliza-ot-ns-obzor-159755", "text": "След парламентарната група на БСП и тази на \"Воля\" също обяви в четвъртък, че напуска НС, с което постави под въпрос кворума, тъй като депутатите от ГЕРБ заедно с тези от ОП и двамата независими наброяват общо 124-ма, а от ДПС отказват да се регистрират. Само няколко часа по-късно обаче лидерът на формацията Веселин Марешки съобщи в ефира на bTV, че с колегите му ще подсигуряват кворума в пленарна зала, ще участват в дебатите, когато се обсъждат важни за избирателите на партията въпроси, но няма да участват в дебати по дребнотемия. По думите вместо важни теми като доходи, пенсии, цени на горива и лекарства, НС се занимавало с това кой ще оглави листите за евровота или пък с дълговете на Главното мюфтийство. От думите на Марешки стана ясно, че решението за напускане на Народното събрание не е окончателно. Те ще поставят определени условия на ГЕРБ на среща, която ще се проведе идната сряда. Напускане на „Воля“ на практика означава, че за да се гарантира нормалната работа на НС, никой от мнозинството не бива да отсъства от пленарната зала. Според шефа на ПГ на ГЕРБ Цветан Цветанов обаче няма парламентарна криза, нито предпоставки за предсрочен вот или пък за вот „2 в 1“ наесен заедно с местните избори. Той даде да се разбере, че мнозинството ще разчита на дисциплината, за да осигурява кворума, и даде пример с Холандия, където той също се крепял с един глас. \"Страната е стабилна. Парламентът върши своята работа\", заяви Цветанов.", "date": "2019.03.14", "title": "„Воля\" ту влиза, ту излиза от НС (ОБЗОР)"}
{"url": "https://www.monitor.bg:443/bg/a/view/schetovoditelka-i-turagent-grabnaha-po-2-375-mln-ot-megadjakpota-159758", "text": "Счетоводителката Теодора Костова от София и служителката в туристическа агенция Златомира Стоянова от Пловдив са щастливките, които ще приберат по 2 375 357,60 лв. Сумата е част от джакпота рекордьор от 9 501 403,40 лв., който падна в тираж 20 на БСТ. Общо четирима са милионерите, които улучиха печелившата шестица с числата 4, 11, 18, 26, 33, 40. И четиримата са играли с по 4 комбинации. Още в понеделник счетоводителката Ирена Йорданова от Търговище се появи, за да си прибере печалбата, ударена навръх рождения й ден. Вчера в сградата на Спортния тотализатор дойдоха Теодора и Златомира. До момента единствено който е играл в гр. Съединение. 33-годишната Теодора смята да използва спечелените пари, за да инвестира в недвижими имоти, сподели тя за „Монитор“. „Първоначално бях изненадана, много съм щастлива и още ми е трудно да повярвам, че е реално“, каза още късметлийката. Щастливият момент настъпил на спокойна семейна вечер, когато Теодора и родителите й гледали телевизия. „Родителите ми също не повярваха, когато разбрахме“, сподели Теодора. Младата жена работи като счетоводител в София от 10 години и смята да инвестира в недвижими имот. Освен това смята да направи пътуване до Италия, а част от парите да сподели със семейството си. На редовните играчи Теодора препоръча да вярват в късмета си и по-често да го проверяват и изпитват. Златомира Стоянова пък е от Пловдив и работи за фирма, която изготвя оферти за туризъм. След като разбрали за печалбата, Златомира празнувала заедно с детето и мъжа си. „В първия момент бях много развълнувана, не вярвах, но след известно време човек започва да се убеждава, че е така, и на следващия ден е убеден на 99%, че е той“, сподели още тя. Пловдивчанката също смята да пътува. „Обичам да пътувам и това ми е първата идея за момента, но все още не знам къде точно“, добави Златомира. Самата тя и роднините й не играят често тото. „Имам роднини, които играят, но нямаме семейна традиция да пускаме тото редовно, а в моя случай призна тото милионерката. Запознати припомнят, че досега най-голямата печалба в историята на тотото - 7 940 616,60 лв. от тираж №34/2017 г., е ударил бившият обущар Тодор Крантов от град Съединение.", "date": "2019.03.14", "title": "Счетоводителка и турагент грабнаха по 2,375 млн. от мегаджакпота"}
{"url": "https://www.monitor.bg:443/bg/a/view/erik-uajnyr-vodi-medien-forum-v-sofija-159749", "text": "Журналистът и писател Ерик Уайнър, автор на „География на гения“, ще е основен лектор в рамките на Шестия световен конгрес на информационните агенции. Медийният форум ще се проведе в София, като домакин е Българската телеграфна агенция. Събитието, което ще се състои в периода от 13 до 15 юни, ще мине под мотото „Бъдещето на новините“. Сред основните теми ще са истинските и фалшивите новини, навлизането на изкуствения интелект, проблемите със собствеността на медиите и новите източници на финансиране. Конгресът ще се проведе в зала 3 на НДК. По повода в България ще пристигнат представители от над 120 водещи новинарски агеции, както и лица от ръководството на Фейсбук, Гугъл и Туитър. \"Шестият световен конгрес на информационните агенции в София не е ограничен само в рамките на нашия агенционен бизнес, а По своите мащаби и участници се очаква форумът да бъде едно от най-големите медийни събития в цялата история на България\", заяви на пресконференция днес генералният директор на БТА Максим Минчев. По време на срещата с медиите Мичев за първи път представи новоизградения в БТА високотехнологичен мултимедиен център. Залата е с капацитет от 100 седящи места. Разполага със система за панорамна прожекция до 180 градуса, интерактивни тъч скрийн екрани и висококачествен съраунд звук.", "date": "2019.03.14", "title": "Ерик Уайнър води медиен форум в София"}
{"url": "https://www.monitor.bg:443/bg/a/view/baba-broi-1000-lv-za-razvaljane-na-magija-s-princesa-159729", "text": "70-годишна жена е дала 1000 лева за разваляне на магия и получаване на нов живот като 20-годишно момиче, съобщиха от полицията в Хасково. Жената станала жертва на измама, след като поканила две непознати за нея жени в жилището си на булевард „Раковски“ в Хасково. Преди това те я спрели отвън и успели да я убедят, че е омагьосана принцеса. Целият й досегашен живот бил лош сън, а като се развали магията и се събуди, тя щяла да има богат и щастлив живот като красиво и богато 20-годишно момиче. Така измамните орисници влезли в дома на навиваната дама, за да развалят магията. Взели 1000 лева и си тръгнали. На сутринта жената се събудила и с ужас установила, че е измамена. Подала жалба в полицията, а по случая е образувано досъдебно производство.", "date": "2019.03.14", "title": "Баба брои 1000 лв. за разваляне на магия с принцеса "}
{"url": "https://www.monitor.bg:443/bg/a/view/trymp-ne-vjarva-v-nof-referendum-za-brekzit-159754", "text": "Президентът на САЩ Доналд Тръмп каза, че нов референдум за Брекзит във Великобритания не е възможен, защото това ще бъде много несправедливо за онези, които са гласували за излизане от Европейския съюз, предаде АФП. Тръмп заяви това преди началото на срещата си с премиера на Ирландия Лио Варадкар. Президентът добави, че е изненадан до каква степен преговорите за Брекзит вървят \"зле\". \"Изненадан съм да видя колко зле протичат нещата. Честно казано, мисля, че това можеше да бъде договорено по друг начин\", каза Тръмп по повод споразумението за Брекзит, което британските депутати отхвърлиха на два пъти. Тръмп допълни, че дебатите за Брекзит \"разделят страната\" и каза, че е дал съвет на британския премиер Тереза Мей как да действа в преговорите за Брекзит, но тя не се е вслушала в него, предаде АП. Преди срещата с Тръмп Варадкар каза, че двамата ще обсъждат Брекзит. Той съжалява, че Брекзит изобщо се случва и че не трябва никога да има физическа граница между Ирландия и Северна Ирландия.", "date": "2019.03.14", "title": "Тръмп не вярва в нов референдум за Брекзит"}
{"url": "https://www.monitor.bg:443/bg/a/view/sprjaha-krancheto-v-romskija-kvartal-na-burgas-159743", "text": "Ромският квартал на Бургас \"Победа\" остана без вода, след като борчът на местните жители надхвърли сумата от 100 000 лева Водоснабдяването е било прекъснато от \"ВиК\" Бургас, със съдействието на общинските власти. Огромните суми са били натрупани за дълъг период от време. От водоснабдителното дружество са им изпращали многократно известия да заплатят, но никой и не искал да чуе. Официално задължени се водят едва десетина къщи, които имат водомери. Към тях обаче са се прикачили и десетки техни съседи, които не са плащали от години. Това е причината, ВиК да поиска съдействието на Общината, за да се спре водоснабдяването, обясниха местните власти. Новината гръмна, след като стана ясно, че ромите са се оплакали на всички възможни правозащитни организации и случаят е стигнал чак до Европарламента. Евродепутатът от зелените Ромео Франц е изпратил писмо до омбудсмана на България Мая Манолова, МРРБ, ВиК Бургас и Община Бургас, с което настоява да бъде пусната водата на ромите. „Не възприемам това като дискриминационна мярка. Опитваме се да наложим правила. Знаете, че премахваме и незаконните постройки от доста време и следим да не се появи ново строителство. Добре е да се знае, че освен равни права, всички имат и равни задължения. Това касае и живущите там, които не плащат ток и вода. На няколко пъти ги приканихме да плащат водата, задълженията са доста сериозни”, коментира кметът на Бургас Димитър Николов. Ръководството на ВиК също е категорично, че компромиси повече няма да бъдат правени.  „Явно разчитат, че с този натиск от европарламента ние ще се огънем и ще пуснем водата на тези, които не си плащат. Предпочитам да имам проблеми с европарламента и да обясняваме какви са нашите ходове, да се спазват правилата”, каза още кметът на Бургас.", "date": "2019.03.14", "title": "Спряха кранчето в ромския квартал на Бургас"}
{"url": "https://www.monitor.bg:443/bg/a/view/lockheed-martin-pregovorite-za-f-16-vyrvjat-dobre-ochakva-se-sdelka-prez-ljatoto-159730", "text": "Преговорите между България и САЩ за придобиване на F-16 за родните ВВС вървят добре и се очаква сключване на сделка през лятото. Това каза пред „Монитор“ шефът на отдел „Международно бизнес развитие на F-16” в компанията производител Lockheed Martin Джеймс Робинсън. Бившият военен авиатор присъства в четвъртък на демонстрация, в рамките на която журналисти имаха възможността да усетят какво е да пилотираш най-разпространения в Света боен самолет чрез специален симулатор и как се поразяват наземни цели. Той обясни също така защо би било по-добре за родните ВВС, които все още разчитат на старите руски МиГ-ове да се сдобият с машини от най-новата модификация на F-16 Block 70, вместо да предпочете шведските Gripen-и, които загубиха надпреварата при избора на новия тип боена самолет за страната ни. „Предпочитаме да не коментираме конкуренцията, но не мога да не отбележа, че F-16 се представя блестящо по отношение на аеронавтиката и със сигурност има предимство в авиониката, особено по отношение на радара“, заяви Робинсън, визирайки възможността на американския самолет да прихваща над 20 цели едновременно. Относно евентуалното свиване на сумата за осемте машини, с които трябва да се освежи военния ни авиопарк, той каза, че е трудно темата да се коментира с конкретика, тъй като освен самолетите, се заплаща и въоръжението към тях, както и обучението на пилотите. При самия полет със симулатора на F-16 в модификация Block 70, която разполага със софтуер на 95% сходен с този на супер модерния F-35 Lightning и със 70% сходство спрямо хардуера на същия самолет, силно впечатление прави лесният и удобен начин на управление и най-вече бързите реакции на системата „Fly by Wire” (командване на кормилата по електронен, а не по механичен път-б.а.) при подаване на команда от сайд стика. Не е за подценяване и системата против разбиване в земята, която при опасно приближаване, в случай на изпадане в безсъзнание например, отнема ръчното управление от пилота и издига самолета нагоре, за да спаси живота му. В способностите на доказалия многократно своята ефективност в реални бойни действия изтребител, вече са се убедили и пилотите от Граф Игнатиево, а преди броени дни и кадетите от Долна Митрополия, които останали впечатлени от демонстрацията със симулатора. Понеже са свикнали стика за управление да е между краката им, а не отдясно на тях, а и самият той в случая се движи далеч по-плавното при подаване на команди и не се разтърсва при издърпването му назад докрай за рязко набиране на височина, нашите пилоти обаче имали нужда от малко време за адаптация, като първоначално се накланяли ту вляво, ту вдясно, търсейки по навик обичайната си позиция и лоста, с който са свикнали, разказа пред „Монитор“ инструкторът от ВВС на САЩ Дан Савил, който водеше и демонстрацията с участието на журналисти. Той разкри и подробности относно техническите възможности на F-16. По думите му този изтребител се отличава с впечатляваща скороподемност (набиране на височина-б.а.) от 15 000 метра в минута в условия на afterburner (пълен форсаж на двигателя-б.а.). Освен това конструкцията му била доказала в реални условия, че издържа на натоварване от 9,4 g (в пъти преодоляване на земното притегляне-б.а.). Относно сигурността и факта, че разполага само с един двигател Pratt & Whitney пък Савил подчерта, че за над 20 прекарани в кабината на F-16 години, не му се е случвал отказ на агрегата. В същото време той увери, че дори двигателят да бъде поразен от вражески самолет, F-16 е конструиран така, че да може да кацне успешно. Колкото до сравнението с F-15, който също е изтребител от четвърто поколение, но разполага с два двигателя, летецът обясни, че Strike Eagle е и значително по-тежък от Fighting Falcon, така че F-16 не отстъпвал на по-големия си брат. Междувременно пред комисията по отбрана в НС МО шефът Красимир Каракачанов потвърди, че преговорите за нов тип изтребител вече са започнали и имаме желание поддръжката на машините след евентуалното сключване на сделка със САЩ да става в България. Той поясни, че американците трябва да направят предложение до Конгреса, който на свой ред трябва да определи таван на сумата за договора. Обикновено цената била по-голяма от очакванията, но това не означавало, че ще е същата и стойността съгласно договора. По думите на Каракачанов до началото на юни Конгресът трябва да е гласувал решението.", "date": "2019.03.14", "title": "Lockheed Martin: Преговорите за F-16 вървят добре, очаква се сделка през лятото"}
{"url": "https://www.monitor.bg:443/bg/a/view/otkriha-myrtyv-myj-v-propadnala-kola-v-reka-159745", "text": "66-годишен мъж е намерен мъртъв в пропаднала кола в река между селата Габаре и Върбица, съобщиха от ОДМВР-Враца. Около 12 часа днес е подаден сигнал за пропаднал в река лек автомобил в района между селата Габаре и Върбица. Екипите на полицията, пристигнали на място, намерили мъртъв 66-годишен мъж в колата.", "date": "2019.03.14", "title": "Откриха мъртъв мъж в пропаднала кола в река "}
{"url": "https://www.monitor.bg:443/bg/a/view/za-kolko-vreme-mojesh-da-si-kupish-volga-159756", "text": "В руски затвор през 70-те години решили да пробват дали някой от мошениците се е поправил. Викнали първо един руснак и го попитали: „За колко време можеш да си купиш „Волга“?“ „Ми за седмица“. „Охоо, ясно. Не се е поправил“ – сметнала комисията. Викнали грузинец. „За колко време можеш да си купиш „Волга“?“ „Ми за година“, отвърнал той. „Да поседи още малко, има напредък“, отсякла комисията. Извикали и евреин и го попитали същото - „За колко време можеш да си купиш „Волга“?“. Той доста мислил и отговорил: „Не мога да конкретизирам напълно, но за 10-15 години“. „Браво, най-после един поправил се“, зарадвали се от комисията. За по-сигурно решили да продължат диалога. „Дълъг период?“ „Ми тя Волга не е малка река. Това пристанище, градове, кораби...“, отвърнал затворникът. От 8000 затворници у нас 185 са се преквалифицирали след преминаването на курсове и са обучени да бъдат машинисти, заварчици, сладкари и дърводелци. Завиден процент на желаещи да се захванат с физически труд след излизането на свобода. „Машинист е моят татко, машинист ще съм и аз“ не е никакъв рефрен вече. Ясно е, че трябва да има курсове за преквалификация на лишените от свобода, но явно желаещите да научат нов занаят никак не са много. То и ограмотителните курсове са нещо чудесно, но тук пък се сещам за вица, в който началникът на един затвор разхождал журналисти и им хвалел програмите за затворници. Отворил поредната килия и посочил един мъж вътре: „Ето този е нашата гордост! Беше съвсем неграмотен, преди да дойде тук за пръв път. Ние го научихме да чете и да пише“. „Сега защо е тук?“ „Излежава вече втора присъда за фалшифициране на документи“. В новия затвор, който ще бъде изграден край София, ще се отворят места за 400 лишени от свобода допълнително. В същото време се отчита, че вече няма пренаселеност в затворите. Нещо се обърках, но важното е, че ще бъдем подготвени за изпълнението на осъдителните решения на съда. А в местата за лишаване от свобода тече реинтеграция и преквалификация в най-различни посоки. Нещо като дочут разговор и не съвсем: „Утре сестра ми излиза от затвора“. „Абе, в затвора не беше ли брат ти?“ „Нали знаеш, в затвора хората се променят“.", "date": "2019.03.14", "title": "За колко време можеш да си купиш „Волга“ "}
{"url": "https://www.monitor.bg:443/bg/a/view/otrjazaha-socialnite-pomoshti-na-nad-100-semejstva-vyv-varna-159732", "text": "Общо 103 семейства със 105 деца във Варна са санкционирани през януари от общинската дирекция „Социално подпомагане“. Те не са получили детските надбавки за периода, в които хлапетта са били нередовни в училище и са натрупали повече от 5 отсъствия, съобщи социалната шефка в морския град, Адриана Григорова. През първия месец на годината помощи за отглеждане на дете са отпуснати на 17 330 семейства с 25 935 деца. За цялата 2018 г. детски надбавки са осигурени за 20 816 семейства във Варна с 31 334 деца. Санкции са наложени на 1 083 семейства с 1 217 деца, тъй като са отсъствали повече от 5 часа от учебни занятия. Цифрите са сходни с 2017 година. Всеки месец социалните служби получават данни за посещенията на децата в училище. При натрупани прекалено много отсъствия, се налага санкция и помощите за съответния месец не се изплащат. Обикновено, годишно около 5% от семействата се санкционират, коментира резултатите Григорова. До санкцията се стига при допускане на 5 неизвинени отсъствия, а сумата на отрязаните помощи в семейството е между 40 и 145 лв. в зависимост от броя на децата. Отсъствие от занятия в училище се допуска, само ако учениците имат здравословен проблем. Миналата година, заради отсъствие от предучилищни занятия за повече от 3 дни, са санкционирани и 83 семейства с общо 88 деца. Финансовото подпомагане за дете до завършване на средно образование, е 35 лева на месец. Помощта се предоставя в пари или под формата на социални инвестиции на семействата, чийто доход на член от него е по-нисък или равен на 400 лева. Изплаща се всеки месец до завършване на средно образование, но не повече от 20-годишна възраст на деца, които живеят постоянно в страната и не са настанени за отглеждане на пълна държавна издръжка в специализирана институция. За деца с трайно увреждане, установено от компетентните здравни органи, социалната помощ се получава в двоен размер, независимо от дохода на семейството, обясни още Григорова.", "date": "2019.03.14", "title": "Отрязаха помощите на над 100 семейства във Варна"}
{"url": "https://www.monitor.bg:443/bg/a/view/lozan-bojkotira-uniformite-na-voennite-magistrati-159735", "text": "Председателят на Върховния касационен съд (ВКС)Лозан Панов бойкотира утвърждаването на униформите и отличителните знаци на военните магистрати. Това стана ясно на заседание на пленума на Висшия съдебен съвет (ВСС), където главният прокурор Сотир Цацаров бе внесъл допълнителна точка в дневния ред с предложение за обсъждане начина на изпълнение на разпоредбата на чл. 262, ал. 6 от Закона за отбраната и въоръжените сили. А тя гласи, че униформата и отличителните знаци на военнослужещите от военните съдилища и военните прокуратури се утвърждават от ВСС по предложение на председателя на ВКС и на главния прокурор съгласувано с министъра на отбраната. „Действащата заповед на военния министър не обхваща униформите и отличителните знаци на военните магистрати. През май 2018 г. бях уведомен за проблема от административния ръководител на Военно-апелативната прокуратура. На 11 май изпратих писмо до председателя на ВКС Лозан Панов с проект за предложение за изпълнението на изискването на закона с уточнението, че ако не е съгласен, да влезем в диалог, но не получих отговор. На 27 юли На 8 януари 2019 г. изпратих трето писмо до председателя на ВКС с копие до представляващия ВСС Боян Магдалинчев и ръководителите на Военно-апелативния съд и Военно-апелативната прокуратура, в което отново се напомнят законовите изисквания и задължения на главния прокурор и на председателя на ВКС по въпроса с униформите на военните магистрати“, съобщи пред пленума на ВСС Цацаров. Обвинител №1 акцентира върху липсата на реакция на Панов от 11 юни 2018 г. „Показателно е, че напусна заседанието сега непосредствено преди обсъждането на точката. За мен това е демонстративно“, посочи Цацаров, но поиска от кадровиците на Темида да не се занимават с личността на председателя на ВКС, а с изпълнението на разпоредбите на закона. „В момента Вариациите са кой както може. Това униформено облекло в момента не е утвърдено по никакъв начин. Предлагам да решим как да се изпълни чл. 262, ал. 6 от Закона за отбраната и въоръжените сили“, каза Цацаров. „Има законови разпоредби и очевидно нещата не могат да останат нерешени. Както съдиите и прокурорите заседават с утвърдени тоги, така и военните магистрати трябва да заседават с утвърдени униформи и отличителни знаци“, каза представляващият ВСС Боян Магдалинчев. Председателят на Върховния административен съд Георги Чолаков и Севдалин Мавров също изразиха подкрепа. Кадровиците на Темида единодушно с 22 гласа „за“ и нито един „против“ приеха предложението на Цацаров да бъдат изпратени писма до ръководителите на Военно-апелативния съд и на Военно-апелативната прокуратура. Те трябва да организират обсъждане между военните магистрати в тези поделения и техните обобщени становища да бъдат изпратени във ВСС до 29 март. След това ВСС с или без съдействието на председателя на ВКС ще ги изпрати до министъра на отбраната.", "date": "2019.03.14", "title": "Лозан бойкотира униформите на военните магистрати"}
{"url": "https://www.monitor.bg:443/bg/a/view/uchenici-sybraha-1580-leva-za-pametnika-na-levski-v-ruse-159738", "text": "Ученици от СУ „Васил Левски“ в Русе събраха 1580 лева, които дариха за изграждането на Паметник на Апостола в града. Средствата за вдигането на монумента се набират чрез дарителска кампания, а необходимата сума е около 120 000 лева. Инициативата да се подпомогне родолюбивото начинание е на самите ученици. Днес те са се срещнали с областния управител на Русе Галин Григоров, който им е благодарил на дарението. Русе е един от малкото големи градове в страната, в които няма паметник на Апостола. Съществува само един бюст, който се намира в двора на СУ „Васил Левски“. Чрез национален конкурс бе избран проект за монумента. Той е на екип в състав скулпорът Даниел Кънчев и архитект Силвия Славова. Паметникът ще е фигурална композиция и ще се извисява в Парка на възрожденците, където са костите на много наши национални герои.", "date": "2019.03.14", "title": "Ученици събраха 1580 лева за Паметника на Левски в Русе"}
{"url": "https://www.monitor.bg:443/bg/a/view/varna-sybra-vodeshti-pediatri-na-mejdunarodna-konferencija-zaedno-za-decata-na-bylgarija-159727", "text": "Варна събра водещи педиатри, които от днес до 16 март провеждат в хотел „Черно Море“ Първата международна педиатрична научно-практическа конференция „Заедно за децата на България“.  На нея се разглеждат проблеми, свързани с рационалното лечение на деца и избора на персонален подход в педиатрията. Това включва подобряване на комуникацията между родител, лекар, фармацевт и пациент и по-широко използване на екстемпорално приготвени лекарствени форми за педиатричната практика, казаха организаторите от ПК „Здравеопазване“ към Общински съвет-Варна. Събитието се провежда под патронажа на кмета на Варна Иван Портних и със съдействието на Медицинския университет „Проф. д-р Параскев Стоянов“ в морския град и Медицинския  университет в София. В конференцията вземат участие специалисти в сферата на педиатричната практика от Германия, Великобритания, Сърбия, Македония и Турция, които представят най-новите тенденции в областта на специфичните лекарствени форми за деца. Проблемът с рационалното лечение на децата от години се явява наболяла тема не само в национален, но и в европейски и световен мащаб. На пазара липсват специфични педиатрични форми, позволяващи лесно адаптиране към различните възрастови групи, което води до засилена употреба на продукти „off label“ (извън одобрените показания), а оттам и до потенциални проблеми, свързани с ефикасността и безопасността на прилаганата терапия. Предлаганите фармацевтични продукти не успяват да покрият напълно терапевтичните нужди на децата. Това е и причината да се търси решение в екстемпоралното приготвяне на магистрални и фармакопейни продукти, които ще спомогнат за провеждане на персонализирана терапия, съобразена с конкретните нужди на болното дете, казаха още организаторите на международното събитие.", "date": "2019.03.14", "title": "Варна събра педиатри на конференция „Заедно за децата на България”   "}
{"url": "https://www.monitor.bg:443/bg/a/view/specpolicai-atakuvaha-getoto-v-burgas-159740", "text": "Тежковъоръжени и маскирани полицаи атакуваха ромската махала в Бургас. Ченгетата арестуваха двама души, сочени като местните ромски барони. Специализираната операция е срещу лица, занимаващи се с лихварство, рекет и изнудвания, казаха от полицията.  Докато течеше акцията, униформените извършиха претърсвания и обиски в няколко къщи. Според непотвърдена информация, сред обискираните е бил и домът на местния жител Пандурито, сочен за един от ромските тартори. ", "date": "2019.03.14", "title": "Спецполицаи атакуваха гетото в Бургас "}
{"url": "https://www.monitor.bg:443/bg/a/view/napadenijata-nad-policai-se-uvelichavat-159719", "text": "Имаме увеличаване на нападенията срещу полицаи. При веки опит за по-категорично налагане на закона, от дребни случаи, като нарушаване на нощна тишина, когато полицията отиде, те смятат, че им се нарушават някакви права и това води до неизпълнение на полицейските разпореждания и оказване на съпротива.” Това каза в Лясковец вътрешният министър Младен Маринов. Той обаче бе категоричен, че нещата няма да бъдат оставени така. „Ако не става с двама полицаи ще стане с десет, с жандармерия, но такива случаи няма да допуснем. Първо да страда обществото и второ – да пострадват колеги.” Според министъра необходимо е неприкосновеността на полицаите да бъде регламентирана в бъдещите промени в Закона за МВР, като се предвидят по-големи санкции и наказания за нападателите. Тъй като чрез нападенията се достига до нарушаване устоите на институцията МВР. Както полицаят е длъжен да пази достойнството на гражданите, така и хората трябва да пазят неговото достойнство. „Да не се смята, че една обидна дума реално не е нападение и че всеки може да псува полицая”, каза Маринов. Шефът на Националната Полиция, главен комисар Николай Терзийски пък отчете, че през последните години има снижаване на случаите на неправомерна употреба на сила и помощни средства от страна на полицаите.", "date": "2019.03.14", "title": "Младен Маринов: Нападенията над полицаи се увеличават"}
{"url": "https://www.monitor.bg:443/bg/a/view/korupcionni-shemi-za-priem-v-universitet-razluljaha-holivud-159741", "text": "Корупционна схема за милиони разбуни духовете в Холивуд. Около 50 души са обвинени за даване на подкуп към различни престижни университети като Калифорнийския, Станфорд, Джорджтаун и Йейл. Сред тях са звездата от „Отчаяни съпруги“ Фелисити Хъфман и колежката й от сериала „Пълна къща“ Лори Луглин. Родителите броят „символични“ суми от по 10-15 000 долара до 6, 5 милиона долара, за да може наследниците им да се обучават в луксозни кампуси. „Този случай се отнася до нарастването на корупцията в елитните колежи, където богатството е съчетано с измама. Не може да има отделен прием за богаташите и ще добавя, че няма да има отделна правосъдна система за тях също. Родителите са като извадени от каталог на заможните и привилегированите“, заяви на пресконференция прокурорът Андрю Уелинг, който представлява окръг Масачузетс. Според Уелинг, който държи фирмите за консултиране на кандидат-студенти Key Worldwide Foundation и Edge College & Career Network. Предполага се, че Сингър е получил подкупи на обща стойност от 25 милиона долара в периода 2011-2018 г., за „да гарантира на родителите, че децата им ще влязат в елитни учебни заведения“. Сингър е пледирал виновен във федералния съд в Бостън по обвиненията за рекет, пране на пари и измама. В съдебните документи се споменава и името на негов подчинен – счетоводителят на фирмата Edge College & Career Network Стивън Масера. Още няколко работници са причислени като съучастници на Сингър. Посочва се още, че Уилям Сингър е инструктирал родителите кога точно да кандидатстват децата им или е за специална образователна потребност на учениците, като дислексия, например. Бъдещите студенти е трябвало да посещават само два конкретни центъра за полагане на тестове – единият в Хюстън, а втория в Западен Холивуд. Там Сингър е имал съмишленици – Ники Уилямс и Игор Дворски, които са работили в администрацията. Мъж на име Марк Ридъл пък се явявал на изпитни тестове като ACT и SAT от името на децата. Според документите, Сингър е плащал на Ридъл по 10 хиляди долара на тест. От общо 50 обвинени 33 са заможни родители. Останалите са спортни треньори в университетите и служители в администрацията. Те са правили фалшиви дипломи и снимки с Фотошоп, които да доказват несъществуващи спортни постижения на богаташките наследници. Преди ден актрисата Фелисити Хъфман, придобила световна популярност в престилката на напористата Линет Скаво от сериала „Отчаяни съпруги“ бе освободена от затвора. Съдът в Лос Анджелис я пусна до началото на съдебното дело. Тя ще се изправи пред Темида заради даване на подкуп на Сингър за приемането на дъщеря й в престижен университет. На звездата й е наредено да не напуска страната по време на разглеждането на съдебното дело. 56-годишната Хъфман и съпругът й платили подкуп в размер на 15 хиляди долара, които в данъчните декларации били вписани като дарение за благотворителност. Актрисата Лори Луглин пък трябваше да плати гаранция от 1 милион долара за свободата си. Освен това, съдът в Лос Анджелис постанови тя също да предаде паспорта си и да не напуска страната до края на съдебното дело. Тя е платила половин милион долара, за да може двете й дъщери да влязат в Южнокалифорнийския университет. Те са записани като състезателки по гребане, въпреки че никога не са тренирали този спорт. Актрисата е заловена след подслушване на телефонните й разговори, когато е споменала за корупционната схема.", "date": "2019.03.14", "title": "Корупционна схема за прием в университет разлюля Холивуд"}
{"url": "https://www.monitor.bg:443/bg/a/view/4-ot-4-za-anglija-v-shampionskata-liga-159736", "text": "4 от 8-те отбора за 1/4-финалите на Шампионската лига са английски, след като всички грандове от Острова успяха да продължат напред. „Манчестър Юнайтед“, „Манчестър Сити“ и „Тотнъм“ вече си бяха осигурили място на жребия в петък, а британското каре попълни „Ливърпул“. Мърсисайдци елиминираха „Байерн“ след 3:1 на реванша в Германия с два гола на Мане и един на Върджил Ван Дайк, като не оставиха съмнения за превъзходството си. След успеха мениджърът на „Ливърпул“ Юрген Клоп засипа със суперлативи играчите си и обяви, че тимът се е завърнал в европейския елит. „Играхме умно, а тактически стояхме невероятно. Атакуващото ни трио се справи превъзходно, както и резервите. С победата подчертахме, че „Ливърпул“ се завърна в топ нивото на европейския футбол. Нямам предпочитания за съперник на жребия, спокоен съм, защото момчетата обичат големите мачове и конкуренцията“, допълни германският мениджър на мърсисайдци. Собственикът на английския гранд Джон Хенри пък изрази по нетрадиционен начин радостта си от успеха. Американецът обърна специално внимание на Върджил Ван Дайк, който игра перфектно в защита, а освен това успя да вкара гол. „75% от Земята е покрита от вода, останалите 25% - от Ван Дайк\", написа кратко, но доста остроумно Хенри в профила си в „Туитър”. „Няма какво да се оправдавам, съперникът игра по-добре и в двата мача и заслужено продължава напред“, сподели треньорът на баварците Нико Ковач. Той пък бе подложен на сериозна критика от нападателя Роберт Левандовски, тъй като бил избрал прекалено дефанзивна тактика. В другия мач от вечерта „Барселона“ нямаше проблеми и елиминира „Лион“. Каталунците разбиха съперника с 5:1 на „Камп Ноу“, след като първата среща във Франция бе завършила 0:0. В герой за тима си отново се превърна Лео Меси, който блесна с два гола и две асистенции. „Нашата цел е трофеят и с играта си доказваме, че имаме сили да го спечелим“, лаконичен бе след мача треньорът на „Барса“ Ернесто Валверде. Колегата му в „Лион“ Брюно Женезио пък просто заяви „Меси е извънземен, няма как да бъде спрян“. Жребият за 1/4-финалите е в петък от 13 часа и ще бъде предаван пряко по bTV Action. Освен “Барселона“ и вече споменатото английско каре, останалите 3 отбора са „Аякс“, Ювентус“ и „Порто“. От УЕФА обявиха преди церемонията, че ако манчестърските „Сити“ и „Юнайтед“ се паднат да домакинстват по едно и също време, двубоите им ще бъдат размината заради съображения за сигурност.", "date": "2019.03.14", "title": "4 от 4 за Англия в Шампионската лига (ОБОБЩЕНИЕ)"}
{"url": "https://www.monitor.bg:443/bg/a/view/njama-chovek-bez-teflon-v-bybrecite-159724", "text": "Тефлонът, който е разпространен в картонените чаши за еднократна употреба, в опаковките и в хартията за печене е сред рисковите фактори за заболявания на бъбреците, заяви във Варна доц. Стефан Кривошиев, председател на Българската бъбречна асоциация по повод Световния бъбречен ден. Тефлонът не подлежи на разграждане, затова почти няма човек в света без тефлон в бъбреците си. Негативно влияние оказват също фините прахови частици, затлъстяването, прекомерната употреба на сол и модерните напоследък протеинови диети, категоричен е доцент Кривошиев. Само 15 % от хората с бъбречни заболявания знаят, че са болни. Причината е, че те протичат безсимптомно. Целта на днешния ден е да се обърне внимание, че бъбречните заболявания са социално значими, въпреки че смъртността от тях е много ниска – едва 1,4 на 100 хиляди души годишно. Тази година денят има за цел да изостри вниманието към нарастващия процент на бъбречните заболявания в целия свят, като акцентът се поставя върху ранната диагностика и превенцията, заяви доц. д-р Светла Стайкова -ръководител на клиниката по нефрология в УМБАЛ „Света Марина“. Проф. д-р Валентина Маджова- управител на ДКЦ „Света Марина“ и проф. д-р Димитричка Близнакова – водещ детски нефролог, обърнаха внимание на рисковите фактори, симптомите и превенцията на бъбречните болести. 850 милиона хора по света страдат от бъбречни заболявания с различен произход. Хроничното бъбречно заболяване убива повече от 2,4 милиона души годишно и към момента е 6-тата най-бързо зачестяваща причина за смърт. Рисковите фактори за това са много - високо кръвно налягане, диабет, тютюнопушене, наднормено тегло, фамилна обремененост. Нефролозите препоръчват на всички над 50 години, които имат един или повече от тези симптоми, да правят редовни профилактични прегледи. Симптомите на бъбречните заболявания са умора, загуба на апетит, амонячен дъх, „пенеща“ се урина, трудно или често уриниране, поясна болка. При появата на някой от тези симптоми, да се търси консулт с нефролог, препоръчаха специалистите. Бъбречни заболявания се установяват при около 10,4% от мъжете и 11,8% от жените. Между 5,3 и 10,5 милиона изискват диализа или трансплантация. Много от болните умират, поради липса на финансови ресурси. Остри бъбречни увреждания се установяват при 13,3 милиона пациента всяка година.", "date": "2019.03.14", "title": "Няма човек без тефлон в бъбреците"}
{"url": "https://www.monitor.bg:443/bg/a/view/rap-legendata-grandmaster-flash-s-audio-vizualno-shou-u-nas-159734", "text": "Смятан за един от бащите на хип-хопа Grandmaster Flash ще пристигне у нас с чисто новото си аудио-визуално шоу HIP HOP. People, Places & Things. The visual experience. Най-запалените фенове ще могат да видят това пътуване през стилове, жанрове, имена и влияния, които са изградили неговия индивидуален звук на живо на 5 април в новото място за жива музика в София – клуб Music Jam. За цялата хип-хоп общност по света Grandmaster Flash е икона. Кръстник и жива легенда. Влиянието му обаче далеч надхвърля рапа и хип-хопа и това личи дори само във факта, че той и групата The Furious Five бяха първите хип-хоп артисти, приети в Рокендрол залата на славата през 2007 г. Въпреки солидната кариера той не намалява темпото. През 2008 излизат меоарите му \"The Adventures of Grandmaster Flash: My Life, My Beats\", води седмично радио шоу и продължава да печели признание и награди. Ден по-рано клубът е поканил да свирят на живо гръцката метъл банда Planet of Zeus. С четири албума и пет европейски турнета квартетът се е доказал и извън Балканите. Подгрявали са за метъл величия като Black Sabbath, Iron Maiden, Machine Head, Paradise Lost, Monster Magnet, Ози Осбърн. На 6 април пък в Music Jam ще дебютират известните руски продуценти и диджеи Matisse & Sadko. Двамата братя Александър и Юри, както са истинските им имена, смело експериментират в модерната денс музика и си сътрудничат с артисти като Тиесто и Мартин Гарикс. Суперлативи за тях не пестят и авторитети като Дейвид Гета и Дон Диабло.", "date": "2019.03.14", "title": "Рап легендата Grandmaster Flash с аудио-визуално шоу у нас"}
{"url": "https://www.monitor.bg:443/bg/a/view/sprjaha-klip-na-mariana-popova-zaradi-kadri-ot-damascena-159731", "text": "Нова телевизия спря клипа на Мариана Попова с песента „Две хубави очи“ по Яворов, след като режисьорът Тодор Анастасов алармира във Фейсбук, че в него незаконно, без негово разрешение, са използвани кадри от филма му „Дамасцена“. За „Монитор“ Анастасов обясни, че се е свързал с Ева Веселинова, репортер в предаването на Гала, и е предупредил, че анонсираният показ ще ги вкара в неприятна ситуация, защото той ще реагира, за да защити авторските си права. „Чест прави на предаването, че излъчиха песента само като музикален фон, без картина от видеото, каза по телефона режисьорът, а в социалната мрежа написа: „Адмирации към Нова тв ,че не пусна клипа на Мариана Попова след като ги алармирах за незаконно използване на кадри от филма „Дамасцена“. Въпреки че беше обявен предварително за показ, в последният момент намериха начин да не се случи. Признавам си, че не очаквах Това ме прави оптимист“... За „Монитор“ Анастасов каза още, че тези дни ще уведоми за нарушението и управата на YouTube, където клипът с незаконно взетите кадри е събрал над 43 000 гледания. Използването на текста на Яворов за тази песен той окачестви като „гавра“ с поета: „Има свети места, в които не трябва да се стъпва дори бос“, коментира режисьорът. Относно опита от заснетия и излязъл на екран през 2017 г. филм „Дамасцена“ да се направи нов филм с друго заглавие – „Дамсцена - преходът“ със заявен жанр автобиографична драма и с името на Анастасов като режисьор, без той дори да го е гледал, Анастасов каза, че в момента, в който се появи различен, неодобрен от него вариант, ще се обърне към съда.", "date": "2019.03.14", "title": "Спряха клип на Мариана Попова заради кадри от „Дамасцена“"}
{"url": "https://www.monitor.bg:443/bg/a/view/tusk-trabva-da-sme-gotovi-za-dylgo-otlagane-na-brekzit-159722", "text": "ЕС трябва да бъде отворен за варианта да предостави на Великобритания дълга отсрочка за напускането й, заяви председателят на европейския съвет Доналд Туск, след като британският парламент отхвърли с гласуване възможността за твърд брекзит. Британските депутати подкрепиха поправката \"Спелман\", която отхвърля Брекзит без сделка. За предложението гласуваха 312-ма, а 308 гласа бяха против. Туск заяви, че в консултациите преди предстоящата среща на върха на ЕС в Брюксел той ще призове лидерите на 27-те оставащи държави от ЕС \"да бъдат отворени за дълго продължение на срока, ако Обединеното кралство намери за необходимо да преосмисли стратегията си за Брекзит и да изгради консенсус за нея\". Европейският съюз подчерта, че искането за отлагане на Брекзита ще трябва да бъде обосновано и одобрено от всички останали 27 страни членки на блока. \"Ако бъде поискано допълнително отлагане, ще трябва да ни бъде обяснено защо. Причината не може да бъде предоговаряне на споразумението, по което преговаряхме в продължение на месеци и за което казахме, че не подлежи на предоговаряне\", категоричен бе френският президент Еманюел Макрон. \"Преговорите приключиха. Великобритания трябва да ни каже как иска да изглеждат бъдещите ни отношения\", заяви главният преговарящ на ЕС за Брекзит Мишел Барние. Макрон и Барние заявиха това по повод призива британците да променят модела си за излизане от ЕС и да се ориентират към \"мек Брекзит, вдъхновен от норвежкия модел\", вместо да излизат от общия пазар или да анулират Брекзит, казва Ерик Морис, анализатор от фондация \"Робер Шуман\". Това обаче е  вариант, който Тереза Мей отхвърля, отбелязва Франс прес. Сделка с Брюксел няма, а напускането на Европейския съюз трябва да стане на 29 март. Промяна ще се търси с евентуалното отлагане на Брекзит, като все още не е ясно колко дълго ще е то и как ще се отрази на Евроизборите в края на май. Ако британците не са напуснали ЕС до тогава, те ще са са длъжни да проведат избори за евродепутати. Анализатори от Би Би Си отбелязват, че ако Лондон иска да напусне ЕС до 30 юни, то ще трябва да гласува нова сделка с Европейския съюз преди 20 март – ден преди европейската среща на върха. Тълкуватели на чл. 50 от Лисабонския договор отбелязват, че напускането на ЕС може дза ъбде отложено с от 3 до 21 месеца, като няма фиксирана дата за това. При това положение максималното отлагане на Брекзит може да е до началото на 2021 г., пише „Гардиън”. Според ирландския външен министър Саймън Коувъни Европейският съюз може да предложи на Великобритания доста по-дълго отлагане на напускането на блока - до 21 месеца, което може да доведе до \"фундаментално преосмисляне\" на британската политика по въпроса, предаде Ройтерс.  \"Ако има дълго продължение на член 50, това отваря дебата много по-широко към цялостния подход, който Обединеното кралство възприема към Брекзит. Това може да улесни едно фундаментално преосмисляне, може би и не, просто не знаем\", каза Коувъни, който е и вицепремиер на своята страна, в интервю пред радио РТЕ. При едно дълго удължаване на срока - примерно с 21 месеца, т.е. до края на 2020 г. - какъвто и да е периодът, тогава Великобритания ще има законното право да бъде представена в Европейския парламент\", следователно тя трябва да вземе участие в изборите в ЕС, посочи той. Според него ЕС трябва точно да знае защо му е на Лондон продължение на срока, а също за какъв период от време. В идеалния случай Обединеното кралство би трябвало да разполага с много дълга отсрочка, коментира „Гардиън“. Британците се нуждаят от необходимото време, за да се стигне до окончателно всеобхватно споразумение с ЕС Преди това парламентът ще трябва да постигне широк междупартиен консенсус какво наистина иска. Финансовият министър Филип Хамънд посочи пътя - смекчаване на позицията за митническия съюз. В. „Гардиън“ коментира, че за одобряването на сделката с европейския съюз може да се проведе дори референдум.", "date": "2019.03.14", "title": "Туск: Трябва да сме готови за дълго отлагане на Брекзит "}
{"url": "https://www.monitor.bg:443/bg/a/view/mitropolit-kiprian-registrira-fondacija-kiprijan-camblak-159723", "text": "Фондация с нестопанска цел на името на свети Киприян Цамблак Чудотоворец, митрополит Киевски, Литовски, Московски и на цяла Русия регистрира старозагорският митрополит Киприан, който е и говорител на Светия Синод. Сдружението си поставя за цял да обедини усилията на институции и граждани да подпомагат развитието на културно-историческото наследство на Града на липите, да издирват деца с таланти и на подрастващи в неравностойно положение с идея те да бъдат материално подкрепяни. Владиката обяви намерението си още през есента на м.г., но предпочете да не дава подробности за хората, които е привлякъл към благородните каузи. От Търговския регистър става ясно, че членове на Общото събрание на фондацията са директорът на старозагорския исторически музей Петър Калчев, деканът на медицинския факултет при Тракийския университет проф. Мая Гълъбова, шефът на старозагорското бюро по охрана на труда Камен Маринов и икономическият директор на държавното „ТЕЦ „Марица изток 2“ ЕАД Диян Димитров. Членове на ръководството освен владиката са още свещениците Йордан Карагеоргиев и Евгений Димитров. Фондацията е регистрирана с 200 лв първоначални имуществени вноски. Справка в регистъра показва, че отстраненият поради тежко заболяване преди време старозагорски митрополит Галактион продължава да фигурира в две юридически лица:“Тъкънна банка остеоцентър България“ЕАД и националното сдружение „Русофили“.", "date": "2019.03.14", "title": "Митрополит Киприан регистрира фондация „Киприян Цамблак“"}
{"url": "https://www.monitor.bg:443/bg/a/view/kranyt-v-mladost-ne-e-padnal-zaradi-narushenija-na-stroeja-159725", "text": "Кранът, който вчера падна в столичния квартал „Младост“, не е паднал заради нередности на строежа. Констатацията е след проверка на строителният надзор. На експертите на ДНСК е представена цялата необходима строителна документация, съобщиха от надзора. Те са констатирали, че авариралият кулокран отговоря на одобрения проект по част План за безопасност и здраве и няма нанесени увреждания на изпълненото до момента строителство на жилищната сграда. Припомняме, че близо 30-метровият кран от строеж падна в столичния квартал „Младост“ в ранния следобед вчера. Инцидентът стана на улица „Филип Аврамов“ в „Младост 3“, в близост до 25-а поликлиника и срещу „Патиланци“. Няма пострадали хора, а само нанесени имуществени щети. Нанесени са щети на един автомобил. Авариралото повдигателно съоръжение подлежи на контрол от Държавна агенция за метеорологичен и технически надзор. От агенция коментираха, че в момента тече проверка на надзорната фирма, която ще приключи следващата седмица.", "date": "2019.03.14", "title": "ДНСК: Кранът в „Младост“ не е паднал заради нарушения на строежа"}
{"url": "https://www.monitor.bg:443/bg/a/view/ednakvi-pravila-za-priem-v-jasla-i-gradina-v-sofija-159717", "text": "Критериите за прием в самостоятелните ясли в София ще бъдат същите като за детските градини. Това стана ясно след като Столичният общинския съвет прие промени в правилата за прием на деца в общинските самостоятелни ясли. В момента децата на работещите и студентите в софийските ВУЗ-ове получават по една точка, а промените предвиждат От общината затягат контрола при приема на деца със специални образователни потребности, или хронични заболявания. Малчуганите с подобни проблеми ще бъдат до 3 в яслена група, вместо до 5. Директорите на яслите са задължени всяка седмица по време на класиранията да обявяват свободните места. Отписването на децата ще се отразява в тридневен срок в Информационната система за обслужване на детските заведения. В наредбата са включени и други нововъведения. Първото е документите на малчуганите, които родителите представят в яслите при записване, да се съхраняват в срок от 5 години. Със заповед на кмета на София Йорданка Фандъкова пък ще бъде създадена работна група, която да следи за проблеми свързани с дейността на общинските самостоятелни ясли. Общинарите приеха и наредбата за прием в първи клас. В нея се предвижда деца, чиито са ученици в същото училище, да се разпределят в първа група независимо от постоянния или настоящия им адрес. По този начин ще се избегнат случаите, когато второто дете е записано в кварталното школо, а баткото например учи в центъра. През миналата година общината се опита да реши проблема с вторите деца като им даде голям бонус от точки при кандидатстването. Ако обаче адресът им не е в района на училището, шансът им за прием в него беше доста по-малък.", "date": "2019.03.14", "title": "Еднакъв вход за ясла и градина в София"}
{"url": "https://www.monitor.bg:443/bg/a/view/trenioryt-na-levski-stjaga-redicite-s-konsko-i-globi-159721", "text": "Треньорът на „Левски“ Георги Дерменджиев втвърди тона в съблекалнята на „сините“ и даде ясно да се разбере, че няма да позволи на играчите своеволия на и извън терена. Специалистът, който е известен със своето спокойствие, се закани да бъде безкомпромисен в името на дисциплината и разкри, че е говорил с Нуно Рейш и Живко Миланов заради реакциите им след поражението от „Лудогорец“. „Пред всички говорих с Рейш за смяната. Ако реакцията му беше насочена срещу това, че е сменен щеше да му замине заплатата и всичко. Той каза, че е реагирал така, защото не е доволен от собствената си игра. Имах среща и с Живко, защото не трябва да говори така, само за да изглежда по някакъв начин в нечии очи. Искаме да изградим един отбор, колко време ще ми дадат, е друго нещо. Говоря с играчите като равен с равен. Отборът трябва да се капсулова. И аз исках да се случар нещата по друг начин, но има реалности, с които трябва да се съобразяваме. Има неща напред във времето, не може да прескочим с „Хоп, всичко е готово“. Има неща в перспектива“, каза Дерменджиев на пресконференция преди гостуването на „Верея“ в събота. За последния мач от редовния сезон е възможно специалистът да разчита на контузения Валери Божинов, чието възстановяване върви добре. На линия е и новото попълнение Седрик Унтонджи, който бе представен официално пред медиите. „Физически съм в много добро състояние. Познавам „Левски“ от участията на тима в Лига Европа и Шампионската лига. Чувствам се като у дома си, съотборниците ме приеха“, сподели Унтонджи.", "date": "2019.03.14", "title": "Треньорът на \"Левски\" стяга редиците с конско и глоби"}
{"url": "https://www.monitor.bg:443/bg/a/view/selski-pijanici-ubiha-sluchaen-poznat-zaradi-butilka-vino-159712", "text": "Двама жители на новозагорското село Езеро са задържани по обвинение в убийство на 54-годишен варненлия, който преди няколко дни бил нает като общ работник на обект. Трупът на жертвата бил намерен на около 40 метра от жилището на 48-годишния Пламен Пенчев. Според патоанатомите смъртта е настъпила в резултат на множество удари с тъп предмет, най-вероятно метална тръба. Извършителите, Пламен и приятелят му, 43-годишният Иван Михайлов са закопчани час по-късно преди още да изтрезнеят. Пламен е криминално проявен, лежал е в затвора за грабеж и побой над старица, рядко се хващал някъде на работа, преди да излезе от килията го напуснала съпругата му. Тепърва ще се изяснява причината за скандала и как точно, и кой е нанесъл фаталният удар с тръбата. Предполага се че побоят е започнал заради отказ на жертвата да даде допълнително пари за запоя. По думите на кмета на Езеро Точно Новаков убитият Емил Маринов, който е с постоянна адресна регистрация във Варна, за последно е живял  в Ямбол. Никой в селото не го познавал, но бързо се сприятелил с неизлизащите от пивницата Пламен и Иван. Първоначално прокуратурата в Сливен е наложила задържане под стража за 72 часа, очаква се съдът да ги остави за постоянно в ареста.      ", "date": "2019.03.14", "title": "Селски пияници убиха познат заради бутилка вино"}
{"url": "https://www.monitor.bg:443/bg/a/view/nevena-nikolova-stana-dizajner-na-godinata-159726", "text": "Дизайнерката на звездите, както се доказа в последните години Невена Николова, беше удостоена с най-престижната модна награда у нас „Златна игла“. Тя грабна статуетката, дело на българския бижутер Анжело Красини в топ категорията „Дизайнер на годината“. Академията за мода с председател проф. Любомир Стойков удостои с призове още Desizo Monni за „Модна къща на годината“, Paloma Fashion за „Булчинска мода“, Радослава Лазарова за „Най-добър млад дизайнер ”, Аксел Харди за „Модна иновация” и Джулия Ангелова за „Моден гримьор“. Сред гостите на церемонията традиционно беше и първата дама Десислава Радева, която блесна с тоалет на победителката Невена Николова. Елегантната синя рокля, с която се появи, беше създадена за срещата на президента и съпругата му в кралица Елизабет II. Освен за първата дама, Николова твори и много световни знаменитости. Само в последния месец, тя направи два тоалета за певицата Никол Шерцингер. Създавала е дрехи още за Ел Макферсън и Елизабет Хърли.", "date": "2019.03.14", "title": "Невена Николова стана „Дизайнер на годината“"}
{"url": "https://www.monitor.bg:443/bg/a/view/italianec-preotkri-palitrata-sled-sreshta-s-bylgarka-159711", "text": "28 маслени платна: пейзажи и натюрморти, представи в Стара Загора бивш дългогодишен специалист от италианската икономическа полиция, който от известно време е намерил своята любов в Града на липите. 66-годишният, роден в малкото градче Порто Потенца Пичена  Албино Морези признава, че към четката му се случвало да посегне в младостта, дори тогава участвал и в съвместна изложба на местни любители. Неприятна случка обаче за дълго го отделила от живописта. Младият Албино подготвил за онази изложба четири свои платна, които трябвало да бъдат окачени на една от уличките. Майка му много харесала едната картина и пожелала да и я подари, но той отказал. Така се случило, че същото платно било откраднато от неизвестен ценител. Тогава решил да изостави опитите си и се захванал с математиката, а от там и със счетоводните одити. Отдавна бил забравил за младежките увлечения, когато преди десетина години на брега на езерото Комо срещнал българката Ваня, пристигнала там от Стара Загора, за да работи като медицинска сестра. Нещо в него се преобърнало и отново застанала пред статива в опънатото платно. С усмивка признава, че неговата муза се казва Ваня, с която живеят заедно почти от първата си среща на малка улица с липи от двете страни. Музата му е българка, но картините, които рисува са …италиански. Спомени от детството в Порто Потенца: врата, водеща към къща, където някога е живял макар и за кратко Гарибалди; водите на Адриатическо море; пейзажи от живописни кътчета на Ботуша; от време навреме модернистични закачки с философията… Не изключва някой ден старозагорската муза да го отведе към спомен от настоящето и върху платното да се появят уличките например на станалите му любими Жеравна и Копривщица, но засега не бърза да се меси на Фортуната. Доста време „запъвал крака“ за предложенията да представи творбите си, но накрая просто „вдигнал ръце“ и подредил платната си във фоайето на регионалната библиотека „Захари Княжески“. Като имал само едно изискване-да не го представят като професионалист, а като човек, просто търсещ красотата.", "date": "2019.03.14", "title": "Италианец преоткри палитрата след среща с българка"}
{"url": "https://www.monitor.bg:443/bg/a/view/maja-manolova-predupredi-deputati-da-ne-se-zaigravat-s-bankite-159710", "text": "Предупреждение към народните представители от правната комисия да не се „заиграват“ с банките отправи от Стара Загора националният омбудсман Мая Манолова, която в Града на липите се срещна с пострадали от фирми за бързи кредити, колекторски компании и частни съдебни изпълнители. Манолова напомни на депутатите, че срещу България има започната наказателна процедура от Европейската комисия заради несинхронизирано законодателство и възможност кредиторите да разпродават имущество на граждани без те да могат да оспорват пред съда решения. Екипът на националния омбудсман в началото на март внесе предложения за конкретни законодателни промени, които да пресекат дискриминационните практики, които предстои да бъдат внесени в пленарна зала. Заедно с предложенията на Манолова обаче там щели да внесат и друг вариант, който бил благоприятен за банките. Националният омбудсман настоява за промяна, която да даде възможност длъжникът да възрази срещу предявените му суми, когато ефективно узнае за претенцията. Пак от Манолова е дошло предложение, което да даде възможност на гражданите да спират принудителна продажба на вещи след съдебно решение в полза на банките. На свой ред депутатите са внесли алтернативно, че подобно спиране ще стане възможно едва след като кредитополучателят е погасил поне 1/3 от дължимите суми. Това по думите на Манолова е повече от обезпокоително.Тя напомня, че това е трети опит да бъдат ограничени възможностите на банките, различното сега е, че България е в условията на започнала наказателна процедура от ЕК по жалба на граждани от 2014-а, която е в напреднала фаза.От комисията не са останали доволни от отговорите на държавата и е приканила властите у нас да предприемат адекватни действия за синхронизиране на родното с европейското законодатество. „Нашите предложения за промяна в закона удоволетворяват и двете страни: гражданите могат да стопират разпродажбата и да доказват правата си, а банките ще могат поне да запорират имущество на недобросъвестни длъжници. Много пъти съм го казвала, че за длъжникът е по-добре да постигне разсрочване, отколкото да води съдебни дела, които далеч не са евтини.“, коментира Манолова. Националният омбудсман се присъедини към ежедневните протести на медиците от казанлъшката МБАЛ „Д-р Христо Стамболски“ и се срещна с духовници от старозагорския катедрален храм „Свети Николай Мирликийски“ по тяхна молба.", "date": "2019.03.14", "title": "Манолова предупреди депутати да не се „заиграват“ с банките"}
{"url": "https://www.monitor.bg:443/bg/a/view/specsyda-razreshil-2940-srs-ta-za-godina-otkazal-oshte-1-6-159728", "text": "2940 разрешителни за специални разузнавателни средства (СРС) са издадени за 2018 г. от Спецсъда. Отказаните искания за СРС са 471. Това обяви председателят на Специализирания наказателен съд Мариета Райкова, представяйки годишния отчет за дейността на институцията за 2018 г. Предвид характера на Спецсъда е логично исканията за СРС да са най-много тук, смята Райкова. От 2012 г. се води статистика на поискани СРС, разрешения и откази. Тенденцията е за намаляване броя искания и разрешения. От 12 000 искания за СРС за страната през 2012 г., сега са около 4500. Всяка година те намаляват, каза Райкова. От приключилите 6 корупционни дела в Спецсъда има 3 осъдителни и 3 оправдателни присъди. Сред осъдените има зам.-министър и служители на държавна агенция, каза Райкова. Представяйки статистиката за работата на съда, тя не пожела да коментира въпроси за делото на бившия кмет на столичния район \"Младост\" Десислава Иванчева и заместничката й Биляна Петрова, - дело, сочено като пример за нарушаване на човешките права. \"Не бих го коментирала, то е в процес на решаване, когато се постанови присъда, всеки може да установи как е работил колегата\", каза Райкова. Запитана повторно за искането от страна на Върховния касационен съд да бъде проверен случая (на два пъти Спецпрокуратурата действа светкавично и контраатакува решение на Спецсъда за промяна на по-лека мярка за неотклонение - б.р.), Райкова отново отказа конкретика. \"Доколкото четох доклада на ВКС, тяхната констатация е за неточно прилагане на Закона. Не беше направена констатация за нарушаване правата на двете подсъдими. Не бих коментирала това висящо дело, не съм запозната\", каза председателят на Спецсъда Мариета Райкова. Мариета Райкова призна, че не е запозната и с Доклада на държавния департамент на САЩ, според който в съдебната система има усещане за безнаказаност и корупция. Тя отчете, че и вчера са имали среща с представители на ЕК. \"С градация демонстрират, че специализираните институции работят все по-добре\", каза Райкова. Представителите на ЕК са запознати с 4-месечния период от дейността на съда - от 1 ноември. За периода има 21 присъди на първа инстанция, от тях 3 са изцяло оправдателни. Преимуществено Спецсъдът гледа дела за Организирана престъпна група (ОПГ) и корупционни престъпления, уточни Райкова. Съдия Райкова заяви, че броят на съдебните дела расте. Средна натовареност на съдия от Спецсъда е 34,88 дела на месец за 2018 г. в сравнение с 32 дела месечно през 2017 г. Според отчета 97,98 % от делата са приключени. Това са 7792 дела. Несвършени са 2,02 % - 161 дела. Те са не само наказателни, които са бързо ликвидни, има и дела с искане за претърсване и наказателни от общ характер. Съдиите в Спецсъда с безценната помощ на служителите успяват да се справят с голямото натоварване към момента за 2018 г., увери председателят на Спецсъда. Нейната колежка, съдия Мариета Неделчева, увери, че съдиите успяват да спазят всички процесуални срокове. Имаме проблеми със сградата, които продължиха и през 2018 г., обясни Неделчева. Според доклада за дейността на Спецсъда се запазва натовареността на съдиите. През 2017 г. Спецсъдът беше на първо място по натовареност сред окръжните съдилища. Поискали сме с 10 съдии да се увеличи щата. Преценили сме, че с още 10 съдии ще има нормална натовареност, получили сме 4-ма и 2 са командировани. Нямам категоричен отговор, имам предположение - очаква се да излезе анализът за 2018 г. и да се прецени дали да се дадат още щатни бройки, уточни административният ръководител на специализираната институция. Председателят на Спецсъда уточни, че ако трябва да се избира дали съдията да реши делото в срок, или да го забави, но да бъде по-качествено, тя предпочита качеството.", "date": "2019.03.14", "title": "Спецсъдът разрешил 2940 СРС-та за година, отказал още 1/6"}
{"url": "https://www.monitor.bg:443/bg/a/view/orban-iska-da-ostane-v-enp-159709", "text": "Унгарският премиер Виктор Орбан написа писма до лидерите на европейски консервативни партии, поискали изключването на неговата партия Фидес от Европейската народна партия, предаде Ройтерс. В писмата Орбан поднася извиненията си за използвания от него обиден език, но отбелязва, че в политическите му възгледи няма промяна. В копието на писмо, до което Ройтерс успя да получи достъп, унгарският премиер отправя молба към лидера на белгийската партия \"Християндемократи и фламандци\" Ваутер Беке да преосмисли предложението си за изключване на Фидес от ЕНП. Говорител на унгарското правителство заяви, че подобни писма са били изпратени до всички 13 партии, присъединили се към предложението.  ", "date": "2019.03.14", "title": "Орбан иска да остане в ЕНП"}
{"url": "https://www.monitor.bg:443/bg/a/view/glavnijat-arhitekt-na-asenovgrad-nevinen-za-vzimane-na-podkup-159713", "text": "Главният архитект на Асеновград Константин Атанасов е невинен за взимане на 8 000 лева подкуп, реши окръжният съд в Пловдив. Той бе обвинен, че е поискал от управител на офис на банка в града 10 бона и е взел с 2 000 лева по-малко от тази сума. Целта била да съгласува идеен инвестиционен проект за обект \"Реконструкция и преустройство на хотел \"Асеновец\" в \"многофункционална сграда със смесено предназначение\"”, като деянието да е извършено чрез изнудване посредством злоупотреба със служебно положение. Според прокуратурата бил заявил на управителя, че за да се случат нещата с проекта, трябва да бъде нает определен човек за консултант по ВиК частта на проекта. Посочил името на Митко Захариев, който със същата присъда на свой ред е оневинен от съда по повдигнатите му обвинения. Присъдата подлежи на обжалване и протест в 15-дневен срок пред Апелативен съд – Пловдив.", "date": "2019.03.14", "title": "Главният архитект на Асеновград невинен за взимане на подкуп"}
{"url": "https://www.monitor.bg:443/bg/a/view/izzeha-goljamo-kolichestvo-falshivi-markovi-stoki-v-ruse-159715", "text": "При акция на Икономическа полиция в Русе са открити и иззети голямо количество стоки, носещи логото на известни търговски марки, съобщиха от областната дирекция на МВР в крайдунавския град. В офис на куриерска фирма на бул. „Липник“ са установени 18 кашона с дрехи, портмонета и колани. Те били изпратени от 46-годишен мъж и предназначени за клиенти от държави в Европейския съюз. Преди около месец човекът бил засечен от полицаите да извършва същото нарушение, за което тогава е било образувано досъдебно производство. В друга фирма за куриерски услуги с офис в центъра на града служители на Икономическа полиция са задържали две лица от село Смирненски – 33-годишен мъж и 16-годишен младеж, в момент на подготвяне и изпращане на фалшиви „маркови“ стоки. В имоти на мъжа в град Ветово са открити още такива стоки с общо тегло 200 килограма. В двата случая е установено нерегламентирано ползване на 18 търговски марки. Работата по досъдебните производства продължава под наблюдението на Районната прокуратура в Русе. Предстои уточняване на причинените щети.", "date": "2019.03.14", "title": "Иззеха голямо количество ментета в Русе"}
{"url": "https://www.monitor.bg:443/bg/a/view/vytreshnijat-ministyr-otdade-pochit-na-zaginal-komandos-159718", "text": "Министърът на вътрешните работи Младен Маринов отдаде почит на загиналия при изпълнение на служебния си дълг полицай антитерорист Емил Шарков. Той беше убит на 14 март 2014 г. в Лясковец по време на спецакция за обезвеждане на психично нестабилния и тежко въоръжен Петко Петков. За убийството на Шарков и за причинени телесни повреди на други трима от колегите му, убиецът получи доживотна присъда. Министър Младен Маринов отдаде почит през плочата на полицай Шарков, поставена върху фасадата на училище „Максим Райкович” в Лясковец. „Познавах лично Емо Шарков и мога да ви уверя, че той гореше в работата си. беше изключително подготвен и дисциплиниран, мога да кажа, служител за пример.И загина изпълнявайки служебния си дълг, запазвайки живота и здравето на своите колеги и на децата от близкото училище. Загина и остана като герой, въпреки че съвременното общество понкога забравя такива герои”, каза министър Маринов. На отдаването на почит приъстваха и родителите на загиналия командос и съпругата му. „Не е само физическия убиец. Има хора, които са виновни за тази неуспешна акция, но едва ли ще се стигне до наказание”, коментира бащата Емил Шарков старши.", "date": "2019.03.14", "title": "Вътрешният министър отдаде почит на загиналия Емил Шарков "}
{"url": "https://www.monitor.bg:443/bg/a/view/kitajski-supermarketi-iskat-da-prodavat-bg-olio-159720", "text": "Българско олио може да бъде предлагано в търговската мрежа на китайска компания, оперираща 4000 обекта в азиатската държава. Това стана ясно по време на среща на зам.-министърът на икономиката Александър Манолев с г-жа У Джонцюн, вицегубернатор на провинция Дзянси. Тя е на посещение в страната ни начело на бизнес делегация по покана на областния управител на Софийска област Илиан Тодоров. Китайски компании имат интерес за внос на олио и внос от България, и проучват възможностите за инвестиции в страната ни. Интересът бе заявен по време на срещата, а заместник-министър Манолев подчерта, че страната ни може да предложи много високо качество на продукта на конкурентна цена. Договорено бе да се предостави повече информация за сектора и да се съдейства за установяване на контакти с български производители за продължаване на разговорите. Друга китайска компания има интерес за внос на вино от България, като предвижда да стартира с партида от 200 хил. бутилки. Целта им е обемите устойчиво да растат, а продуктът да става все по-познат на китайския пазар. Интерес бе заявен и към други сектори на българската икономика. Поради високия интерес на бизнеса от провинцията към страната ни, бе договорено да бъде подписан Меморандум за сътрудничество между Министерството на икономиката и провинция Дзянси. Вицегубернаторът У Джонцюн предложи това да стане още през м. май по време на най-голямото търговско изложение в Централен Китай, което провинцията ще домакинства и изрази надежда, че в него ще залегнат и първите конкретни проекти, които двете страни реализират. „През последните години диалогът между България и Китай е все по-активен и виждаме как добрите контакти на политическо ниво, довеждат и до много по-засилен интерес между представителите на частния сектор“, посочи зам.-министър Манолев. По думите му България изнася все повече продукти за Китай, а азиатската държава е близо до влизане в топ 10 на най-големите ни пазари. „Основен дял на износа ни към момента заемат продуктите на хранително-вкусовата промишленост и козметиката, но се надявам, че в бъдеще и повече продукти с висока добавена стойност ще намерят място на китайския пазар“, каза още Александър Манолев. Той подчерта, че подобни визити са много важни, а за повече конкретни резултати е от ключова важност активизирането на регионалното сътрудничество. „Без да се познаваме, няма как да имаме ръст в търговията и инвестициите“, подчерта Александър Манолев. Делегацията посети и Индустриална зона Божурище, където се запозна с предприятията, които оперират на място и добавената стойност при инвестиция в подобен стратегически обект. „Надявам се това да е основа както да проучим възможностите за създаване на съвместна подобна зона, така и за привличане на повече китайски инвеститори“, посочи Александър Манолев.", "date": "2019.03.14", "title": "Китайски супермаркети искат да продават БГ олио "}
{"url": "https://www.monitor.bg:443/bg/a/view/mitropolit-joan-napravi-darenie-na-umbal-sv-marina-varna-159716", "text": "Варненският и Великопреславски Митрополит Йоан дари днес инсулинова помпа от най-висок клас и консумативи за 3 месеца на 9-годишния Георги Андреев, както и паричната сума от 11 503, 40 лв. на Клиниката по педиатрия в УМБАЛ „Света Марина“ във Варна за изследване на диабетни антитела при поставяне на диагнозата диабет тип 1 (инсулинозависим). Общата стойност на дарението, което направи Митрополит Йоан, е 17 617,40 лв., а средствата са събрани по време на 50-годишнината му, когато е призовал гостите на личния си празник да дарят за каузата. „Това е наш дълг и няма място за похвали. По-скоро разбирам, че диабетът е състояние, което изисква повече грижи и особено ако засегне децата в ранна възраст, това е голям проблем и носене на кръст от страна на родителите“, заяви владиката по време на връчване на дарението. „Именно тези антитела потвърждават необходимостта от инсулиново лечение, което е много важно при диагноза на заболяването за засегнатите семейства. Диабетът засяга деца на всякаква възраст - от бебета до младежи. Всеки жест за подпомагане на тези семейства, е от голямо морално значение. Благодарността е към всички, откликнали на призива на митрополита да дарят на неговия празник“, заяви проф. д-р Виолета Йотова, шеф на направление „Педиатрия“ в  болницата. Георги Андреев е пациент на Центъра за иновативни терапии и авангардни технологии за диабет, открит през 2015 г. Инфузионните инсулинови помпи са иновативна, ефективна и скъпа терапия, която дава възможност на децата с диабет да водят нормален начин на живот. Благодарение на тях, не е необходимо малките пациенти да спазват строг дневен рижим и да бъдат подлагани ежедневно на множество убождания. Друго голямо предимство на помпената терапия е, че децата могат да се наблюдават от разстояние, което намалява престоя им в болница. В центъра за иновативни терапии и авангардни технологии на УМБАЛ „Света Марина“ във Варна се лекуват деца с диабет на възраст до 18 години от цяла Източна България.  ", "date": "2019.03.14", "title": "Митрополит Йоан направи дарение на УМБАЛ „Св. Марина“- Варна"}
{"url": "https://www.monitor.bg:443/bg/a/view/ruskata-tv-sprja-filma-za-pedofilijata-na-majkyl-djeksyn-159698", "text": "Първи канал на руската телевизия обяви, че се отказва от излъчването на филма „Напускайки Невърленд“, разказваш за педофилията на покойния Майкъл Джексън. От медията се опасяват от нееднозначната реакция на зрителите си. Лентата е заснета на базата на спомените на Джеймс Сейфчак и Уейд Робсон, които обвиняват поп звездата в сексуално насилие. Премиерата на филма на НВО, състояла се на фестивала Sundance, провокира противоречиви коментарии, спекулация и дори агресия от страна и на привържениците на лентата, и на нейните противници. Руската премиера на двусерийния филм бе планирана за 15 и 16 март, като епизодите трябваше да бъдат излъчени късно през нощта. Впоследствие обаче ръководството на медията реши да свали от програмата си „Напускайки Невърленд“, обявявайки, че той ще бъде показан само на интернет страницата на телевизията.  ", "date": "2019.03.14", "title": "Руската тв спря филма за педофилията на Майкъл Джексън "}
{"url": "https://www.monitor.bg:443/bg/a/view/sonja-joncheva-ochakva-vtoro-dete-159714", "text": "Едно от най-талантливите млади сопрани, и българска гордост – Соня Йончева, е в очакване на второто си дете. Новината съобщи самата тя в личния си Инстаграм профил. „Дойде момента, в който да споделя, че нашето семейство скоро ще има нов член. Доминго, Матео и аз сме много развълнувани да посрещнем бебето тази есен. Извинявам се за последните си отменени участия, те са заради някои усложнения в ранна бременност. Лекарите ми препоръчват да преустановя всякакво излизане на сцена, освен концертите до края на март. Благодаря ви за подкрепата! Любов“, написа оперната прима. Соня и съпругът й – диригентът Доминго Хиндоян имат 4-годишен син Матео.", "date": "2019.03.14", "title": "Соня Йончева очаква второ дете"}
{"url": "https://www.monitor.bg:443/bg/a/view/tymp-otreche-tvyrdenijata-za-dvojnichka-na-pyrvata-dama-159701", "text": "Доналд Тръмп разкритикува конспиративните теории, според които първата дама Мелания Тръмп била замествана от двойничка по време на някои официални посещения, предаде Франс прес. Теорията за двойничка на първата дама не е нова, но отново беше припомнена в социалните мерки, след като миналия петък президентската двойка посети щата Алабама, където серия от смъртоносни торнадо отнеха живота на над 20 души. Потребители на интернет твърдят, че при това пътуване жената до Доналд Тръмп не била Мелания. Те подкрепят тезата си със снимки. В Туитър Тръмп написа, че тези фалшиви новини се разпространяват от хора, които са обработили с фотошоп снимките на Мелания. \"Те разпространяват конспиративни теории, според които Мелания не е до мен в Алабама и на други места. Те стават все по-луди\", каза в Туитър Тръмп по адрес на онези, които разпространяват в интернет твърденията за Мелания Тръмп и нейна евентуална двойничка. Още в понеделник говорителката на Мелания Тръмп Стефани Гришъм се възмути от разпространението на подобни слухове.", "date": "2019.03.14", "title": "Тръмп отрече твърденията за двойничка на първата дама"}
{"url": "https://www.monitor.bg:443/bg/a/view/zlatnijat-ronaldo-donese-270-mln-evro-na-uve-159706", "text": "С трите си гола във вратата на „Атлетико“ във вторник вечерта Кристиано Роналдо подари на „Ювентус“ джакпот от 270 млн. евро. Сметката направи римският всекидневник „Република“, който уточни, че сумата е равна на годишните приходи на реномирани италиански футболни клубове като „Лацио“ и „Фиорентина“. Тоест Кристиано е перфектното капиталовложение, изтъква вестникът, тъй като само срещу „Атлетико“ успял почти да удвои платените за него на „Реал“ през миналия юли 117 млн. евро, плюс годишната му заплата от 31 млн. евро. Според анализа на „Република“ основната част от припечелените от “Ювентус“ е 214 млн. евро се заформят от увеличаването в сряда от раз със 17% на котировките на акциите на клуба на борсата в Милано. Така капитализацията на „чернобелите“ от Торино на паричния пазар достига рекордната за Италия цифра от 1,44 млрд. евро или тя е цели два пъти по-висока от тази през юли 2018 г. Следват 10,5-те млн. евро премия, която воденият от Масимилиано Алегри отбор препечелва за класирането на четвъртфиналите на турнира на Шампионската лига, както и 5,5-те млн. евро от вече запазените билети за следващия домакински мач. Другите около 40 млн. евро се заформят на първо място от продадените из целия свят след двубоя поради големия интерес към него тв-права, от съпътстващи го събития и изяви – интервюта, купони в съблекалните, празнувания по улиците и т.н. Немалка част от последните 40-те млн. идват от скочилите неимоверно след мача продажби на фланелки на Кристиано и на съотборниците му, на клубни сувенири, аксесоари и т.н. „Република“ обобщава, че „Ювентус“ тепърва ще печели много от Кристиано Роналдо и то не само, ако футболистите му хванат за „ушите“ купата на победители в Шампионската лига. За сребърния приз се полагат 126 млн. евро премия, но дори и да не ги вкара в джоба си, „Старата госпожа“ ще продължава да бъде на аванта от куп други положителни ефекти на футболното цунами “CR7”. Така например напоследък клубът увеличава безпроблемно, тоест без никой да гъкне, цените на билетите не само за турнирните мачове, но и за тези от вътрешното първенство на Италия. Приходите пък от гастролите на отбора за приятелски мачове в богати държави се удвояват и утрояват, а поканите стават все повече. Увеличават се в геометрична прогресия и „ухажорите“ на „Старата госпожа“ в Инстаграм и другите социални мрежи, като от това също се докарват добри пари.", "date": "2019.03.14", "title": "Златният Роналдо донесе 270 млн. евро на „Юве“"}
{"url": "https://www.monitor.bg:443/bg/a/view/puskat-na-tyrg-kone-sobstvenikyt-im-otkazal-da-plashta-globa-159708", "text": "13 коня ще бъдат разпродадени на търг, след като били задържани да се разхождат без контрол в района на пещерското село Радилово и собственикът им отказал да плати глобите за тях в местната община. Това информираха от кметската администрация в родопското градче. Общински екипи са задържали общо 16 чифтокопитни, които безпризорно обикаляли пътищата в района, а повод за проверката стана пътен инцидент в неделя, при който пострада шофьор на „Пежо“. За да избегне появилите се на шосето за Батак коне водачът на френското возило навил волана и колата полетяла в канавка, а шофьорът бил тежко ранен. От общината в Пещера обясниха, че са установени собствениците на животните. Единият от тях е платил глобата за своите два коня и те са били освободени. Другият собственик е установен, след като е била възможна идентификацията на един от конете, който е допуснал ветеринарния лекар на Пещера да го провери за чип. Другите коне са диви и допускат до себе си само собственика. Той обаче е отказал да съдейства за тяхната идентификация, след като е разбрал, че за всеки от 13-те коня дължи глоба. В момента конете са задържани под видеонаблюдение в Радилово. Собственикът ще бъде уведомен писмено и ако в 14-дневен срок не ги потърси, те ще бъдат обявени на търг, както предвижда законът. От много години проблем за институциите в Пещера е именно свободното пускане на коне. Данните от 2017 г. до 8 март тази година показват, че са уловени 29 коня, като от тях само 13 са били с чип. Техните собственици са заплатили по 100 лв. глоба за всяко едно от животните. Два от конете са били собственост на жител на община Кюстендил. С помощта на полицията в Пещера той е издирен и глобен.По отношение на конете без официална идентификация, през 2017, 2018 г. и до 8 март тази година са заловени общо 16 животни без чип. От общината предупреждават многократно със съобщения и писма до собствениците на животни, че при установяване на безстопанствено пуснати селскостопански животни- крави, коне, кози и овце по улици, паркове и пътната мрежа на територията на гр. Пещера животните се улавят и задържат, като се  сигнализира незабавно официалният  ветеринарен лекар за идентифициране на  животните. Коне без инжектиран електронен транспондер-чип, крави, кози и овце без ушни марки се умъртвяват на място и се насочват за обезвреждане в екарисаж. При наличие на идентификация, собственикът заплаща глоба в размер на 100лв. и животното се освобождава.  Във връзка с настъпването на селскостопанския сезон по инициатива на кмета на община Пещера Николай Зайчев, ще се проведе тристранна среща между общински експерти, служители на полицейското управление в града и земеделските стопани, които отглеждат селскостопански животни. Една от основните теми, които ще бъдат засегнати на срещата, е недопускането на нерегламентираното движение на селскостопански животни по улиците на населените места.  ", "date": "2019.03.14", "title": "Пускат на търг коне, собственикът им отказал да плаща глоба"}
{"url": "https://www.monitor.bg:443/bg/a/view/paris-triumfira-s-pyrva-kupa-v-andora-159704", "text": "Ден след като триумфира в спускането, италианецът Доминик Парис спечели и супергигантски слалом днес във финалите на Световната купа по ски-алпийски дисциплини в Андора. Той остави на 0,15 сек. зад себе си Мауро Кавийзел от Швейцария, а трети се нареди Винсент Крихмайер от Австрия, на 0,44 сек. С днешната победа Парис, който е световен шампион в дисциплината, взе и малкия кристален глобус, тъй като има три спечелени старта и две трети места. Той събира 430 точки, а след него е Крихмайер (Австрия) с 346. Това е първа купа въобще в кариерата на италианеца. В класирането за Световната купа Парис е на 4-о място с 950 точки, а носителят за този сезон Марсел Хиршер (Австрия) днес не участва и води с 1508. Втори е Алексис Пинтюро (Франция) с 999 точки, след като днес завърши на 16-о място, а трети е Хенрик Кристоферсен (Норвегия) с 988.", "date": "2019.03.14", "title": "Парис триумфира с първа купа в Андора"}
{"url": "https://www.monitor.bg:443/bg/a/view/rekord-pijana-jena-se-kachi-se-zad-volana-s-4-43-promila-alkohol-159707", "text": "Пияна жена от бобовдолското село Големо село счупи всички рекорди на катаджиите в региона. 53-годишната бобовдолка успя да надмине и мъжете по изпито количество алкохол. Жената е спряна за проверка от страна на служители на КАТ „Пътна полиция“ малко след 16 часа в центъра на Бобов дол. Органите на реда се усъмнили, че водачката е употребила алкохол, тъй като шофирала автомобила си ту в едното платно – ту в другото. „Ние постоянно правим проверки на всички водачи. Тази жена обаче отдалече я заподозряхме, че не е трезва. Да не говорим, че като свали прозореца на личния си автомобил лъхаше на алкохол“, коментираха полицаи от РУ – Бобов дол. Така при теста с дрегер водачката успяла да шокира дори и катаджиите, след като техническото средство отчело 4.43 промила алкохол в кръвта. „Жената е отказала да й бъде взета кръв за анализ. До този момент тя не е имала регистрирани нарушения като водач. След това й провинение обаче не й мърда присъда, както и отнема на книжката за дълъг период от време“, коментираха от ОДМВР. 53-годишната рекордьорка е задържана в ареста на РУ – Бобов дол за 24 часа, където ще има възможността да изтрезнее и да преосмисли действията си. По случая е започнато бързо полицейско производство, уведомен е дежурен прокурор. „За нас тази жена е била направо за изтрезвителното, не за арест. За да покаже такъв резултат дрегера, тя е изпила най-малко едно шише водка в комбинация с друг алкохол. Как е успяла така да се накваси и то посред бял ден, нямаме представа, но сме шокирани“, коментираха бобовдолци. Медици от Кюстендилско твърдят, че по чудо жената не е припаднала. „Преди време ни докараха един мъж в Спешното. На него резултатът беше 3.58 промила и човекът беше припаднал. Този случай е истинско чудо за нас, едва ли ще има втори подобен“, коментира дългогодишна лекарка в Спешен център – Кюстендил.", "date": "2019.03.14", "title": " Пияна жена счупи всички рекорди на КАТ, качи се зад волана с 4,43 промила алкохол"}
{"url": "https://www.monitor.bg:443/bg/a/view/fake-news-digest-former-justice-minister-serves-oligarchy-with-fake-news-about-delyan-peevski-159705", "text": "Failed justice minister and prominent grant-recipient Hristo Ivanov whipped up yet another fake news about lawmaker and Telegraph Media publisher Delyan Peevski recently. Appearing on the Face to Face programme of the bTV network, he commented on a wide range of topics – from Brexit to his feeble party’s attempts to participate in the upcoming European Parliament election and, finally, the Electoral Code and the preferential voting element. Naturally, Ivanov did not miss the opportunity to mention Peevski, likely in order to make sure that his colleagues of the Fake News Factory will cover his statements and that his five minutes of fame on national air will produce the desired effect. While commenting on the preferential voting element, Ivanov spread his latest manipulation by saying that the amendments affecting it were the result of an agreement between GERB and the Movement for Rights and Freedoms (MRF) and that Borissov gave ground to all possible circles, including that of the former State Security, which according to Ivanov backs Peevski. His claims are insane for a couple of reasons. The most striking thing, however, is that a person like Ivanov, who is a descendant of the Boykikev communist family, is the one who should talk about State Security connections of the lawmaker, who was six years old when the agency was at the end of its existence. Let us remind the failed justice minister several facts of his own biography and family tree, which he is obviously trying to erase. Ivanov’s grandfather, Nedyalko Boykikev, was of the most die-hard communist variety. Between 1923 and 1925 he wrote aggressively against the government in Bulgaria. He participated in propaganda campaigns, part of the secret operations of the Soviet intelligence in Bulgaria and Europe. In the early 1920s, Boykikev migrated to Berlin, where he became the chairperson of the communist students’ association Narstud (a portmanteau word for Narodno Studentstvo (People’s Student Union)), which spread its tentacles throughout Europe. This wide network of strictly ideologically motivated communists was quickly taken hold of by the Soviet military and foreign policy intelligence. Some of the participants in the Narstud groups started performing information-gathering tasks directly for these services, while others devised and carried out operations, including against the legitimate government in Bulgaria. Hristo Ivanov’s mother, Maria Boykikeva, and his grandmother Svetlana arrived in Bulgaria with the Red Army. Maria was born in 1932 in Moscow. She was sent to one of the most exclusive castes when she was enrolled in the elite school of the Embassy of the USSR in Bulgaria. She went on to study philosophy at Sofia University “St Kliment Ohridski”. She later headed the key ideological department of the Science and Art publishing house – Philosophy, which promoted the Marxist and Leninist doctrine and the tenets of the party’s teachings. In 1988 Boykikeva became co-founder and the first chairperson of the Club for Supporting Transparency and Reform. Among the club’s true dissident members, who spent time in prison for their beliefs, sneaked representatives of the loyal communist nomenclature, Soviet agents in foreign countries, and agents of the Bulgarian State Security. Next to Boykikeva was the renowned scientist and member of the science academy Alexei Sheludko. In the official secret history of the First Main Directorate of the State Security (the regime’s foreign intelligence), which is currently kept in the Secret Files Committee’s archives, Sheludko is mentioned as a voluntary associate. Prior to 9 September 1944, the member of the science academy was one of the most zealous Soviet agents and later created the radio centre of the Intelligence Directorate of the General Staff of the Bulgarian Armed Forces. These details of the Boykikev family history make it so strange that it is Ivanov who is talking about State Security and saying how it supports Peevski. It is also absurd for him to lament the condition of freedom of speech and violated rights, while appearing on network TV, in a highly-rated slot to spew lies unhindered.", "date": "2019.03.14", "title": "Fake News Digest: Former Justice Minister Serves Oligarchy with Fake News about Delyan Peevski"}
{"url": "https://www.monitor.bg:443/bg/a/view/zidan-vze-pyrvi-nov-za-50-miliona-evro-159702", "text": "“Реал” (Мадрид) се похвали с първото си ново попълнение след назначението на Зинедин Зидан. Това е централният бранител на “Порто” Едер Милитао, който ще се присъедини към испанския гранд след края на сезона. Новината за това, че двата клуба вече са постигнали споразумение за трансфера бе публикувана на официалния сайт на испанския клуб. Предполага се, че \"белите\" ще платят за бразилеца 50 милиона евро, колкото е освобождаваща клауза в неговия контракт. Договорът на 21-годишния играч ще бъде за срок от шест години. Бразилският национал се присъедини към “Порто” през миналото лято, като много бързо привлече погледите върху себе си. Пет месеца поред той бе избиран за най-добър бранител на португалското първенство. Освен като централен защитник, той може да играе успешно и като десен бек.", "date": "2019.03.14", "title": "Зидан взе първи нов за 50 милиона евро"}
{"url": "https://www.monitor.bg:443/bg/a/view/visoka-skorost-i-lipsa-na-spirachki-ubiha-15-v-makedonija-159703", "text": "Неизправни спирачки на автобуса и превишена скорост са главните причини за катастрофата на 13 февруари край село Ласкарци в Северна Македония, при която загинаха 15 души, предаде агенция МИА. Прокуратурата започва процедура против седем души, посочва агенцията. Прокурорът Сашо Райчев заяви, че прокуратурата ще поиска мярка арест против тях. Задържани са седем лица, сред които собственикът на компанията \"Дурмо турс\" и шофьорът на автобуса. Той карал с 99 километра в час, а позволената скорост била 80 км/ч, заяви прокурорът Рачев. На 13 февруари автобус на \"Дурмо турс\" с 51 пътници излетя от пътя Тетово - Скопие и падна в пропаст, след като проби мантинелата на магистралата. В катастрофата загинаха 15 души, а 39 бяха ранени.", "date": "2019.03.14", "title": "Висока скорост и липса на спирачки убиха 15 в Македония "}
{"url": "https://www.monitor.bg:443/bg/a/view/gdbop-razoblichiha-mente-fabrika-v-pokrovnik-159700", "text": "Завчера служители на отдел “Киберпрестъпност” от Главната дирекция „Борба с организираната престъпност“ /ГДБОП/  и колегите им от благоевградския сектор неутрализираха дейността на фабрика, произвеждаща фалшиви стоки, носещи белезите на световните защитени марки  „Hugo Boss“, „G-Star“, „Dolce & Gabbana“, „Lacoste“, „Nike“, „Adidas“ и други.   Менте фабриката, ситуирана в близкото до Благоевград село Покровник  е извършвала, предимно online продажби на огромно количество дрехи, парфюми, очила, маратонки, часовници  и други модни аксесоари  чрез създадени и администрирани специално за целта 15 интернет страници. Сайтовете са били разработени за българоговорящи клиенти и са захранвали цялата страна с евтини и некачествени стоки, претендиращи да са оригинални продукти. Клиентите получавали своите поръчки основно чрез куриерски фирми. В хода на акцията са проведени процесуално-следствени действия в къща в с. Покровник, в която се шиели менте облеклата, където чрез специализирани преси били брандирани с марки като „Hugo Boss“, „G-Star“, „Dolce & Gabbana“, „Lacoste“, „Nike“, „Adidas“ и други. На друг адрес – офис в Благоевград, антимафиотите открили част от произведената фалшива стока в с. Покровник, както и компютърните системи, чрез които са се администрирали 15-те интернет страници. На същия адрес е задържан и администраторът им. В офис на куриерска фирма в момента на изпращане на поредните поръчки към клиентите си бил задържан и един от основните организатори на престъпната дейност. Той е рецидивист, с предишни криминални и съдебни регистрации за подобни престъпления. По случая е образувано досъдебно производство за извършено престъпление по чл. 172б от НК. Работата по случая продължава под ръководството на Районна прокуратура- Благоевград.", "date": "2019.03.14", "title": "ГДБОП разобличиха менте фабрика в Покровник"}
{"url": "https://www.monitor.bg:443/bg/a/view/pijanijat-sin-ubil-majka-si-s-15-probojdanja-s-noj-159693", "text": "Жестокото убийство на 64-годишната жена, която беше открита мъртва в дома си в София, е извършено от нейния син под въздействие на алкохол. Това стана ясно на брифинга на градския прокурор на София Емилия Русинова и директора на СДВР Георги Хаджиев в четвъртък. Повече от 15 прободни рани в областта на гърдите и корема са причинили смъртта ба Розалина Цанкова. Рани има и по лицето и ръцете. Жената се е съпротивлявала, показва експретизата на тялото. Сигналът в полицията е подаден на 12 март от близки на жената, тъй като тя не се е явила на работа. Те тропали на вратата, но никой не отворил. Наложило се да повикат ключар.  Най-вероятно убийството е извършено на 10 вечерта - събрани са свидетелски показания от съседи, че е имало скандал в дома на починалата. Още същата вечер - на 12 март - е арестуван синът на жертвата. Той е открит в столичен хотел в \"Люлин\", където се е криел. Направил и самопризнания за извършеното. По думите на ст. комисар Георги Хаджиев, шеф на СДВР, заподозреният за убийството е бил търсен и като свидетел по друго дело.  Конкретният повод за скандала, довел до смъртта на Розалина, било пиянството на сина й. Той имал множество дългове, има данни, че е водел и скитнически начин на живот. Мъжът е с няколко криминални регистрации. Той е задържан за 72 часа, а утре ще му искат постоянен арест. Най-вероятно причина за жестокото убийство е скандал и афект под въздействието на алкохол, потвърдиха и от прокуратурата. Има данни, че 42-годишният мъж е бил зависим - не само към алкохола, за което са били и честите скандали между него и майка му, но и към хазарта. Знае се, че мъжът е бил гонен от майка си от жилището именно заради алкохола. Събират се данни и за негови дългове към физически лица. В полицията мъжът има няколко криминални регистрации за кражби. Няма подадени сигнали от страна на майката за тормоз.", "date": "2019.03.14", "title": "Убийство в София: Син наръга майка си 15 пъти с нож"}
{"url": "https://www.monitor.bg:443/bg/a/view/bsp-i-upravljavashti-v-spor-ima-li-nova-trojna-koalicija-159691", "text": "БСП и управляващите влязоха в задочен спор около закона за веоризповеданията и има ли „нова тройна коалиция“ в лицето на ГЕРБ, ДПС и патроти. Соцлидерът Корнелия Нинова обвни мнозинство, че са се извъртяли за дълговете на вероипзоведанията, които ще бъдат разсрочени, а не опростени. Според нея това се дължало на страх, а не вслушване в гласа на хората. \"За нас от начало до край това е сделка между ГЕРБ, Обединени патриоти и ДПС, за да се спаси правителството\", каза Нинова и добави: „Замазват очите на хората, за да просъществува възможно най-дълго новата тройна коалиция ГЕРБ – ДПС – Обединени патриоти“.Според нея ако не била БСП, промените щели да минат тихомълком. Тя е убедена, че мнозинството манипулира обществото. „Изводът – плашат ви, хора, не защото има етническо напрежение, а защото чрез вашите пари си плащат на ДПС оставането на власт“, смяната тя. По думите й БСП е по-силна извън парламента. На свой ред Искрен Веселинов от „Обединени патриоти“ се зачуди на „хиперактивността“ на Нинова. Според него шума, който тя вдига цели да създаде усещане в обществото, че тя се бори за правда.„Ние не влизаме в разговори с ДПС и дори основното ни участие във властта е да държим ДПС извън властта“, напомни той. „Наивни са упреците на Нинова“, каза още Веселинов.Той припомни, че Нинова разписала първия закон за вероизповеданията, заедно Цветанов и Карадайъ, който бе гласуван в края на 2018-та и сега изменен. Този извънпарламентарен опозиционен шум е добре пласиран в медиите и цели да създаде усещане в обществото, че се бори за правда, но мястото й да се бори за правда е в пленарната зала\", каза още Веселинов. Малко по-късно шефът на ПГ на ГЕРБ Цветан Цветанов,  след среща с гости от Съединение в НС, коментира във \"Фейсбук\", че са взели решение да разсрочат задълженията на вероизповеданията, за да потушат изкуствено създаденото напрежение от БСП и да не им дават хранителна среда за продуцирането на нови провокации. \"Подчертах, че за нас властта никога не е била самоцел, а възможност да направим живота на хората по-добър, дори и ако това понякога означава да допускаме грешки\", написа още Цветанов. В края на срещата  той бил изненадан с красив подарък - декупаж върху чиния. ", "date": "2019.03.14", "title": "БСП и управляващи в спор има ли „нова тройна коалиция“ (ОБНОВЕНА)"}
{"url": "https://www.monitor.bg:443/bg/a/view/s-narychnik-uchat-malki-i-sredni-firmi-kak-da-pravjat-biznes-159696", "text": "Бизнес наръчник за малки и средни предприятия ще бъде публикуван на интернет страницата на икономическото министерство до дни. От него ще могат да се възползват всички предприятия, независимо дали започват своята дейност, искат да разширят своя бизнес или да прекратят работа. Това обяви заместник-министърът на икономиката Лилия Иванова по време на „SMART GROWTH“, първата конференция за малък и среден бизнес, организирана от списание „Икономист“. Икономическият зам.-министър посочи, че основната цел на наръчника е да поясни на бизнеса по-голямата част от режимите и процедурите, които МСП трябва да спазват в своята дейност. Той съдържа кратки описания и насоки за над 120 регулации, разпределени според фазата на жизнения цикъл на предприятията. Те имат за цел да обяснят и насочат МСП при стартирането на бизнес, административното управление, финансовите и счетоводни операции, търговските дейности, защитата на личните данни, участието в процедури по ЗОП, научната и развойна дейност, промяна в структурата на бизнеса или прекратяване на дейността.", "date": "2019.03.14", "title": "С наръчник учат малки и средни фирми как да правят бизнес"}
{"url": "https://www.monitor.bg:443/bg/a/view/tol-policijata-proveri-93-000-avtomobila-159690", "text": "Тол полицията е проверила до момента 93 000 автомобила, съобщи днес в Русе председателят на Агенция „Пътна инфраструктура“ /АПИ/ Георги Терзийски. От започването на контролната дейност са наложени 2700 компенсаторни такси и са съставени 350 акта за установяване на административно нарушение. Анализите сочат, че основно нарушителите са водачи на леки автомобили. Терзийски коментира и изграждането на магистралата Русе – Велико Търново. Имало готовност с тръжните процедури за участъка от Русе до обхода на Бяла, но се изчаквало произнасянето на Върховния административен съд по внесена жалба. Общата дължина на тази отсечка е 75 километра. Терзийски посочи, че все още не е осигурено финансиране за ремонта на пътя Русе – Кубрат, но при ресурс този проект ще бъде осъществен. АПИ работи по предложението за кръгово кръстовище в участъка до магазин „Джъмбо“ на изхода на Русе в посока Варна, където стават много катастрофи. До края на годината ще има готовност с процедурите по избор на изпълнител. Георги Терзийски е в Русе, за да участва във форума „Приоритетна свързаност на Северна България\". На срещата присъства и председателят на Държавната агенция „Безопасност на движението по пътищата“ Малина Крумова. Тя коментира, че в рамките на два месеца от създаването на специализираното звено ще се направи системен анализ за всички „черни точки“ на травматизъм по пътищата в страната.  ", "date": "2019.03.14", "title": " Тол полицията провери 93 000 автомобила"}
{"url": "https://www.monitor.bg:443/bg/a/view/rebensburg-pyrva-dnes-shifrin-s-kupata-na-super-g-159695", "text": "Германката Виктория Ребенсбург спечели супергигантския слалом на финалите на Световната купа по ски-алпийски дисциплини в Солдеу (Андора), записвайки общо 17-а победа в кариерата си. Тя триумфира в дисциплината за трети път, но и за първи от 20 януари 2013 година. Австрийката Тамара Типлер изравни най-доброто си класиране в Световната купа, след като завърши втора с изоставане от 15 стотни от секундата. Трета на 34 стотни е италианката Фредерика Бриньоне. Световната шампионка Микаела Шифрин (САЩ) и Никол Шмидхофер (Австрия) разделиха четвъртата позиция с пасив от по 44 стотни от секундата. С това Шифрин си осигури малката световна купа в супергигантския слалом с актив от 350 точки след три победи през сезона. Втора завърши Шмидхофер с 303 точки, а носителката на малкия Кристален глобус в дисциплината за предишните два сезона Тина Вайратер (Лихтенщайн) остана трета с 268 точки. Вайратер днес не успя да завърши, след като пропусна врата в средата на трасето. Шифрин пък си осигури трети трофей през сезона, след като вече си гарантира първото място в генералното класиране и в дисциплината слалом. Тя води и в подреждането на гигантския слалом и може да стане първата скиорка с четири глобуса в рамките на един сезон, пише БТА. Американката премина границата от две хиляди точки и с 2004 води в общото подреждане, пред Петра Влъхова (Словакия) с 1235 точки и Уенди Холденер (Швейцария) с 943 точки.", "date": "2019.03.14", "title": "Ребенсбург първа днес, Шифрин с купата на супер-Г"}
{"url": "https://www.monitor.bg:443/bg/a/view/zastreljaha-mafiotski-bos-pred-doma-mu-v-nu-jork-159699", "text": "Известният главатар на мафиотската фамилия Гамбино Франк Кали е бил убит пред дома си в Ню Йорк, предаде Би Би Си по информация на местната полиция. Миналата нощ 53-годишният мъж е бил прострелян най-малко шест пъти и е издъхнал по-късно в болницата. По думи на очевидци неизвестният стрелец е избягал от местопрестъплението със син автомобил. Местните медии съобщават, че това е първото поръчково убийство на мафиотски бос в града от 1985 г. насам. Фамилията Гамбино е сочена за едно от петте италиано-американски мафиотски семейства в Ню Йорк.", "date": "2019.03.14", "title": "Застреляха мафиотски бос пред дома му в Ню Йорк"}
{"url": "https://www.monitor.bg:443/bg/a/view/namerili-rabota-na-70-000-dushi-po-operativna-programa-159694", "text": "Над 70 000 неактивни и безработни души са намерили работа по оперативна програма „Развитие на човешките ресурси“. Това отчете зам.-социалният министър Зорница Русинова по време на заседание на парламентарната Комисия по европейски въпроси и контрол на европейските фондове. Тя отчете, че общо над 210 000 души са получили различна форма на подкрепа по оперативна програма. През стажове и обучения 50 000 души са преминали. Близо 70 000 лица в неравностойно положение са получили подкрепа с осигуряване на социални и здравни услуги. В изпълнение на дългосрочната политика на правителството по политиката за деинституционализация 20 000 деца са включени в мерки, подкрепящи ранното детско развитие, превенция от изоставяне и изпадане в бедност, подчерта Русинова. Тя посочи, че към 11.03.2019 г. размерът на програмираните средства по оперативната програма възлиза на 2,0961 млрд. лева, което е 98,14 % от бюджета на програмата за настоящия програмен период. Броят на сключените договори е 2641, като тяхната обща стойност е 1,6 млрд. лв. Размерът на извършените плащания е 860 млн. лв., което е малко над 40% изпълнение спрямо финансовия план на програмата. По време на заседанието народните представители отличиха оперативна програма „Развитие на човешките ресурси“ като една от най-успешните програми по време на настоящия програмен период 2014-2020 г. По оперативната програма за Храни и/или основно материално подпомагане 2014-2020 средногодишно 270 000 пакета хранителни продукти от първа необходимост са достигнали до 600 000 нуждаещи се лица. 210 партньорски общини пък са предоставили топъл обяд на 51 000 потребители чрез изградените обществени трапезарии.", "date": "2019.03.14", "title": "Намерили работа на 70 000 души по оперативна програма"}
{"url": "https://www.monitor.bg:443/bg/a/view/saundtrakyt-na-naj-velikijat-shoumen-e-naj-prodavanijat-album-za-2018-spisyk-na-top-10-159689", "text": "Най-продаван албум за 2018 година в световен мащаб е саундракът на филма „Най-великият шоумен“.Това сочат данни на Международната федерация на звукозаписната индустрия (IFPI). Издаден паралелно с екранния дебют на филма, албумът има световен успех и оглавява класациите в редица страни, включително Австралия, Япония, Обединеното кралство и САЩ. Достига до първа позиция в iTunes в над 60 страни. Водещият сингъл на албума - This is Me, влиза в Топ 5 на Великобритания, както и в Топ 10 на много други страни по света. Южнокорейската момчешка банда BTS заема второто и третото място в класацията на IFPI със своите албуми „Обичай себе си – Отговор“ (LOVE YOURSELF 結 'Answer' ) и „Обичай себе си – Сълза“ (LOVE YOURSELF 轉 'Tear'), излезли съответно през май и август 2018 г. Топ 5 се допълна от Лейди Гага и Джони Холидей съответно със саундтрака към блокбастъра „Роди се звезда“ и албума Mon Pays C’est L’amour.", "date": "2019.03.14", "title": "Саундтракът на „Най-великият шоумен“ е най-продаваният албум за 2018 (СПИСЪК НА ТОП 10)"}
{"url": "https://www.monitor.bg:443/bg/a/view/borisov-es-njama-alternativa-159692", "text": "„Еврропейският съюз е най-доброто място за живеене. ЕС е мястото, което е безалтернативно – и свободата на словото, и демокрацията, и върховенството на закона. Затова ние винаги сме се стремили да има Брекзит със сделка или договор. Да има правила“. Това мнение изказал премиерът Бойко Борисов в речта си на Седмия глобален бакински форум в рамките на работното му посещение в Азербайджан, съобщиха от правителствения пресцентър. Форумът бил от президента на Азербайджан Илхам Алиев с официална церемония, посветена на новата външна политика. В обръщението си към участниците във форума Борисов акцентирал, че само в последните 10 дни два пъти е говорил с британския премиер Тереза Мей по нейно искане. „С колегите от ЕС положихме огромни усилия – с Жан Клод Юнкер, Таяни, Доналд Туск. Всички се съгласихме отново да дебатираме“, подчертал. Той обаче добавил, че към днешна дата надали има някой, който да е оптимист по темата и ако се стигне до Брекзит без сделка, това касае милиони хора като последствията ще са много тежки за всички. Борисов се спрял на резултатите от Българското председателство на Съвета на ЕС. Той обяснил, че докато страната ни е била начело на ЕС, се е дала голяма перспектива на Западните Балкани. „И в политическо отношение, и по отношение на НАТО, и в инфраструктурно отношение – за изключително важните европейски коридори номер 4, 8 и 10, по които активно се работи в момента“, обяснил премиерът Борисов. Той изтъкнал и важността на състоялия се форум 16 плюс 1 в София, както и на провелата се във Варна среща между ЕС и Турция. Министър-председателят коментирал и ролята на България за решаването на проблема, трупан с десетилетия, между Гърция и сегашната Северна Македония заради името й. „Положихме огромни усилия, направихме компромиси, но първо - България и Скопие като подписахме Договор за добросъседство. Ратифицираха го парламентите и това даде възможност вече да се водят разговорите между Гърция и Северна Македония“, припомнил Борисов. Премиерът изразил и убеждение, че трябва да се работи за среща НАТО-Русия. „По-възрастните от нас помнят чудовищната надпревара във въоръжаването, в ядрените оръжия преди години. Надпреварата във въоръжението винаги е пряко свързана със социалните системи. Колкото повече пари отделят бюджетите за въоръжение, толкова по-малко има за социални дейности. И в края на краищата носят смърт“, казал Борисов. Той споменал, че неслучайно в момента България няма нито един конфликт със съседи в Европа и в света. „Можем да кажем, че днес с всеки един от нашите съседи имаме прекрасни взаимоотношения и те са именно на това позовани – добросъседство, взаимна изгода, уважение, религиозни, културни и всякакви ценности“, казал още Борисов. Той изтъкнал също прекрасните отношения с Азербайджан и с президента Илхам Алиев. Днес двамата ще разговарят за възможността за участие на Азербайджан в европейския газов хъб „Балкан“. „Казва се Балкан – всички го има за свой, така няма да се говори за турски, български, сръбски, черногорски, албански поток. Балкан е символ на Балканите и мисля, че ще се приеме много добре“, завършил премиерът. Сед речта си, в рамките на форума Борисов се срещна с президента на Молдова Игор Додон. Премиерът изтъкал, че икономическите отношения с Молдова имат потенциал за развитие. Той изтъкнал, че асортиментът от стоки, изнасяни на българския пазар е много разнообразен и прикани молдовските предприемачи да бъдат още по-активни. „Нашият пазар може да приеме дори по-широк спектър от стоки, особено в хранително-вкусовата промишленост“, казал още Борисов. Двамата обсъдили възможността съвместни предприятия в Молдова да спомогнат за по-ниска себестойност и по-ниски транспортни разходи за реализация на продукцията. „Нужно е прагматично отношение на всякакво ниво у нас към тази страна, която се променя пред очите ни“, посочил той. Наред с това те отбелязали и сътрудничеството в туризма, както и забележителният туристически интерес към България. През 2015 г. той нараснал с около 29,3%, година по-късно увеличението е с още 10 на сто.  През 2017 г. нараства с още 16,8% и достига 209 000 туристи. В момента Молдова заема 10-11 място по брой чуждестранни туристи, посетили България. азерската петролната компания СОКАР да започне инвестиции в газоразпределителната система на България. „През 2019 и 2020 г. можем да завършим това, което години наред договаряхме“, заявил той и добавил,че разглеждаме Азербайджан като важен източник за диверсификация на доставките на природен газ. Премиерът  отчетел стратегическото енергийно партньорство между двете страни и посочил Азербайджан като един от „Миналата година стартира предпроектно проучване на проекта за изграждане на газоразпределителен център „Балкан“, съфинансирано от Европейския съюз. Очакваме през тази година в София да бъдат представени окончателните резултатите от това проучване, които са изключително позитивни“, добавил Борисов.  газопровода TAP. България очаква до средата на годината да се изяснят всички технически въпроси между ТАП и българо-гърцката газова връзка, за което ще България ще разчита и на подкрепата на азербайджанската страна, казал Борисов. \"На практика което е сериозен дял и ще повиши значително енергийната сигурност на страната ни“, посочва българският министър-председател. \"Имаме добър потенциал в политическото сътрудничество, често се срещаме, винаги се подкрепяме едни други“, заявил от своя страна Алиев. Т", "date": "2019.03.14", "title": "Борисов: Алтернатива на Европейския съюз няма (ОБНОВЕНА)"}
{"url": "https://www.monitor.bg:443/bg/a/view/prognoza-sled-osem-godini-shte-ima-nujda-ot-blizo-40-000-uchiteli-159681", "text": "В България след осем години ще имаме нужда от 39 000 учители, защото една голяма част от тях ще се пенсионират и затова трябва да се вземат мерки, за да бъде осигурена образователната ни система с учители. Това каза председателят на Синдиката на българските учители към КНСБ Янка Такева при представянето на резултатите от европейския проект \"Нов път за нови таланти в преподаването\" /NEWTT/. Учителите в България са около 90 000 в момента. По проекта е направено изследване от Университета в Дюсбург-Есен, което сравнява уменията и нагласите на учители от традиционни и алтернативни форми на подготовка. Целта на проекта е да отвори пътя към класните за стаи за успешни и мотивирани професионалисти от различни професионални сфери. Той възниква в отговор на няколко общи проблеми, пред които са изправени редица европейски държави - недостиг на учители, недостатъчна практическа подготовка на бъдещите педагози, ранно напускане на учителската професия и неспособност на образованието да посрещне нуждите на учениците в 21-и век. Близо 100 души са станали учители, преминавайки през двугодишен курс на обучение по проекта, в който страната ни си партнира с Австрия, Румъния, Латвия и в Баския регион на Испания. Той е финансиран с 3,5 млн. лв, обясни неговият ръководител Нели Колева. Желания да се включат в проекта имат 4 000 души от страните партньори, от които 1 900 били българи. При подбора им следили за мотивация, желание да бъдат в училите, способност да работят в предизвикателна среда и липса на негативни нагласи спрямо ученици с по-нисък социален статус. „Всички участници в проекта работят в училища, в които се срещат предизвикателства“, подчерта Колева. Преди за влязат в класните стаи участниците преминават през обучение в университет партньор, като за България това е ПУ „Паисий Хилендарски“. Следва 7-седмичен летен институт по време на който преподават на ученици. В края на 2-годишния курс участниците в проекта преминават между 40 и 60 дни допълнителна квалификация в училище. „Това не са хора, които просто започват да преподават. Те са преминали през интензивен двугодишен курс на обучение, затова е важно те да бъдат мотивирани.“, обясни още Колева. Резултатите от проекта показва, че участниците се чувстват равнопоставени с останалите педагози. Колева подчерта, че 100% от директорите в страната са готови да наемат учител, обучен по тази програма. Отново по проекта, учителите от България и от Австрия, са показали по-добри знания по педагогика от традиционно обучените педагози. Целта на проекта е опитът, придобит чрез пилотните програми в различните държави, да се използва за препоръки за национални и европейски политики за привличане, обучение и задържане на нови специалисти в училищното образование. МОН е партньор на този проект, защото ползата от него е изключително голяма за образователната ни система, каза заместник-министърът на образованието и науката Таня Михайлова. Тя отбеляза, че по националната програма \"Мотивирани учители\" 100 специалисти в определени области ще може да се преквалифицират, за да преподават по физика, математика, астрономия, информационни технологии и по чужди езици, тъй като за тези учебни предмети има недостиг на учители. В България проучването е най-мащабно и успяхме добрите практики да бъдат заложени като добри политики, за които очакваме позитивни резултати, заяви Михайлова.", "date": "2019.03.14", "title": "Прогноза: След осем години ще има нужда от близо 40 000 учители"}
{"url": "https://www.monitor.bg:443/bg/a/view/185-zatvorvornici-stavat-mashinisti-i-zavjarchici-159680", "text": "185 затворници са се преквалифицирали, стават машинисти и заварчици. Това стана ясно от думите на правосъдния министър Цецка Цачева в НС.    Тя бе изслушана по въпроса за политиките за подобряване на материалната база в местата за лишаване от свобода. Цачева благодари на Фонд \"Затворено дело\" са създадените 12 курса, през които миналата година са преминали обучение 185 затворници за упражняване на професии, като машинист, помощник в строителството, заварчик, работник в кулинарни изделия и работник в дървоизработването. Тя заяви, че българският законидател е приел европейските критерии за минимум 4 квадратни метра площ за един лишен от свобода. Италия поддържа 3 квадратни метра площ, сравни Цачева. Като конкурентни факти за 2017/2018 г. правосъдния министър даде, че са се извършвали цялостни ремонти на затворите в Бургас Варна и Сливен. До края на 2019г. Ще приключат ремонтите на затворите Пазарджик, Бобовдол и Стара Загора. През новия програмен период на Норвежкия финансов механизъм който е за 2019-2022г. е предвидено да се извършат дейности като реновиране на затвора Пловдив и две сгради от затвора в Бобовдол, реконструкция на ареста в град Петрич, Бургас. Предстои изграждане на нов затвор с капацитет 400 души и 100 надзиратели, заяви Цачева. Тя допълни, че се работи и за подобряване на условията на труд и увеличаването на възнагражденията на служителите. Министърът отбеляза, че няма пренаселеност на затворите. Бе засегнат и въпроса за реинтеграцията на Затворниците. Важа е политиката, която се провежда в тази сфера по отношение на превъзпитанието на лицето, което изтърпява наказание, да може се впише в нашето обществото, зави Министърът на правосъдието. Тя допълни, че за тази цел се полагат усилия от страна на служителите, социолна работници, инспектори, психолози и медицинските екипи.", "date": "2019.03.14", "title": "185 затворници стават машинисти и заварчици "}
{"url": "https://www.monitor.bg:443/bg/a/view/grigor-veche-trenira-v-majami-159697", "text": "Всички очакват завръщането на Григор Димитров в АТР тура, а то изглежда съвсем скоро ще се случи. Първата ни ракета вече е в Маями и тренира за предстоящия турнир от сериите “Мастърс”, който започва другата седмица. Българинът не е играл от близо два месеца, като последната му изява бе на Откритото първенство на Австралия, където отпадна на осминафиналите след загуба от Франсис Тиафо. Заради проблеми в дясното рано Григор пропусна четири турнира, включително и “Мастърс”-а в Индиън Уелс, от който се отказа в последния момент. Бившият №3 в света проведе тренировка с наставника си Дани Валверду, като заниманието се състоя на новия корт Hard Rock Stadium. Димитров остана очарован от условията там и засне специално видео. \r\n", "date": "2019.03.14", "title": "Григор вече тренира в Маями"}
{"url": "https://www.monitor.bg:443/bg/a/view/praveneto-na-biznes-u-nas-stava-vse-po-trudno-159685", "text": "България изостава по редица международни класации, стана ясно от данните, изнесени от председателя на Българската търговско-промишлена палата (БТПП) Цветан Симеонов по време на форум в София, организиран от работодателските организации. По индекса за правене на бизнес и откриването на фирми страната ни изостава през изминалата година спрямо 2017 г. “Често сме с чувството, че нещата при нас не са се променили и това е така, но другите страни напредват, а ние изоставаме”, коментира Симеонов. При плащането на данъци и закриването на фирми ситуацията също не е добра. По думите на шефа на БТПП това се дължи на факта, че гражданското ни право е тромаво и предлага бавни и скъпи процедури. На 147 място сме по свързване с електричество. “Това е срамно за една европейска страна”, коментира Симеонов. Влошават се и позициите ни по права на собственост, свобода на конкуренцията, работа на съдебната система, данъчната тежест и свобода на търговията. “Измененията в местните данъци са малки, но са се отразили на позициите ни в международните класации”, отчита още Симеонов. Подобрение обаче отбелязваме при висшето образование, макроикономическата стабилност, както и при степента на развитие на финансовите пазари. Освен тях по-добро представяне имаме при управлението, природната среда и при личната свобода. За сметка на това основното образование и здравето са подложени на критика. “Може да кажем, че много се строи и че има много подобрения, но това е само част от транспорта”, коментира Симеонов родната инфраструктура. По негови думи родните железници са в плачевно състояние, което вече е и хронично.", "date": "2019.03.14", "title": "Правенето на бизнес у нас става все по-трудно"}
{"url": "https://www.monitor.bg:443/bg/a/view/ryst-na-investiciite-u-nas-prez-2018-g-otchita-karanikolov-159684", "text": "Ръст на инвестициите у нас отчита Агенцията за насърчаване на инвестициите през изминалата година. Това каза министърът на икономиката Емил Караниколов по време на кръгла маса, посветена на темата, организирана от работодателските организации. За 2018 г. инвестициите са в размер от около 850 млн. лева, а за 2017 г. те са 311 млн. лева. “Днес инвеститорите се насочват към производството и секторите с висока добавена стойност”, коментира Караниколов. По негови думи обаче това се случва за сметка на логистиката, в която е доминирала преди. От началото на годината 130 млн. лв. са инвестициите, които ще открият 1 230 работни места. Одобрените проекти от икономическото министерство за първите три месеца на 2019 г. са 3 и се работи по още 4. Все повече от инвеститорите се насочват към Северна България, отчетоха още от Министерство на икономиката. “Одобрените проекти са в Враца, Видин, Ботевград, Плевен и други”, обясни ресорният министър. По отношение на мерките за насърчаване на инвестициите, Караниколов коментира, че много хора смятат, че тези мерки се отнасят само за чуждестранните инвестиции. “Това не е така - смятам, че всяка една българска компания, независимо каква е, може да се възползва от облекченията”, каза още Караниколов. За миналата година държавата е дала почти 7 млн. лв. за изграждане на инфраструктура, за възстановяване на разходите за социални осигуровки, това са и 25% от средствата за обучение на нови кадри. Българската икономика е в средните нива на Европейския съюз и причина за това са и ниските доходи, обясни забавянето на ръста на заплатите у нас икономическият министър. “За българските граждани, за държавата, за бизнеса това е много важно - работниците са кръвта на бизнеса”, смята Караниколов. 70% от заплатите у нас се плащат от работодателите, а за да се промени това, България трябва да спре да бъде дестинация за евтина работна ръка. По думите му това вече се променя: “Въпросът е, че тръгнахме от много ниски стъпала, а доходите могат да се увеличат само с по-добре подготвени специалисти”. По негови думи в момента страната се опитва да върне повече ученици и вече има резултат - за последните 2 години има около 40 000 повече ученици в училищата. Недостатък е и това, че липсва коректен диалог между бизнеса и науката. Голяма част от бизнеса се опитва сам да разреши проблема като разработи собствени центрове за преквалификация и дуално обучение, други внасят работници. “Държавата може да е медиатор, но вече сме в пазарна икономика - ако искаме по-добри доходи, трябва да имаме по-добро образование, а за това бизнесът трябва да подава информация”, завърши министърът. В събитието участваше и финансовият министър Владислав Горанов, който отново заяви, че данъчното облагане на ниво държава няма да бъде променяно. “Усилията, които ще полагаме в следващите няколко месеца, ще са свързани с Европейската централна банка (ЕЦБ), основно фокусирани върху проекта за установяване на сътрудничество с банката и включването на българския лев в обменния механизъм”, поясни Горанов. По негови думи това са все предпоставки, които насърчават инвестициите.", "date": "2019.03.14", "title": "Ръст на инвестициите у нас през 2018 г., отчита Караниколов"}
{"url": "https://www.monitor.bg:443/bg/a/view/radev-trjabva-da-izvedem-ikonomikata-ni-v-druga-orbita-159688", "text": "Трябва да изведем родната икономика в друга орбита. Това каза президентът на Република България Румен Радев по време на кръгла маса, посветена на инвестициите и развитието на българския бизнес. По думите на Радев най-важно е да се създаде една силно конкурентна и устойчива икономика, а откровеният и навременен диалог между всички в процеса е задължителен. “Икономиката ни е представена пред редица предизвикателства - и във вътрешен, и във външен план, затова и тя трябва да се преструктурира в стратегически хоризонт”, смята държавният глава. Според него 3 са факторите, които трябва да се изяснят - какво е състоянието на икономиката ни, какво е нивото на амбициите ни и как да постигнем тези цели. “Сигурен съм, че ще коментираме ръст на икономиката и на БВП, въпросът е защо не може да се усети от обществото и гражданите като качество на живот и доходи”, попита Радев. „10% е ръстът на инвестициите от 2018 и 2017 г. Част от тези пари се внасят от една банка в друга, но най-важното е да видим какъв е характерът и структурата на тези инвестиции - само едни инвестиции в индустрията могат да гарантират и един устойчив икономически темп на развитие”, допълни президентът. Той обърна внимание, че факторите, а именно ниско платената работна ръка и ниските данъци, с които сме привличали чуждестранни инвестиции в миналото, може днес вече да не са ефективни. Мнението на бизнеса също е важно. “Дали е доволен от качеството и предвидимостта на творческия процес, от образованието и инфраструктурата?”, попита Радев. Като заключение държавният глава обърна внимание, че в световен план ще води икономика, кори се основава не на ниската добавена стойност, а на иновациите и на технологиите. “Постигнатото от българската икономика до днес не е малко, но за да настигнем Централна и Източна Европа и да постигнем висок стандарт на живот, трябва водещи да са науката, инвестициите и високата добавена стойност”, завърши Радев. Според него икономиката се влияе от 4 основни играчи: държавата, бизнесът, образованието и науката, а в бъдеще влиянието на последните две непрекъснато ще расте.", "date": "2019.03.14", "title": "Радев: Трябва да изведем икономиката ни в друга орбита"}
{"url": "https://www.monitor.bg:443/bg/a/view/desetoklasnichka-naryga-vrystnichka-v-uchilishte-159687", "text": "Две 16-годишни съученички от СУ „Св. Климент Охридски” в Пловдив се сбиха по време на час заради мляскане от дъвка, а след това едната наръга в гърба другата. Раната на пострадалата Габриела е лека, но момичето било прието в болница. Екшънът заради дъвката в пловдивското училище станал на 12 март по време на учебните занятия предиобяд. Двете били в един от 10-тите класове в школото. По време на втория час имали философия. Учителката им дала тест, при който децата трябвало да запишат условията и да отговорят писмено. Стояна и Габриела не били на един чин, но втората се подразнила от съученичката си, която шумно мляскала дъвка. Габриела се обърнала към Стояна и с много остър тон й казала:”Недей да мляскаш ма, че ще ти завра дъвката в г…за”. Обидната й забележка провокирала Стояна да отговори по същия начин. След като часът по философия свършил, Габриела и Стояна продължили да си разменят псувни и обиди и в междучасието. Напрежението ескалирало, въпреки че двете се познавали вече втора година и дори били и приятелки, разказа директорът на училището Здравко Димитров. Шести час имали физическо възпитание. Стояна била освободена, но присъствала в часа. Около 13,20 часа, към края на учебните занятия по физическо, престрелката с псувни между 16-годишните продължила. Стояна не издържала, станала и с Габриела се сбили. Тъй като Габриела била по-едра физически, а и съучениците й казват, че е тренирала бокс, надвила опонентката си. Двете си дърпали косите и си разменяли удари, отново гарнирани с обиди. Учителката по физическо едва ги разтървала, след което изпратила Габриела с друга нейна съученичка при педагогическия съветник на училището. В това време освободената от физическо Стояна помолила учителката да отиде до тоалетната. Тя излъгала преподавателката, че й е станало зле след боя. Учителката й повярвала, а Стояна си взела телефона и излязла от часа. Вместо да отиде наистина до тоалетната, тя влязла в основния корпус на училището. Там, на първия етаж е ученическият стол. Влязла вътре и помолила чистачката да вземе нож, като я излъгала, че иска да си обели ябълка. Жената й казала : „Ето там на плота са, вземи си”. Стояна взела ножа, прибрала го и излязла в коридора, като вместо да се върне в часа по физическо, тръгнала да се качва по стълбите към горните етажи. В това време от четвъртия етаж, след срещата с педагогическия съветник, слизали Габриела с другото момиче. Двете опонентки се разминали на стълбищата и при разминаването Стояна наръгала Габриела в лявата плешка. Тъй като във вторник времето било топло, а в училището имало парно, Габриела носела лятно потниче и гърбът й бил полугол. Така Стояна успяла с кухненския нож да нарани Габриела. Първоначално пострадалата дори не усетила, че има рана и че й тече кръв. Пет минути след като била наръгана, се срещнала с директора на училището и говорила спокойно с него. „Беше адекватна и не беше още разбрала, че има нараняване”, каза той пред Агенция Монитор. Минута – две по-късно Габриела потърсила класната си, но вместо нея на вратата на съседен кабинет се показала друга учителка. Тя видяла, че рамото на Габриела кърви. Повикали сестрата, която оказала първа помощ на пострадалото момиче. Директорът моментално се обадил на родителите на двете девойки и ги уведомил за случилото се. Той изпратил и доклад до Регионалното управление на образованието. Била сезирана и полицията, а Габриела и Стояна били разпитани от инспектор от Детска педагогическа стая. Директорът Здравко Димитров на следващия ден свикал Координационния съвет за противодействие на насилието, съобщи той. В края на първия учебен срок Стояна имала по всички предмети тройки, а по английски – четворка. Габриела се учела малко по-добре. Тя имала четворки и петици. Следващата седмица на педагогически съвет ще се вземе решение какви наказания да получат двете девойки. Предложението от координационния съвет било девойките да минат в самостоятелна форма на обучение. Според директора обаче трябва да им бъде наложено по-тежко наказание – преместване в друго училище. По време на разпитите двете девойки се срамували да повторят какви псувни са си разменяли. По случая е образувано досъдебно производство под наблюдението на Районна прокуратура в Пловдив. До този инцидент нито Стояна, нито Габриела са имали хулигански прояви. След наръгването в гърба Габриела е настанена във Втора хирургия в УМБАЛ „Св. Георги”, откъдето до ден – два ще бъде изписана.", "date": "2019.03.14", "title": "Десетокласничка наръга връстничка в училище с нож от стола (ОБНОВЕНА)"}
{"url": "https://www.monitor.bg:443/bg/a/view/levski-objavi-oficialno-kontrakta-sys-sedrik-untondji-159683", "text": "Френският бранител Седрик Унтонджи подписа договор с \"Левски\" до края на сезона, като контрактът е с опция за удължаване, съобщиха от клуба.   25-годишният защитник започва кариерата си във френския \"Рен\". После е преотстъпван в \"Шатору\" и \"Оксер\". Следва престой в \"Аячо\", а за последно е носил екипа на \"Ню Йорк Сити\". В края на януари 2019 г. напуска американския тим и става свободен агент, а от днес вече официално е играч на \"Левски\".", "date": "2019.03.14", "title": "\"Левски\" обяви официално контракта със Седрик Унтонджи "}
{"url": "https://www.monitor.bg:443/bg/a/view/srednata-zaplata-na-vatmani-i-shofiori-skacha-na-1800-leva-159682", "text": "От 1-ви април възнагражденията на ватманите и водачите на тролеи ще бъдат изравнени с тези на автобусите. Основната заплата ще стане 1150 лв., а средната без допълнителен труд ще надхвърли 1800 лв. Темата за възнагражденията и условията за работа на шофьорите от градския транспорт в София бе използвана политически. Това обяви кметът на града Йорданка Фандъкова, след като Столичния общински съвет прие единодушно предложението й за повишаване на заплатите на водачите. Фандъкова припомни, че това е второто увеличение, след като през февруари заплатите бяха вдигнати с 10%. “При гласуването на бюджета, тези които днес политизират ситуацията , не подкрепиха увеличението”, заяви Фандъкова и обясни, че политиката на общината е последователна. Фандъкова обясни, че шефовете на транспортните дружества имат ангажимента да работят за подобряване на условията на труд. Общината ще продължи преговорите със синдикатите за предлаганата от тях 3-годишна програма за увеличение на заплатите на всички работещи с минимум 10% на година. Отворена остава темата за бъдещото и на нощния транспорт в града. Синдикатите искат той да бъде премахнат, но Фанъдкова за пореден път обясни, че подобно действие не седи на дневен ред.", "date": "2019.03.14", "title": "Средната заплата на ватмани и шофьори скача на 1800 лева"}
{"url": "https://www.monitor.bg:443/bg/a/view/vsu-zapochva-obuchenieto-na-kiberbojci-159672", "text": "Варненския свободен университет \"Черноризец Храбър\" ще набира студенти по две нови магистърски програми на „Киберсигурност“ и „Интелигентни системи за сигурност“. Това са първите програми в България, които ще подготвят висококвалифицирани специалисти за противодействие на киберпосегателства. Те ще се провеждат в редовна и задочна форма а обучение, като продължителността им е три семестъра за една календарна година. В магистърската програма „Киберсигурност“ Варненският свободен университет ще подготви първите български „кибербойци“. Програмата предлага специализирани избираеми дисциплини в две основни направления - Data Science - за подготовка на напреднали анализатори, и HealthTech - за кариера в областта на здравната сигурност. Студентите ще бъдат обучавани в информационни технологии, право, ще получат специфични познания в сферата на националната сигурност. Бъдещите „кибербойци“ ще разчитат още на богата обща култура – съобразителност, аналитично мислене, знания по народопсихология, странознание и т.н. Произходът, религиозната принадлежност, спецификата на културно-цивилизационен модел внасят допълнителни специфични знания. Магистърската програма „Интелигентни системи за сигурност“ е насочена към управлението и анализа на данни в сферата на сигурността. За магистърските програми „Киберсигурност“ и „Интелигентни системи за сигурност“ може да се кандидатства до края на март.", "date": "2019.03.14", "title": "ВСУ започва обучението на „кибербойци“"}
{"url": "https://www.monitor.bg:443/bg/a/view/alisha-kijs-izdava-avtobiografija-159686", "text": "Певицата Алиша Кийс ще издаде пикантни подробности от живота си в автобиографична книга. Четивото за битието на носителката на „Грами“ ще се появи на книжния пазар през ноември. Книгата ще излезе с търговската марка An Oprah Book на култовата тв водеща Опра Уинфри и ще носи името More Myself. От издателство \"Флатайрън букс\" описват автобиографията на звездата като \"360-градусова перспектива\" на живота й - от детството й в Манхатън, Ню Йорк, до впечатляващия й възход към музикалните върхове. Финансови подробности около книгата все още не се разкриват. 38-годишната красавица посочи в изявление, че се чувства изключително развълнувана от възможността да сподели житейската си история съвместно с нейната Уинфри на свой ред изтъкна, че е отдавнашна почитателка на Кийс, както и че за нея е чест да издаде книгата й.", "date": "2019.03.14", "title": "Алиша Кийс издава автобиография"}
{"url": "https://www.monitor.bg:443/bg/a/view/prevozvachi-priemat-paket-mobilnost-v-12-bez-5-159673", "text": "ЕП се кани да гласува всички спорни текстове по Мобилен пакет I за ликвидация на българския международен транспорт, дни преди да се разпусне. В нарушение на европейското законодателство, депутати предлагат да се одобрят в пакет текстове, отхвърлени от Транспортната комисия на ЕП, твърди една от големите браншови организации. Спорните текстове по „Мобилен пакет I“ са включени за гласуване на заседание на Европейския парламент, дни преди той да се разпусне за предстоящите нови евроизбори, става ясно от проекта на последната седмична програма на отиващия си ЕП, с който Съюзът на международните превозвачи (СМП) разполага. На 27 март се предвижда да бъдат предложени за одобрение текстовете, отхвърлени от ресорната Транспортна комисия след протеста на наши и чуждестранни превозвачи в Брюксел на 10 януари т.г. Евродепутатите се канят да кажат „да“ на откровено лобистки документ, който ще прекрои картата на транспортния бизнес в цяла Европа. България е сред най-застрашените страни, защото е заплашена да загуби приходи от над 15% от БВП, а над 120 000 семейства да останат без препитание или да са принудени да емигрират, алармират от СМП. От браншовата организация смятат, че предстои да се извърши безпрецедентно погазване на европейското законодателство и основните принципи на ЕС в навечерието на изборите за нов ЕП и с гласовете на политици, чиито мандати като евродепутати изтичат буквално след дни. Ако предложеният дневен ред в програмата за заседанието бъде приет, ще се обезсмислят усилията на всички български институции, на политическите сили и на цялото общество, които безпрецедентно се обединиха в защита на нашите превозвачи, се казва още в позицията на СМП. Оказва се, че след Брекзит, вторият най-важен въпрос на отиващият си Европарламент е Мобилен пакет I. По информация от евродепутати на другите засегнати страни, заради противоречия и липса на консенсус, заседанието на Председателския съвет на ЕП вчера е отложено за 21 март 2019 г, когато настоящата програма следва да бъде утвърдена. Превозвачите искат политиците да предприемат спешни мерки, за да прекратят опитите в последния момент да бъде ликвидиран работещ за икономиката ни сектор.", "date": "2019.03.14", "title": "Превозвачи: Приемат Пакет „Мобилност“ в 12 без 5"}
{"url": "https://www.monitor.bg:443/bg/a/view/vladimir-iliev-oshte-ne-moga-da-osyznaja-kakvo-postignah-159671", "text": "Владимир Илиев записа със “златни букви” името си в историята на българския биатлон, след като спечели сребърния медал от индивидуалната дисциплина на 20 км на световния шампионат по биатлон в Йостерсунд (Шв). Медалът е първи за мъжкия ни биатлон от подобен форум и е изравнено постижение със сребърния медал в спринта на Цветана Кръстева от 1989 г. Илиев приключи с 19 от 20 свалени мишени и след много добро ски бягане остана на 1:08,7 мин. от победителя Арнд Пайфер, който беше безпогрешен при стрелбата. Бронзовото отличие пък остана за норвежеца Тарей Бьо, който също с една грешка остана на по-малко от секунда зад българина. “Още не мога да осъзная какво постигнах. Знаех, че със само една грешка мога да съм сред първите и затова дадох всичко от себе си. По последната обиколка не ми бяха останали много сили, защото трасето беше тежко”, каза Илиев пред Евроспорт след състезанието.", "date": "2019.03.14", "title": "Владимир Илиев: Още не мога да осъзная какво постигнах"}
{"url": "https://www.monitor.bg:443/bg/a/view/mona-gocheva-izbra-lupilu-za-malkija-nikola-159675", "text": "От 14 март Lidl стартира специални предложения на дрехи за бебета и бременни. Бъдещите майки могат да се възползват както от удобни клинове, ризи, тениски и бельо с марка Esmara, така и от специални възглавници за пълен комфорт и спокоен сън при бременни, а за най-малките детската серия на Lidl Lupilu предлага разнообразие от бодита, гащеризони, спални комплекти и др. Качеството на всички текстилни продукти от собствените марки на Lidl е гарантирано от немския изследователски институт Hohenstein – международно признат институт с над 70-годишна история. Контролът се осъществява чрез множество изключително прецизни лабораторни тестове, измервания и проверки, които гарантират качеството на всеки текстилен продукт. Тестват се различни показатели и характеристики на текстила като здравина на материята, безопасност, функционалност, точност на размерите, а някои от продуктите се изпитват и за топлоизолация и дишане, както и за водоустойчивост. Така например, за да се гарантира удобството при носене, дрехите се тестват от живи хора на всякакви възрасти, а не от манекени. Така те могат да споделят коментари и впечатления за дрехата. Специалистите от института Hohenstein споделят, че тези т.нар. testing persons, често израстват с тях, тествайки дрехи от бебета до възрастни. Певицата и актриса Мона Гочева вече изпробва някои от новите предложения за най-малките с марка Lupilu и е категорична, че синът ѝ Никола се чувства страхотно в тях. „Още като бременна открих дрехите на Lidl и бях впечатлена от високото им качество. Никола вече има много дрешки от детската серия Lupilu, а сега го запасих и с няколко много сладки комплектчета за пролетта. Меки са, бързо и лесно се обличат и събличат, а знаете, че при бебетата това е от голямо значение. Никола се чувства много комфортно в бебешките дрешки на Lupilu, а аз съм им фен, не само заради качеството, но и заради страхотните модели. Вече се шегувам, че ще става пилот, защото новите дрешки, които избрах са с шарки на самолети,“ признава с усмивка младата майка. Специалните предложения за бебета и бременни могат да бъдат намерени в магазините на Lidl в цялата страна от 14 март до изчерпване на количествата.", "date": "2019.03.14", "title": "Мона Гочева избра Lupilu за малкия Никола"}
{"url": "https://www.monitor.bg:443/bg/a/view/akcija-v-kyrdjali-pojarna-izvadi-krava-zatynala-v-kanavka-159676", "text": "Необичайна спасителна акция е провела пожарната на Кърджали. Спасителен екип на огнеборците е извадил крава, затънала в канавка в землището на село Жинзифово. Това съобщиха от ОДМВР-Кърджали. Сигналът за случая бил подаден вчера по обяд. Това е поредния случай на отзивчивост на службите. По сигнал на медии редовно им се налага да помагат. Такъв беше и случаят миналата година, когато по време на срещата на върха на ЕС в София, няколко часа трая спасяването на бедстваща котка след сигнал на тел. 112. Наскоро новината за спасяването на заклещен плъх обиколи агенциите у нас и по света. Осем немски пожарникари се отзоваха на сигнал за заклещен плъх в дупка на капак за улична шахта в град Беншайм. Сигналът бе подаден от еколози. Пожарникарите много бързо и професионално вдигнаха капака, обезопасиха го, след кратко съвещание внимателно освободиха гризача, който бе пуснат на свобода обратно в шахтата.", "date": "2019.03.14", "title": "Акция в Кърджали: Пожарна извади крава, затънала в канавка"}
{"url": "https://www.monitor.bg:443/bg/a/view/i-japonija-shte-izsledva-lunata-159679", "text": "Японската агенция за аерокосмически проучвания (JAXA) и Toyota Motor Corporation съобщиха, че разработват съвместно концепция за управляван от хора луноход с голям обсег. Лунохода ще бъде с размерите на два микробуса, обсег от 10.000 км и ще може да превозва двама пътници или до четирима при спешни случаи. Освен всичко това, всеки посетител на Луната трябва да носи херметизиран костюм, което би направило дори най-лесните задачи изключително трудни, подобно на гмуркане с тежко водолазен костюм. За осъществяването на това, партньорите обмислят основния дизайн на лунохода и това как да се захранва. Лунохода от мисиите Apollo използва обикновени батерии, но този на JAXA / Toyota ще е доста по-голям с размери 6.0 x 5.2 x 3.8 м, и предвид посочения обсег, е възможно използването на горивни клетки за захранване на системите. Малко подробности са известни, но концептуалните изображения показват, че лунохода ще използва и соларен панел, което предполага, че ще може и да се рециклират отпадъчните води от горивните клетки за създаването на още водород и кислород за гориво.  ", "date": "2019.03.14", "title": "И Япония ще изследва Луната"}
{"url": "https://www.monitor.bg:443/bg/a/view/prizemjavat-opasnite-boeing-737-max-159674", "text": "Boeing разпореди спиране на полетите с всичките си 371 самолета от модела 737 МАКС, предадоха световните медии. Причината е нови разкрития около самолетната катастрофа в Етиопия. Забраната важи за всички машини от този тип, произведени до този момент. Авиационните инспектори решиха временно да забранят полетите на Boeing 737 МАКС след анализ на сателитни данни от мястото на катастрофата. Това е вторият инцидент за последните 5 месеца, а паралелите между двата случая дават ясен знак за съществуването на проблем, се казва в становището на комисията, наложила забраната. Очаква се черните кутии на самолета да бъдат изпратени във Франция за анализ. Междувременно Boeing разпространи допълнителни инструкции какви действия да се предприемат ако данните от сензорите на системата за ъгъла на атака са грешни. При катастрофата в Адис Абеба загинаха 157 души. Това е вторият фатален инцидент с МАКС 8 за пет месеца, след като самолет се разби над Индонезия през октомври, убивайки 189 човека.", "date": "2019.03.14", "title": "Приземяват опасните Boeing 737 MAX"}
{"url": "https://www.monitor.bg:443/bg/a/view/kiberataka-e-verojatnata-prichina-za-sriva-vyv-fejsbuk-159657", "text": "Социалната мрежа Фейсбук, както и приложенията Инстаграм, Месинджър и УатсАп (всички – собственост на компанията), претърпя най-големия срив в историята си в сряда. Заради дългото време, през което липсваше реакция от компанията, се появиха коментари, че причина за прекъсването вероятно е вид кибератака, известна като \"отказ от услуга\" или DdoS. По-късно обаче от Фейсбук отрекоха. Това е най-дългото прекъсването на социалните мрежи, продължило е над 14 часа. Целта на кибератаката DdoSе е да се спре достъпът на потребителите до важна информация или до определен сайт. Обикновено мишената се атакува с огромен обем заявки, които забавят и дори спират работата на сървърите й. От Фейсбук твърдят, че в случая това не е тази кибератака, а просто става дума за претоварване на мрежата. По ирония, Фейсбук прибегна до Туитър, за да съобщи, че от компанията са наясно с наличието на проблем и работят за отстраняването му. Това е най-сериозният проблем в работата на Фейсбук от 2008 г. Тогава потребителите ѝ са били около 150 милиона. Днес те са близо 2,3 милиарда. Лошите новини за собственика на гиганта Марк Зукърбърг не приключват дотук. По съвпадение с глобалния срив, федералната прокуратура на САЩ започна криминално разследване за продажбата на потребителски данни, които Фейсбук е предоставил на редица глобални технологични гиганти. За това пише в. \"Ню Йорк таймс\", цитирайки два източника, които са запознати с разследването. Голямото жури в Ню Йорк поиска да предостави на съда записи от поне двама известни производители на приспособления. И двете компании са влезли в партньорство с Фейсбук, придобивайки широк достъп до личната информация на стотици милиони потребители. Отбелязва се, че подобно споразумение за партньорство с Фейсбук позволи на повече от 150 компании да видят приятели на потребителите, техните контакти и други данни, а понякога и без тяхното съгласие. По-рано беше съобщено, че Зукърбърг е заплашен от призоваване в канадския парламент.", "date": "2019.03.14", "title": "Фейсбук отрече слуховете за кибератака"}
{"url": "https://www.monitor.bg:443/bg/a/view/blizo-3000-dushi-se-obuchiha-v-tehnicheskija-centyr-na-ch-ez-159678", "text": "Близо 3000 студенти, ученици, служители на ЧЕЗ и подизпълнители преминаха обучения в Техническия учебен център на ЧЕЗ Разпределение през 2018 г. Над 160 са студентите от техническите висши училища в София и страната, посещавали центъра, съобщиха от компанията. На десетокласниците от професията „Електротехник“ в първата дуална паралелка на столичната Професионална гимназия по механоелектротехника „Н. Й. Вапцаров“ е било проведено и практическото обучение. Курсовете са били водени от над 50 лектори, професионалисти в сферата на енергетиката в България. През годината ЧЕЗ стартираха няколко учебни програми за служители, основно насочени към повишаване на професионалната подготовка и създаване на единни стандарти за работа. В Техническия учебен център редовно се провеждат обучения и изпити по “Правилника за безопасност и здраве при работа в електрически уредби на електрически и топлофикационни централи и по електрически мрежи”. Общо 870 техници, електромонтьори и отчетници успешно са взели своите изпити по безопасни условия на труд. „Техническият учебен център на ЧЕЗ Разпределение България предлага професионална квалификация и преквалификация и е лицензиран от Националната агенция за професионално образование (НАПОО). Лицензията включва 8 професии и 12 специалности в областта на електроенергетиката, екологията, информационните технологии, заваряването и подемно-транспортната техника“ обясни Меглена Велинова, ръководител на Техническия учебен център. Центърът разполага с технически полигон с умален модел на електроразпределителната мрежа, както и с напълно оборудвани специализирани зали. Изграден на територия от 3400 кв. метра и представлява модерна база за провеждане на практически обучения в реална среда. Всички учебни програми, проведени в него, завършват с връчване на сертификати като свидетелство за положения труд и получените нови знания в преминатите обучения, семинари, курсове и др.", "date": "2019.03.14", "title": " Близо 3000 души се обучиха в техническия център на ЧЕЗ"}
{"url": "https://www.monitor.bg:443/bg/a/view/i-volja-napuska-parlamenta-159670", "text": "След БСП и парламентарната група на \"Воля\" напуска парламента. Това съобщи лично лидерът на формацията Веселин Марешки в Народното събрание. От думите му стана ясно, че решението е взето след съвещание днес на ръководството на партията и на парламентарната група. Въпреки това Марешки отказа да каже причината за това тяхно решение, но обеща по-голяма яснота до дни. \"Към момента не мога да ви ги споделя, защото продължават разговорите. Те не са лесни, повярвайте ми\", каза лаконично Марешки. По думите му една от ключовите роли на \"Воля\" в НС е да осветява лъжите и манипулациите в политиката, както и да свалят маските на фалшивите политици и партиите. \"Приемете това наше решение да го приемете като част от тази наша последователност\", каза още той. Този ход на Марешки поставя кворума в пленарна зала под въпрос. За да започне дадено заседание са нужни минимум 121 депутата. В момента ГЕРБ, заедно с \"Обединени патриоти\" и двамата независими са общо 124. Това на практика означава, че за да се гарантира нормалната работа на НС, никой от тях не бива да отсъства от пленарна зала. Teмата коментира и шефът на ПГ на ГЕРБ Цветан Цветанов. По думите му Цветанов поясни, че не е имал възможност да разговаря с Марешки, но ще се чуе с него. Според него всяка една парламентарна група има възможност да определя само своите политически ходове. Нямало предварителни индикации от страна на \"Воля\", че се обмисля подобно решение. Той даде да се разбере, че ще разчитат на дисциплината, за да осигуряват кворума в залата. \"Знаете, че в Холандия с един глас се крепи кворума и така холандския парламент и правителството работи изключително успешно\", разясни той. И добави: \"Имаме над 121 депутати \"Обединени патриоти\" и ГЕРБ. Просто това, което правим, е да има заседания\", отговори той  и поясни, че досега \"Воля\" също са имали отговорна позиция.  \"Страната е стабилна. Парламентът върши своята работа. Най-важното, което  предстои е направим добри резултати на еворопейските избори и да се подготвим по-сериозно и за местните\", каза Цветанов. Относно въпроса за орязването на депутатките заплати, Цветанов обявни, че има много дебати по темата и все още обсъждат вариантите. Искат обаче решението да бъде изцяло съобразено с конституционните правомощия на народния представител. Той поясни, че и сега депутатите не получават пълните си заплати при неоправдани отсъстивия. Цветанов обаче истъкна, че в момнета Сега те действително не получават възнаграждения, каза той. По думите му изчисленията на финансовата дирекция на НС показали, че в някои от случаите, когато имаш участие в две комисии, трябва дори да се доплаща за осигуровки.  На свой ред лидерът на НСФБ Валери Симеонов, чиято формация е част от \"Обединени патриоти\" поясни, че те ще присъстват в пленарна зала. По думите му до момента кворумът не се проваля, въпреки отсъствието на някои от парламентарните групи. каза Симеонов. Именно в тази връзка той припомни предложенията им за промяна на правилника за орязване на целите заплати на депутатите при неизвинени отсъствия. Същото ще се отнася за \"Воля\", ако те бъдат приети, каза той и поясни, че не е особено притеснен за кворума. Той даде да се разбере, че няма парламентарна криза и на него му е комфортно, че БСП не са в пленарна зала, тъй като сега законите се приемали  бързо. \"Парламентът работи ли? Работи. Не виждам да има парламентарна криза\", каза Симеонов.", "date": "2019.03.14", "title": "И \"Воля\" напуска парламента, Мнозинството: Няма да има криза с кворума (ОБНОВЕНА)"}
{"url": "https://www.monitor.bg:443/bg/a/view/lov-na-alo-izmamnici-policijata-razkri-deset-sluchaja-159665", "text": "Извънреден резултат от разследванията срещу алоизмамници, отчетоха полицаите. В Ямбол само за два месеца са извършени престъпления за 43 000 лева при десет случая. В хода на разследванията е изяснено, че и при всички случаи потърпевшите, възрастни хора, са били въвлечени в заблуждение по схемата за оказване съдействие на полицията за задържане на телефонни измамници. В резултат на разследванията криминалистите установили и задържали 55-годишен мъж и 66-годишна жена, съпричастни към престъпните деяния. На 7 март, в рамките на досъдебното производство двамата са привлечени в качеството на обвиняеми. Процесуално-следствените действия продължават под надзора на Районна прокуратура - Ямбол.", "date": "2019.03.14", "title": "Лов на ало измамници: Полицията разкри десет случая"}
{"url": "https://www.monitor.bg:443/bg/a/view/novijat-ni-poslanik-v-delhi-se-predstavi-v-narodna-nosija-159663", "text": "С национална носия новият ни посланик в Индия Елеонора Димитрова връчи акредитивните си писма на президента на Република Индия Рам Натх Ковинд. Снимки от церемонията в Делхи бяха публикувани от Българския дипломатически институт. „Днес връчих акредитивните си писма на Президента на Република Индия. Изпълних мечтата си да встъпя за първи път в длъжност като посланик на Родината си облечена в красива българска носия. С Бог и с България напред!“, написа по повода посланик Димитрова във Фейсбук. По време на срещата посланик Димитрова и президентът са обменили виждания по въпроси на двустранните отношения. Те са откроили развитието на политическия диалог и по-конкретно посещението на президента и на министъра на външните работи на Индия в България, отношенията в областта на търговията и инвестициите, културата, туризма и интереса на Боливуд към България, съобщиха от МВнР.", "date": "2019.03.14", "title": "Новият ни посланик в Делхи се представи в народна носия "}
{"url": "https://www.monitor.bg:443/bg/a/view/sledjat-s-e-grivni-250-banditi-159677", "text": "Съвсем скоро 250 осъдени затворници, които работят на външни обекти, хора под домашемн арест и осъдени на пробация, може да се сдобият с електронни гривни. Това стана ясно от думите на правосъдния министър Цецка Цачева в парламента. Тя бе изслушана от народните представители по темата за подобряване на условията в затворите. Министър Цачева подчерта, че 198 служители вече са обучени, че обществената поръчка за електронните гривни също е факт и вече са на финала на проекта. Цачева обаче призна, че броят на устройствата е недостатъчен, тъй като близо 8000 са лишените от свобода у нас. Друга тема, която министърката коментира, бе в отговор на въпрос от народния представител от \"Обединени патриоти\" и заместник-шеф на правната комисия Христиан Митев. Той я попита докъде е стигнал проектът за изграждане на нов затвор в София, за който по Норвежкия финансов механизъм са осигурени 32 милиона лева. Министър Цачева обясни, че проектът има две линии на развитие - едната е да се осигури изграждането на нов учебен център за служителите в местата за лишаване от свобода с капацитет 100 души, а другата - изграждането на нов корпус на затвор, който да побира 400 лишени от свобода. Първо се обмисляло новият корпус да е близо до затвора в Кремиковци. Оказало се обаче, че там няма изградена инфраструктура. Като втори вариант се коментирало да е близо до затворническото общежитие в Казичане. Министър Цачева се обърнала и към министъра на вътрешните работи и министъра на отбраната дали не може те да предоставят свободни терени. Двамата й колеги откликнали. \"В момента сме на етап обсъждане, но въпросът е в дневния ни ред\", каза още министър Цачева.", "date": "2019.03.14", "title": "Следят с е-гривни 250 бандити"}
{"url": "https://www.monitor.bg:443/bg/a/view/vtoro-zlato-za-bylgarija-na-svetovnoto-po-shtangi-v-las-vegas-159666", "text": "България спечели втора титла в двубоя на продължаващото в Лас Вегас световно първенство по вдигане на тежести за 17-годишни щангисти. В кат. до 102 кг Стефчо Христов грабна златото с общ резултат 315 кг. В изхвърлянето Христов не успя на старта със 140 кг, но във втория опит се поправи и с третия си осигури победа в движението със 145 кг. В изтласкването българинът записа три шампионски излизания на подиума: 160 кг, 165 кг и 170 кг, което означаваше злато и български химн за втори път в залата на световното първенство в Лас Вегас. Стефчо Христов е представител на варненската школа с треньор Живко Николов, състезател на НСК „Титан“. Той е по-малкият брат на младежкия олимпийски вицешампион от Буенос Айрес 2018 Христо Христов. Това е второ злато за България на първенството в Щатите, след като преди два дни Карлос Насар грабна титлата в кат. 73 кг с двубой 291 кг. Третият ни представител Георги Йочев се класира на пето място в кат. 89 кг", "date": "2019.03.14", "title": "Второ злато за България на световното по щанги в Лас Вегас"}
{"url": "https://www.monitor.bg:443/bg/a/view/livyrpul-nokautira-bajern-barsa-syshto-vyrvi-napred-159669", "text": "„Ливърпул“ спечели по категоричен начин с 3:1 реванша срещу „Байерн“ (Мюнхен) от 1/8-финала в Шампионската лига. За разлика от скучното нулево реми от първия мач в Англия, снощи срещата предложи доста повече емоции. Мърсисайдци бяха по-добре организираният отбор на “Алианц Арена” и напълно заслужено успяха да стигнат до победата. Садио Мане блесна с два гола в 27-ата и 84-ата минута, а освен него за гостите се разписа и Вирджил ван Дайк в 69-ата минута. Попадението в полза на баварците също бе отбелязано от футболист на „Ливърпул“. В 39-ата минута Жоел Матип си вкара автогол, но той не се оказа фатален за неговия тим, който вече е на 1/4-финал в турнира, а германците приключват безславно участието си. Така „Ливърпул“ стана четвъртият английски представител в ¼-финалите на турнира. Мърсисайдци ще очакват с интерес жребия в петък, докато „Байерн“ ще трябва да насочи поглед изцяло върху представянето си в Бундеслигата и борбата за титлата там. „Барселона“ ще брани честта на Испания на 1/4-финалите, след като снощи победи с 5:1 гостуващия „Лион“. Лионел Меси се отличи с две попадения (18-дузпа и 78 мин.) и две асистенции, отговаряйки на хеттрика на Кристиано Роналдо, реализиран 24 часа по-рано. Филипе Коутиньо (31), Жерард Пике (81) и Усман Дембеле (86) се присъединиха към головия празник на \"Камп Ноу\". За гостите точен беше Люка Тусар в 58-ата минута. Така „Барселона“ остава единственият испански тим измежду осемте, които ще се борят за европейската корона. Каталунците продължават борбата на три фронта, а неведнъж заявиха, че тази година голямата им цел е трофеят в Шампионската лига.", "date": "2019.03.14", "title": "„Ливърпул“ нокаутира „Байерн“, „Барса“ също върви напред"}
{"url": "https://www.monitor.bg:443/bg/a/view/dyrjavata-preizchisljava-pensiite-na-blizo-300-000-dushi-159662", "text": "Преизчисляването на пенсиите на работещите пенсионери вече ще се прави по служебен път от Националния осигурителен институт. Това е разписано в Наредбата за пенсиите и осигурителния стаж, която е качена за обсъждане. Те ще трябва еднократно да подадат заявление за автоматичната услуга. Сега всяка година хората се разкарват и чакат по гишетата, за да носят удостоверения за зачетен трудов и осигурителен стаж. Тази промяна ще засегне над 289 хил. работещи пенсионери. До края на годината се очаква да се пенсионират още 70 хил. души, показват разчетите към промените. Освен това НОИ вече трябва да връчва разпореждания, свързани с пенсиите на лицата, и по електронните пощи.", "date": "2019.03.14", "title": "Държавата преизчислява пенсиите на близо 300 000 души"}
{"url": "https://www.monitor.bg:443/bg/a/view/tyrsjat-za-policai-40-stai-s-klimatik-na-slynchev-brjag-159668", "text": "Община Несебър осигурява 85 000 лева финансова помощ за комфорта на полицаите, които ще бъдат командировани в Слънчев бряг това лято. Местната власт обяви обществена поръчка за осигуряване на престоя в курорта на МВР-служителите от вътрешността на страната. Тя е на стойност 85 000 лева без ДДС. Изрично изискване е, стаите, в които ще бъдат настанени униформените, да са с климатик и самостоятелен санитарен възел, леглата в тях да са не повече от две, като за целия период трябва да има и камериерка. Стаите ще бъдат ангажирани от 1 юни до 20 септември, като Община Несебър се наема да плати за нощувките на 79 служители на реда. Оферти се приемат до 18 март т.г. До участие ще бъдат допуснати кандидатите, които през последните три години са имали сходен предмет на дейност.", "date": "2019.03.14", "title": "Търсят за полицаи 40 стаи с климатик на Слънчев бряг "}
{"url": "https://www.monitor.bg:443/bg/a/view/nov-avtozavod-v-ruse-shte-tyrsi-140-rabotnici-159667", "text": "Областният управител на област Русе Галин Григоров се срещна с изпълнителния директор на \"Бадер България Мениджмънт\" ЕООД Сава Чорбаджиев. По време на срещата Чорбаджиев представи пред областния управител намеренията на фирмата за изпълнението на инвестиционен проект, целящ производство на тапицерии за автомобилната индустрия. Компанията планира да стартира производството си най-късно през втората половина на 2019 година, а очакванията са да бъдат създадени нови 140 работни места. На първо време персоналът, който ще бъде нает и обучаван ще е около 80 човека, като амбициите на фирмата са до края на годината да бъдат наети общо 500 души. През идната 2020 година се очаква общият брои служители да достигне 700 души, а след 3 до 4 години да се открие и втори завод на територията на Русе, където да се извършват дейности, свързани с разкрояването на материалите. От своя страна областният управител изрази надежда, че заложените цели ще бъдат постигнати, което ще се отрази благоприятно на икономическото развитие на областта. Също така той пое ангажимент и за осигуряване на административна подкрепа на инвеститора, който подчерта, че Русе е избран както поради установените традиции в областта на шивашката индустрия, така и поради изключителното му логистично значение на Балканите. Германската компания \"Бадер\" (BADER GmbH & Co. KG) е сред топ 3 в света на компаниите за автомобилен интериор, а клиенти са й водещи автомобилни производители като BMW, Mercedes и Audi. Фирмата има заводи и в други държави като Германия, Полша и Китай.", "date": "2019.03.14", "title": "Нов автозавод в Русе ще търси 140 работници"}
{"url": "https://www.monitor.bg:443/bg/a/view/london-glasuva-dnes-za-otlagane-na-brekzit-159664", "text": "Британските депутати ще гласуват днес за отлагането на Брекзит, съобщи Би Би Си. До нуждата от такъв вот се стигна, след като депутатите отхвърлиха досегашната предлагана от британския премиер Тереза Мей проекто сделка,  Ако днес те одобрят искането за отлагане на Брекзит за по-късна дата от предвидената 29 март, депутатите ще искат от правителството да получи одобрение за отлагане от Европейския съюз. Министър-председателят Тереза Мей припомни, че след гласуванията във вторник и сряда, нищо в положението на Великобритания не се е променило. Сделка с Брюксел няма, а напускането на Европейския съюз трябва да стане на 29 март. Промяна ще се търси с евентуалното отлагане на Брекзит, като все още не е ясно колко дълго ще е то и как ще се отрази на Евроизборите в края на май. Ако не са напуснали ЕС до тогава, британците са длъжни да проведат избори за евродепутати. Мей ще предложи на депутатите да гласуват за трети път по сделката за Брекзит, предаде Франс прес. \"Няма да ни предложат кратко техническо удължаване на срока, ако нямаме споразумение\", предупреди снощи Мей сериозно разединените британски депутати, сред които до този момент не бе постигнато съгласие за посоката на Брекзита. Тереза Мей не крие, че предпочита кратко отлагане на излизането от ЕС. Въпреки сериозните си неуспехи през последните месеци, тя се надява в крайна сметка да постигне целите си, възползвайки се от умората на депутатите и опасенията на евроскептиците, че изобщо няма да има Брекзит, ако не я подкрепят. Днешният вот ще е третият епизод от тази изключително важна за Великобритания политическа седмица. Първата от предложените поправки към предложението на правителството е на група независими депутати и предвижда отсрочката да се използва за провеждане на втори референдум, на който да се постави въпросът за запазването на британското членство в ЕС. Под това предложение са се подписали около 30 депутати. Второто предложение за промяна е на опозиционната Лейбъристка партия и е внесено от лидера й Джереми Корбин. То призовава Мей да използва отсрочката на Брекзит, за да се потърси нов подход към консенсус, като се даде време на парламента за \"намирането на мнозинство за различен подход\" към консенсус. Този нов подход обаче изисква окончателно отхвърляне на плана на Тереза Мей за Брекзит и изключване на излизането от ЕС без споразумение. Третото предложение за промяна всъщност е план, предложен от редица депутати, както от Консервативната партия на премиерката, така и от опозиционни партии. Той предвижда контролът над дневния ред на парламента да бъде поет от самите депутати (при сегашния правилник правителството определя какво се дебатира в парламента - б.р.). Депутатите, стоящи зад този план искат да наложат бъдеща дискусия за опциите за Брекзит, за да се намери накрая мнозинство, което да се обедини около някоя от опциите и така да се излезе от сегашната задънена улица. Четвъртото одобрено предложение, внесено от лейбъриста Крис Брайънт, има за цел да попречи на премиерката Мей да внесе отново за трето гласуване отхвърленото вече два пъти споразумение за условията за Брекзит, което тя постигна с ЕС. Анализатори от Би Би Си отбелязват, че ако Лондон иска да напусне ЕС до 30 юни, то ще трябва да гласува нова сделка с Европейския съюз преди 20 март – ден преди европейската среща на върха. Тълкуватели на чл. 50 от Лисабонския договор отбелязват, че напускането на ЕС може дза ъбде отложено с от 3 до 21 месеца, като няма фиксирана дата за това. При това положение максималното отлагане на Брекзит може да е до началото на 2021 г., пише „Гардиън”.", "date": "2019.03.14", "title": "Лондон гласува днес за отлагане на Брекзит"}
{"url": "https://www.monitor.bg:443/bg/a/view/monoir-syvsem-skoro-shte-imate-evropejska-zvezda-159617", "text": "Супер успешният румънски продуцент Крис Трейс, по-известен като Monoir отново е у нас е пише бъдещите хитове на младите поп надежди, между които Дара и Йоана.   - Тук съм за музикална сесия и за по-малко от 48 часа имам готови два трака, с Дара и Йоана, които нямат нищо общо с познатото им до момента звучене. Лично аз исках да чуя една по-добра Дара, защото знам, че тя може много повече. Ще ви кажа само, че в новия ни проект готината хулиганка в нея замлъква. Енергията е все така силна, но женствеността е над всичко, когато говорим за вокали. С Йоана също направихме трак, който влиза под кожата и те кара да танцуваш. - Фолклорът ви е изключително красив, и всъщност е това, което ви прави уникални и разпознаваеми във всяка точка на света. Атмосферата е магична, пренася те в друго измерение. Аз съм пристрастен към меланхоличните гласове. Не тъжните, които звучат депресиращо, а тези, красиво меланхоличните, носещите мъдрост в тях. И точно тази меланхолия пасва перфектно на денс бийтовете. - България е пълна с талантливи артисти и е въпрос на време един от тях да стане глобално явление. Виж Дуа Липа, която е Албанка, или сънародничката й Ера Истрефи, която дори не си прави труда да пее на английски, а записа песента за Световното по футбол с Уил Смит. Помни ми думите, съвсем скоро ще имате европейска звезда, независимо дали ще е Дара, Алма, или някой друг. Говоря за артистите на „Вирджиния рекърдс“, защото работим заедно и виждам само лица с ярки характери и свежа енергия, от която музикалната индустрия зад граница има нужда. - Стилът й. Този привкус на пуканки и и безгрижие, който носи звука на нашата музика – това я отличава. - Слушам адски много музика и последното, което ме вълнува, е географията. Не знам дали създателят им е от Гърция, Турция, Индия или България. Това, което се надявам да сме постигнали с The Violin Song, е да даде отключим желанието за още повече експерименти с фолклора. Скъпи продуценти, колеги, моля ви, дръжте се за корена си и използвайте музикалното си богатство. Не залагайте на готови поп матрици, които ще ви пуснат по течението на анонимността. Фолклорът ви е това, което ще накара света да ви забележи.  - Бях в гимназията и тази музика стигна до мен през някакъв денс трак. Балканските ритми винаги са ме привличали. Искам да създам наследник на The Violin Song, макар че знам колко трудно е да надградиш такъв успех.  - Знам за 60 територии, в които се върти активно моя музика, като лично за мен ключови пазари са България, Гърция, Турция, Румъния, Албания, Полша, Индия и Русия. Мисля, че в официалната ви еръплей класация в момента от 10 песни 6 са мои, едната от които – „Perfect” на Алма, е номер едно. От деня, в който започнах да продуцирам музика, имам 80 песни, създавани за мен или други артисти. Говорим за реализирани сингли.  - На 25 съм, вече старче. Започнах да се занимавам професионално с музикално продуциране на 16. Ето, 93 парчета имам издадени до момента, като бройката отговаря на годината, в която съм роден. Явно няма случайни неща (смее се). Иначе имам стотина демо версии, които чакат да видят бял свят през 2019 г. - В колата. Бриана, която е мой артист и продуцирам от 15-годишна, каза „Трябва да запишем парче със заглавие Lost In Istanbul.“ Моментално й запях тази фраза по начина, който го чуваш и сега в парипева на парчето.  - Рацъквам игри, занимавам се с фоторафия. Снимам сам всичките си клипове и това много ме зарежда. Остана ми като навик от периода, в който сам си бях всичко и нямах никакъв бюджет да наемам режисьори и оператори. Обичам да карам колело и ходя в планината, когато мога.", "date": "2019.03.14", "title": "Monoir: Съвсем скоро ще имате европейска звезда"}
{"url": "https://www.monitor.bg:443/bg/a/view/naemateljat-ot-plovdiv-se-nanasja-v-teatyr-azarjan-za-vecher-159651", "text": "Пловдивският спектакъл „Наемателят“ ще гостува на софийска сцена на 16 март от 20 ч. в театър „Азарян“. Представлението на режисьора Александра Петрова е с номинация за „Икар” в категория авторска музика.", "date": "2019.03.14", "title": "„Наемателят“ от Пловдив се нанася в театър „Азарян“ за вечер"}
{"url": "https://www.monitor.bg:443/bg/a/view/deputatite-glasuvat-zakona-za-koncesiite-izslushvat-cacheva-za-zatvorite-159654", "text": "Парламентът ще разгледа на второ четене Закона за концесиите, с който се улеснява концесията на Летище „София“. Това предвижда програмата за работа на Народното събрание. Промените са свързани с концесии, при които ще бъдат заложени изисквания за големи по размер инвестиции в публична инфраструктура, както и значителни плащания от концесионера към държавния бюджет. Измененията прецизират текстовете за солидарната отговорност, начина на разрешаване на спорове между страните, както и основанията за недействителност на концесионния договор. С предложените промени всеки един от участващите в групата икономически оператори ще отговаря солидарно, съгласно ресурса, който е предоставил за участие в правната форма за концесията. Конкретизират се и текстовете за разрешаването на спорове като се елиминират възможностите за противоречиво тълкуване. По този начин се дава възможност възникналите противоречия да бъдат решавани от арбитражен съд. С друга промяна отпада възможността концесионният договор да бъде обявяван за недействителен, когато съдържанието на договора не съответства на минималното съдържание, определено в закона. Министърът на правосъдието Цецка Цачева ще бъде изслушана за политиките за подобряване на материалната база в местата за лишаване от свобода. Депутатите ще продължат работа и по доклада на Антикорупционния орган за 2018 г. Според доклада по механизма за деклариране служителите на КПКОНПИ са извършили проверка на 9 066 лица. Специализираната дирекция „Конфликт на интереси“ е проверила лица, заемащи висша публична длъжност. През 2018 г. са образувани 119 производства за извършване на проверка за установяване на наличието или липсата на конфликт на интереси. Приети са 78 решения на комисията по същество, от които 28 са за установен конфликт на интереси, а 50 са без установен такъв. През миналата година в комисията са постъпили 343 прокурорски проверки по смисъла на Закона за съдебната власт. В 70 случая е установено наличие на данни за извършени престъпления. След пленарното заседание ще се съберат парламентарни комисии. Комисията по отбрана ще изслушва министъра на отбраната Красимир Каракачанов. Парламентарната правна комисия ще изслуша кандидатите за членове на ЦИК. Изборът на нов състав на специализирания орган се налага, тъй като мандатът на сега действащата комисия изтича на 21 март. Новият състав на ЦИК бе едно от условията на ПГ на „БСП за България“ да се върне в пленарна зала.", "date": "2019.03.14", "title": "Депутатите гласуват Закона за концесиите, изслушват Цачева за затворите"}
{"url": "https://www.monitor.bg:443/bg/a/view/sa-sht-testvat-nova-raketa-zabranena-doskoro-159661", "text": "САЩ ще проведе изпитания на ракети, забранени по Договор за ликвидиране на ракетите със среден обсег на действие, пише \"Вашингтон пост\". През август т.г. са планирани тестове на крилата ракета с радиус на действие около 1000 км, предназначена за кораби или мобилни комплекси. През ноември са предвидени тестове на балистична ракета с радиус на действие 3000-4000 км. Ако до август Съединените щати и Русия намерят начин, да се споразумеят за договора, няма да има тестове. Миналата година САЩ каза, че ще се изтегли от договора, подписан по време на Студената война, като обвини Русия, че нарушава Договор за ликвидиране на ракетите със среден обсег на действие. Русия твърди, че спазва договора.", "date": "2019.03.14", "title": "САЩ тестват нова ракета, забранена доскоро"}
{"url": "https://www.monitor.bg:443/bg/a/view/socdeputatyt-slavcho-velkov-s-ostavka-zaradi-zdravni-problemi-159659", "text": "Народното събрание гласува оставката на соцдепуата Славчо Велчков. Освобождаването му бе подкрепено със 132 гласа \"за\", 6 \"против\" и 1 \"въздържали се\". За подаването на оставка от страна на Велков се разбра в началото на пленарното заседание, а причината са здравословни проблеми. Шефката на НС Цвета Караянчева съобщи, че Велков е подал оставка и иска предсрочно да бъдат прекратени пълномощията му като народен представител. Караянчева първоначално пропусна да съобщи мотивите за искането на Велков. Това бе причина и Антон Дончев от \"Воля\" да заяви от трибуната, че той е против. \"Бих искал да знам причината\", каза той и добави, че Велков е един достоен колега, с активна позиция и българския парламентаризъм ще загуби. Именно затова и призова оставката му да не се приема. В резултат Караянчева уточни, че Велков е посочил в мотивите си усложнено здравословно състояние и нуждата от продължително лечение. \"Смятам, че трябва да го уважим\", каза Караянчева. Велков бе в парламента от листата на БСП в Пазарджик, а на негово място в НС трябва да влезе Георги Вергиев. Благодарение на преференциите, той от 18 място в листата е изместен на 4-то.  Малко по-късно Велков дойде в НС, за да поясни мотивите си. В сряда депозирал оставката си в НС. Отрече зад решението му да има политически аргументи или наличие на недоволство спрямо ръководството на БСП. Не търсете нищо политическо, каза той и продължи с цитат от монолога на Меркуцио от \"Ромео и Жулиета\": \"Раната ми не е дълбока като кладенец, нито широка като черковна порта, но ми е достатъчна\". Той коментира, че има нужда от възстановяване и благодарение на лекарите от ВМА е на крак. Сега провеждал изследвания, имал временни затруднения, но се надявал до есента да бъде във форма и да бъде вкаран в \"игралното поле\". Въпреки това остава като личен сътрудник и съветник на лидера на БСП Корнелия Нинова по въпросите на националната сигурност и отбраната. Имал категорична препоръка от лекарите да се въздържа от стрес и напрежение, а неговото състояние е било причинено точно от това.", "date": "2019.03.14", "title": "Соцдепутатът Славчо Велков с оставка заради здравни проблеми (ОБНОВЕНА)"}
{"url": "https://www.monitor.bg:443/bg/a/view/borisov-na-sreshta-s-prezidenta-na-azerbajdjan-za-hyb-balkan-159660", "text": "Премиерът Бойко Борисов е на посещение в Азербайджан. По време на работната визита в Баку Борисов ще проведе среща с президента Илхам Алиев. Основната тема на разговорите ще бъде сътрудничеството в енергетиката и възможностите за участие на Азербайджан в европейския газов хъб „Балкан“. Министър-председателят ще участва в церемонията по откриване на Седмия глобален бакински форум в Азербайджан, организиран от неправителствената организация - Международен център „Низами Генджави“. Фокусът на дискусиите е поставен върху ролята на големите сили в промяната на глобалната политика - Китай, САЩ, Русия и ЕС, както и предизвикателствата пред устойчивото развитие. По-късно българският премиер ще изнесе реч пред участниците във форума с акцент върху опита и усилията на България за мира, стабилността и развитието на Балканите. Във водената от министър-председателя делегация е министърът на енергетиката Теменужка Петкова.", "date": "2019.03.14", "title": "Борисов на среща с президента на Азербайджан за хъб „Балкан“"}
{"url": "https://www.monitor.bg:443/bg/a/view/sa-sht-sys-specialen-otdel-za-borba-s-rusija-159655", "text": "Американското министерство на финансите е създало шест нови стратегически отдела в рамките на отдела за борба с тероризма и финансовото разузнаване, единият от които ще бъде посветен само на Русия. Това се посочва в изявление на интернет страницата на министерството. В същото време, заедно с руския отдел, министерството на финансите на САЩ определя КНДР, Иран и Ислямската държавна сред основните приоритети на дейността си. Експертите за борба с тероризма ще осигурят \"постигането на стратегически и тактически цели\". Какво точно ще бъде дейността на новите структури в текста на документа не е уточнено. По-рано американското министерство на енергетиката не изключи нови санкции срещу държави, подкрепящи Мадуро.", "date": "2019.03.14", "title": "САЩ със специален отдел за борба с Русия"}
{"url": "https://www.monitor.bg:443/bg/a/view/arsenal-shte-goni-razgrom-s-lakazet-v-liga-evropa-159616", "text": "Нападателят на „Арсенал“ Александър Лаказет ще има право да играе в реванша от 1/8-финалите на Лига Европа срещу „Рен“, след като забраната му за три мача беше намалена до два, обявиха от УЕФА. Френският нападател получи директен червен картон за фаул срещу защитника на БАТЕ (Борисов) Александър Филипович в двубой от 1/16-финалите на турнира. Лаказет получи тежка санкция от три мача заради необмислените си действия. “Арсенал” обаче обжалва решението, което бе частично уважено, и наказанието на Лаказет бе намалено до два мача, които той вече е изтърпял. Това определено е добра новина за мениджъра на „артилеристите“ Унай Емери, чийто тим ще трябва да наваксва загуба с 1:3 от първата среща във Франция. 19.55 ч.Динамо (К) – Челси (0:3 в първия мач) Залцбург – Наполи (0:3) Краснодар – Валенсия (1:2) 22 ч. Арсенал – Рен (1:3) Бенфика – Динамо (З) (0:1) Виляреал – Зенит (3:1) Интер – Айнтрахт (0:0) Славия (Пр) – Севиля (2:2)", "date": "2019.03.14", "title": "„Арсенал“ ще гони разгром с Лаказет в Лига Европа"}
{"url": "https://www.monitor.bg:443/bg/a/view/prolet-ne-niski-temperaturi-i-prevaljavanija-159653", "text": "Облачността над страната ще бъде значителна и в следобедните часове на места в западната половина от страната ще превали дъжд. Днешният ден ще бъде по-скоро близък до зимните усещания, защото температурите ще са по-ниски. Ще се усети и разкъсване на облачността, но преди обяд. В следобедните часове в Западна и Централна България ще превалява, а валежите ще бъдат незначителни. В Източна България ще духа до умерен юг-югоизточен вятър. Максималните температури ще са между 7° и 12°, в София около 7°, според прогнозата на НИМХ. Атмосферното налягане е по-ниско от средното за месеца и през деня още малко ще се понижи. По Черноморието ще бъде предимно облачно, но ще е без валежи. Ще духа умерен юг-югоизточен вятър. Максималните температури ще са 7°-10°. Температурата на морската вода е 7-9°. Вълнението на морето ще бъде 2-3 бала. В планините ще е предимно облачно. В масивите от Западна и Централна България ще има валежи от сняг, под 1200 метра - от дъжд. Ще духа умерен, по билата до силен вятър от западната четвърт. Максималната температура на 1200 метра ще бъде около 1°, на 2000 метра - около минус 4°.", "date": "2019.03.14", "title": "Пролет – не! Ниски температури и превалявания "}
{"url": "https://www.monitor.bg:443/bg/a/view/razsledvat-facebook-za-prodajba-na-danni-159656", "text": "Федералната прокуратура на САЩ провежда криминално разследване за продажбата на потребителски данни, които Facebook е предоставил на редица глобални технологични гиганти. За това пише в. \"Ню Йорк таймс\", цитирайки два източника, които са запознати с разследването. Според вестника, голямото жури в Ню Йорк поиска да предостави на съда записи от поне двама известни производители на приспособления. И двете компании са влезли в партньорство с Facebook, придобивайки широк достъп до личната информация на стотици милиони потребители. Отбелязва се, че подобно споразумение за партньорство с Facebook позволи на повече от 150 компании да видят приятели на потребителите, техните контакти и други данни, а понякога и без тяхното съгласие. През последните две години Facebook прекрати повечето партньорства. По-рано беше съобщено, че главният изпълнителен директор на Facebook Марк Зукърбърг е заплашен от призоваване на канадския парламент.", "date": "2019.03.14", "title": "Разследват Facebook за продажба на данни"}
{"url": "https://www.monitor.bg:443/bg/a/view/podnosite-na-batenberg-veche-sa-v-nim-159652", "text": "Предметите, откупени през януари с личното наддаване на министъра на културата Боил Банов на търг във Виена, с негова заповед вече са предадени за съхранение в НИМ, съобщиха от музея. Ценните подноси са подарени на първия български княз Александър І Батенберг (1879–1886) от жителите на градовете Русе, Ловеч и Берковица. От днес подносите ще бъдат експонирани в централно фоайе на втория етаж на Националния исторически музей. Културните ценности притежават изключителна историческа стойност и са с гравирано посвещение на български език на Негово височество княз Александър І. Единият от тях е с позлата и с изключително богата и майсторски изработена филигранна украса. На другите два подноса е изобразен изправен български лъв, символизиращ възраждането на държавата.", "date": "2019.03.14", "title": "Подносите на Батенберг вече са в НИМ"}
{"url": "https://www.monitor.bg:443/bg/a/view/bosyt-na-formula-1-pochina-ot-embolija-159658", "text": "Чарли Уайтинг, директорът на състезанията във Формула 1, почина на 66-годишна възраст само часове преди началото на първия състезателен уикенд за новия сезон. Британецът е получил белодробна емболия в четвъртък сутринта. Смятан е за един от най-влиятелните хора в спорта и човек с огромни заслуги за развитието му. Уайтинг работеше за Международната автомобилна федерация (FIA) от 1988-а насам, когато изпълнява ролята на технически директор. Бил е главен механик и главен инжинер в отбора на Бърни Екълстоун - \"Брабам\", който спечели световната титла през 1981-а и 1983-а. Президентът на Формула 1 Жан Тод заяви: \"Формула 1 загуби верен приятел и харизматичен посланик в лицето на Чарли\". Именно на Уайтинг се дължат мерките за безопасност по пистите, които превърнаха Формула 1 в много по-сигурен спорт за пилотите спрямо миналия век.", "date": "2019.03.14", "title": "Шеф на Формула 1 почина от емболия"}
{"url": "https://www.monitor.bg:443/bg/a/view/emil-georgiev-nad-6-mln-leva-sa-shtetite-ot-krajbite-na-tok-vsjaka-godina-159634", "text": "Пропуски в законодателството оставят нарушителите ненаказани, казва в интервю за \"Монитор\" изпълнителният секретар на Федерацията на потребителите - Нека да припомня, че кражбата на еленергия е наказуема по чл. 234 ал. 1 от Наказателния кодекс, тоест тя е инкриминирано престъпление. Защо обаче тези хора не получават заслуженото, е въпрос, който трябва да се зададе на прокуратурата и съда. Неведнъж сме доказвали, че Федерацията на потребителите е ангажирана във всички сфери на обществения живот, в това число и с проблемите при предоставянето на елуслуги. Ние работим по тази тема поне от 12 години и наши представители участват в съвместни проекти за установяване на тренда на електрическа енергия с различни екипи. Конкретно наши представители ежедневно се включват в съвместни проверки с екипи на ЧЕЗ. Покриваме територия от Видин до Петрич. Смея да твърдя, че имаме натрупана база данни и установихме, че кражбите на ток стават все по-големи и по-големи. Във вторник имахме и среща по въпроса с ръководството на КЕВР. Тя се състоя по наше искане.  - Данните сочат, че за 2015 година на територията от Видин до Петрич са разкрити 6458 кражби. За 2016-а са 6699, за 2017 - 7094, а за 2018 година са 7134. Това е увеличение с около 800 кражби. Тоест тенденцията е за увеличаване на престъплението. За да сме още по-ясни, трябва да уточним, че около 70% от установените кражби не са битови и съвсем не са извършени от хора от ромското малцинство, както се смята обикновено. Напротив, те се дължат на бизнеса. Става дума за хотелиери и ресторантьори. За 2018 година установихме заедно с представители на ЧЕЗ, че са манипулирани 7015 електромера в стопански обекти. А това са 11% от всички кражби на ток. Жалкото е, че дори да се открие манипулацията, нарушителите остават ненаказани, защото трябва да се доказва в съда кой манипулира самия електромер. През ноември миналата година ВАС отмени правилата за измерване на количеството електрическа енергия. А точно те регламентират дейността по констатираните нарушения, определяне на щетата и налагането на санкции. Глобите са другата болна тема, защото при установяване на такова престъпление крадците на ток заплащат сметките си само за три месеца назад, и то на цена по 8 стотинки на киловатчас. А всички ние плащаме по 16 стотинки. Сами виждате какви драстични пропуски има в законодателството. - Аз мога да дам пример с районите на ЧЕЗ. За ЕВН данните, с които разполагам, са, че миналата година са разкрити около 2800 нарушения. Загубите са за около 1,2 млн. лева. Докато на територията на ЧЕЗ всяка година загубите от кражби на електроенергия са за около 4 - 5 милиона лева. Всичко това е за сметка на потребителите. И след като видяхме, че са отменени правилата, това ни притеснява. Затова в писмо преди седмица поискахме среща с ръководството на КЕВР. Искахме да разберем какво мисли по въпроса и как смята да процедира оттук насетне. В сряда работната група внесе новите правила за измерване на електрическата енергия. На 20 март ще има обществено обсъждане. Амбицията е до края на април тези нови правила да бъдат приети. - Мога да дам пример с Чехия, където нарушителите плащат за 24 месеца назад, и то на цената за останалите потребители. В Германия е 6 месеца назад, а в Гърция мисля, че директно се изключва електрозахранването за около 4 - 5 години. Така че искаме драконовски мерки за кражбите на ток. Не е необходимо да се разкрие кой е манипулаторът на електромера. Собственикът не бива да попада под ударите на закона. Няма как да не се предприемат строги мерки, защото това е огромно престъпление, което нанася щети за милиони и е в ущърб на потребителите. Да не говорим, че при едно незаконно присъединяване се нарушава целостта на съоръжението и отново се нанасят щети за милиони левове. При едно такова незаконно присъединяване се стига и до повреди на битовите уреди. При аварии се източват пари, нарушава се комфортът на потребителите. Затова беше наложително да се проведе такава среща и ние сме удовлетворени от нея. - Ако става дума за освобождаването на цената на еленергията, бих казал, че това е нож с две остриета. У нас никога не сме застраховани от измами. Страхувам се да не се повтори историята с финансовите пирамиди, защото при един търговец на пазара няма гаранция, че парите на потребителя ще отидат по предназначение. Засега най-сигурни са трите електроразпределителни предприятия, защото по закон са задължени да извършват услугата и могат да им бъдат налагани санкции. Опасно е, защото сме царе на далаверите - независимо дали става дума за криптовалута или за нещо друго. Мога да дам още един пример с кражба на ток, защото за мен тази тема е на дневен ред. Само за месец откраднатият ток от т.нар. копаещи криптовалути е около 50 000 киловатчаса. Това е средното потребление на 150 семейства. Така че сами виждате какви са фактите. Краде се страшно много електроенергия. Измислиха се специални устройства за дистанционно командване на електромерите, когато се превъртат. Затова ние от федерацията искаме да създадем усещане за непримиримост към крадците на ток. Надявам се, че с тази среща поставихме крачка в тази посока. Емил Георгиев е изпълнителен секретар на Федерацията за защита на потребителите от 2015 година, а преди това е бил член на ръководството на организацията Един от основателите на Политически клуб „Екогласност“ и негов председател от 2006 г. 4 мандата общински съветник в община Хасково Депутат в 42-рото НС Завършил е Висшия институт по хранително-вкусова промишленост в Пловдив", "date": "2019.03.14", "title": "Емил Георгиев: Над 6 млн. лева са щетите от кражбите на ток всяка година"}
{"url": "https://www.monitor.bg:443/bg/a/view/pinokio-obsluji-fabrikata-s-fejk-za-peevski-159646", "text": "Грантовият барон и провалил се правосъден министър Христо Иванов спретна поредна фалшива новина по адрес на депутата и издател на „Телеграф медиа“ Делян Пеевски.   Той лъсна в предаването „Лице в лице“ на националната телевизия бТВ и в кратката си изява коментира, без да е ясно в какво качеството, различни теми – от Брекзит, през опитите на грохналата му ГМО партия да се яви на предстоящите евроизбори, та чак до Изборния кодекс и преференциите. Разбира се, Пинокио, както е известен Иванов заради безкрайните лъжи, които сипе, не пропусна да спомене и Пеевски, за да е сигурен, че колегите му от Фабриката за фалшиви нови ще тиражират думите му и 5-те му минути слава в национален ефир ще постигнат желания ефект. В опит да коментира преференциите Иванов направи поредната си манипулация, обяснявайки как текстовете са плод на договорка между ГЕРБ и ДПС, а Борисов отстъпвал пред всички кръгове, включително Държавна сигурност, която – видиш ли - стояла зад Пеевски. Твърденията му са безумни по ред причини. Най-фрапиращото обаче е човек като Иванов, произлизащ от тъмночервения род Бойкикеви, да говори за връзки на ДС с депутата, който по времето на Държавна сигурност е бил на 6 години. Само ще припомним на провалилия се правосъден министър няколко факта от неговата собствена биография и родословно дърво, които явно той самият се опитва да зачеркне. Дядото на Иванов – Недялко Бойкикев е от породата на най-ортодоксалните комунисти. В периода 1923 – 1925 г. пише много срещу управлението в България. Участва в пропагандни акции, които са част от активните мероприятия на съветското разузнаване в България и Европа. В началото на 20-те години на миналия век Бойкикев емигрира в Берлин и като студент става председател на комунистическото студентско дружество „Нарстуд“ (Народно студентство), оплело в пипалата си цяла Европа. Тази разгърната мрежа от силно идеологически мотивирани комунисти веднага е прехваната от съветското военно и външнополитическо разузнаване. Част от участниците в групите „Нарстуд“ започват директно да изпълняват информационни задачи на тези служби, други разработват и реализират активни мероприятия, включително и срещу легитимното управление в България. Майката на Христо Иванов Мария Бойкикева и баба му Светлана пристигат у нас с Червената армия. Мария е родена в Москва през 1932 г. Тя е пратена в най-затворената каста - учи в елитното училище на Посолството на СССР у нас. После завършва философия в СУ „Свети Климент Охридски“. Става завеждащ на ключовата идеологическа редакция в издателство „Наука и изкуство“ - тази по \"Философия\", която прокарва марксистко-ленинските догми и фундаменталната партийна мисъл. През 1988 г. Бойкикева става и съучредител на Клуба за подкрепа на гласността и преустройството и негов първи председател. Наред с дисиденти, лежали по затворите, в клуба се промъкват здрава комунистическа номенклатура, съветска резидентура и агенти от ДС. До Бойкикева стои изтъкнатият учен академик Алексей Шелудко. В официалната секретна история на Първо главно управление на ДС (външното разузнаване на режима), намираща се сега в архива на Комисията по досиетата, Шелудко е споменат като доброволен сътрудник. Академикът преди 9 септември 1944 г. е един от най-заклетите съветски агенти, а след това създава радиовъзела на РУМНО, военно разузнаване на режима. Именно заради тези подробности от биографията на Бойкикевия род е странно точно Иванов да говори за Държавна сигурност и да обяснява как тя стои зад Пеевски. Още повече точно по времето на ДС, нашият издател е бил едва 6 годишен. Абсурдно е и Грантовият барон да говори и за липса на свобода на словото и за нарушени права, при положение, че излиза в най-гледаното време по една от националните телевизии, за да сипе свободно лъжите си.", "date": "2019.03.14", "title": "Пинокио обслужи Фабриката с фейк за Пеевски"}
