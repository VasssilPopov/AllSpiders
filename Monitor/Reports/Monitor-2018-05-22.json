{"url": "https://www.monitor.bg/bg/a/view/ostaviha-v-aresta-pobojnichkata-gabriela-medarova-100388", "text": "Окръжен съд – Пловдив остави в ареста Габриела Медарова, обвинена за причиняване на лека телесна повреда по хулигански подбуди на нейна връстница. Това съобщиха от Съдебната палата в Пловдив. Съдът отмени като незаконосъобразно определението на Районен съд – Пловдив от 18 май 2018 г., с което е постановена мярка за неотклонение „подписка“ спрямо Габриела Медарова. Окръжният съд приема, че от доказателствата по делото се установява наличието на обосновано предположение, че Габриела Медарова е извършила престъплението, в което е обвинена. За това престъпление се предвижда наказание „лишаване от свобода“ до една година или пробация. Не е налице опасност Габриела М. да се укрие, но е налице реална опасност, в случай на по-лека мярка, тя да извърши друго престъпление. Тази опасност се извежда от доказателствата по делото, които сочат по-висока от обичайната за това престъпление обществена опасност на деянието и дееца. В подкрепа на този извод е и поведението на обвиняемата след деянието. В присъствието на полицейски служители тя е отправила спрямо една от свидетелките по делото заплаха, че ще й се случи същото, но е била възпряна да изпълни заканата си от друг свидетел. Определението на Окръжния съд е окончателно и не подлежи на протест и обжалване. 21-годишната танцьорка Габриела Медарова нашумя с това, че преди месец блъсна с джипа на приятеля си 10 автомобила на паркинг в Пловдив, след като беше употребила алкохол и наркотици.  ", "date": "2018.05.22", "title": "Оставиха в ареста побойничката Габриела Медарова "}
{"url": "https://www.monitor.bg/bg/a/view/bylgarskite-uchenichki-izcheznali-v-chikago-se-zavyrnaha-nevredimi-100392", "text": "Българските момичета, които изчезнаха преди дни в Чикаго са се завърнали невредими в домовете си, предаде кореспондент на bTV в Съединените щати. 12 дни след като изчезнаха от домовете си в Чикаго 16-годишната Натали Наскова и 18-годишната Велина Шентова се завърнаха.  Момичетата са живи и здрави, не са били отвличани, нито замесвани в латиноамериокански банди, разказаха родителите. „Децата се прибраха, живи и здрави са, добре са. Искам да благодаря на всички хора по целия свят, които бяха с нас и бяха съпричастни с нашата мъка”,  каза Наталия Пенчева, майката на Натали. В момента от Граничната полиция в Чикаго работят по изчистване на имената на момичетата от списъка за издирване, за да може Велина Шентова да се прибере в България за абитуриентския си бал.", "date": "2018.05.22", "title": "Българските ученички, изчезнали в Чикаго, се завърнаха невредими"}
{"url": "https://www.monitor.bg/bg/a/view/zukyrbyrg-se-izvini-na-evrodeputatite-100391", "text": "Марк Зукърбърг се извини на европейските депутати за това, че не е направил достатъчно, за да защити данните на потребителите на социалната мрежа.  В изявлението си създателят и собственик на \"Фейсбук\" по време на заседанието каза: „Ние не направихме достатъчно да предотвратим инструментите, които ние предлагаме да бъдат използвани, за да вредят”. „Това се отнася и за фалшивите новини, външната намеса в изборите и използването на информацията на потребителите”, допълни той. „Ние нямахме толкова широка представа за нашата отговорност и това беше грешка, аз съжалявам за това“, каза още Зукърбърг. На изборите за Европейски парламент през май 2019 г. трябва да бъдат предотвратени манипулации в социалните мрежи, подобни на скандала около „Кеймбридж Аналитика“ („Cambridge Analytica\"), заяви председателят на Европейския парламент Антонио Таяни. \"След една година 100 милиона европейски гласоподаватели ще избират членове на Европейския парламент. Гласовете им трябва да бъдат свободни от манипулация, а личните им данни не трябва да се използват за търговски цели. Ние не искаме да се лишим от социалните мрежи, но трябва да сме сигурни, че данните ни ще бъдат защитени\", каза Таяни.", "date": "2018.05.22", "title": "Зукърбърг трижди се разкая пред евродепутатите (видео)"}
{"url": "https://www.monitor.bg:443/bg/a/view/jiljat-po-100-na-den-prez-mejla-100387", "text": "Близо 100 души на ден в България горят от измами, като повечето от тях стават жертви в интернет. Това сочат данните на МВР за една календарна година, в която са регистрирани 2577 измами, останалите над 1000 са били с незначителна вреда и не попадат в статистиката, въпреки че по тях отново се е работило. Цифрите обаче сочат, че над 95% от делата, които е водило вътрешното ведомство са били срещу неизвестен извършител, а разкритите, в които влизат и такива от предходни години са 662. Измамниците са били основно мъже, но има заловени и 88 жени. Основните пострадали в графа „измами“ в отчетите на силовото министерство са били жертви, доверили се на писма в интернет. Една от последните тенденции, които заляха електронните пощи, беше със съобщения от различни институции – банки, НАП, енергоразпределителни дружества и фирми за бързи кредити. В уведомленията пишело, че собствениците на електронните пощи имат просрочени задължения и за да избегнат съдебни процедури, трябва да внесат определена сума на посочена сметка. Те превеждали парите, които в повечето случаи не надхвърляли 100 лева, след което посочените сметки били изпразвани и закривани. Само за ден 30 души са повярвали и са платили сумата. След това измамата се разрастнала заради стотиците хиляди изпратени съобщения, което повлякло след себе си и нова вълна от ужилени. За щастие с дребни суми. Служителите на ГДБОП веднага се активизирали и започнали да разследват фишинг атаката. Те установили, че тя идва от страни извън ЕС.", "date": "2018.05.22", "title": "Жилят по 100 на ден през мейла"}
{"url": "https://www.monitor.bg:443/bg/a/view/tyrsi-se-nadejda-za-edna-malka-krachka-na-bliznachkite-tedi-i-didi-100382", "text": "Теодора и Диляна Терзиеви са две от три 5-годишни близначки от Разград. Слънчевите момиченца, които през септември ще навършат 6 години, страдат от детска церебрална парализа, спастична форма, със степен на инвалидност съответно 95 и 100%. Турската клиника дава надежда на семейството, че с подходящата терапия Теди може да проходи, а походката на Диди да се изправи. Сумата от 8000 лв. за един курс за двете момиченца е непосилна за семейството, а дори не е ясно още колко курса ще бъдат необходими за максимален резултат. Диди и Теди са умни и слънчеви дечица. Като всички останали те обичат да редят пъзели, да плуват, да гледат филмчетата на Дисни. Харесва им да посещават детската градина, а любимото им време от годината е Коледа. Те чакат и Дядо Коледа с нетърпение всяка година. Най-големият подарък, който си пожелават всяка година, е да могат да тичат заедно със сестричката си Калина по пясъка на морето. Въпреки ежедневни частни рехабилитации у дома и цяла България, за съжаление с тях се постига единствено прохождане за Диди, но походката й е изкривена и това може да доведе до сериозни изменения в таза, които да наложат сложна операция. За сестричката й Теди обаче самостоятелната походка все още е мираж. На децата са правени и операции в чужбина, но и от тях не са постигнати видни резултати. За първи път семейство Терзиеви отиват в клиника в Турция миналата пролет, за да направят шини на двете деца. Тогава те посещават южната ни съседна 2 месеца по три дни заради самите шини, но забелязват колко внимателно се работи там с други пациенти. Есента успяват да съберат известна сума с пари и заминават с Теди. За 12 терапевтични дни я изправиха на крака, беше шок преди това тя падаше като талпа, а до октомври месец броихме до 100, сподели Мария - майката на момиченцето. В момента семейство Терзиеви са отново в Турция. Те вече са провели няколко лечебни курса и на двете момиченца, в резултат на които състоянието на децата се е подобрило, но е необходимо лечението да продължи, за да не загубят постигнатия прогрес. Терапията трябва да се провежда ежемесечно, като стойността на всеки лечебен курс е около 8000 лв. Тя обаче е непосилна за семейството. Прогресът на едно дете до крачката се измерва като стълбица – най-ниското стъпало е стоене право 30 секунди, после до 100 и да се задържиш, следващото е да стоиш прав и да си ангажиран да правиш нещо с ръце, а след него и да правиш опит за ритане на топка прав. В момента  Теди се намира между последните две стъпала, като семейството се надява до края на лятото да успее да си вдигне крачето. За целта те не трябва да спират лечебните курсове. Според офертата, която клиниката е предложила тази седмица, цената на процедурите ще се увеличи от 90 на 100 евро на ден (с 40 евро повече за двете деца). Това прави по 400 евро на ден за двете дечица. За следващите 6 месеца на Теди са предвидени 36 сеанса, като за тях ще са необходими 21 600 евро. А дори не е сигурно, че и те ще бъдат достатъчни, за да може да проходи. Отделно семейството трябва да осигури средства за ЕЕГ, което е по 1000 лири, и 1200 за невролог, който да ги разчете, както и за хотел, който е между 1200-1500 лв. Всеки, който желае да помогне на Теди и Диди, може да дари средства по банковата сметка на основание \"За Теодора и Диляна Терзиеви\". Банка ДСК ЕАД – клон Разград IBAN BG06STSA93000004182913 BIC STSABGSF Димитър Трифонов Терзиев", "date": "2018.05.22", "title": "Търси се надежда за близначките Теди и Диди"}
{"url": "https://www.monitor.bg:443/bg/a/view/gyrcija-vkarva-v-zatvora-za-trafik-ekssobstvenici-na-koli-100375", "text": "Гърция вкарва зад решетки българи, продали преди години колите си у нас, но новите собственици на возилата не са ги пререгистрирали в КАТ. Заради дупката в закона, която не позволява на старият притежател на автомобила сам да го дерегистрира от системата на КАТ, сънародниците ни са застрашени от затвор в южната ни съседка. След покупко-продажбата се оказва, че новите собственици не са пререгистрирали моторното превозно средство, а с него е извършено престъпление – нелегален превоз на мигранти. Българите, които са подсъдими в Гърция за трафик на мигранти се срещнаха с омбудсмана Мая Манолова. Тя е била сезирана за казуса от потърпевши. Засегнати от измамата стават и „Съществува реална опасност десетки българи да бъдат осъдени неправомерно. Вече има такива, които са осъдени на първа и на втора инстанция от гръцкия съд“, обясни Мая Манолова. Такава е и историята на Николай, чиято присъда е потвърдена на втора инстанция и е 25 години. Той продава продава микробуса си през 2012 г. впоследствие разбира, че моторното превозно средство е попаднало в ръцете на каналджии. Новите собственици не са го пререгистрирали и така името му се оказва замесено в схемата. 2 години по-късно камионът е задържан в Гърция с 18 нелегални мигранти. Шофьорът е задържан, но паралелно с това е повдигнато и   Златан Йосифов пък е на 70 години, все още чака своята присъда. Вече 2 месеца е в затвора във Видин. През 2014г. Продава буса си на човек от Ловеч. Купувачът пристига в 22 часа вечерта и плаща уговорената сума, като взема превозното средство и обещава на другия ден да се върне за сключване на сделката. Първоначално възрастният мъж отказва, но в последствие се поддава на уговорките. Малко след това 70-годишният мъж заминава да живее при дъщеря си в Германия. По време на рутинна проверка на улицата те разбират, че той е пуснат за международно издирване. Обвинен е в нелегално превозване на 18 души отново в Гърция. Немските органи провеждат разпит, но не го задържат. Задържан е на границата с Румъния, на път за родния си град. Гърците искат той да бъде екстрадиран, а дъщеря му се притеснява, че поради възрастта си той няма да издържи. На срещата стана ясно още, че потенциален потърпевш е    Адвокати пък обясниха, че проблем се оказва признаването на легализиран превод от договор за покупко-продажба. Гръцките власти го считат за невалиден и по този начин подсъдимият няма как да докаже невинността си. Мая Манолова бе категорична, че според нея това е умишлено поведение на властите в южната ни съседка, които не искат да търсят истинския виновник. Сред предложенията на прокуратурата бе не да се фокусираме в промяна на нашето законодателство, а в решаване на проблемите със сътрудничеството по случаите. Те допълниха още, че българският съд не веднъж е отказвал европейски заповеди за арест на български граждани. Главният прокурор Сотир Цацаров е разпоредил проверка на съществуващите преписки, стана ясно още на срещата. Веднага след като бъдат разгледани, ще бъде направен анализ и ще бъдат предприети конкретни мерки.  ", "date": "2018.05.22", "title": "Гърция вкарва в затвора за трафик екссобственици на коли "}
{"url": "https://www.monitor.bg:443/bg/a/view/domashno-kuche-nahapa-2-godishno-dete-100377", "text": "2-годишно дете бе нахапано от домашно куче в село Крумово, Пловдивско, съобщиха от ОДМВР-Пловдив. По първоначални данни малкото момиченце е било нападнато от отглеждано от семейството му куче от едра порода. Пострадала е и майката. Момиченцето е било прието в Интензивното отделение на Клиниката по детска хирургия в УМАЛ \"Свети Георги“ в Пловдив с множество тежки увреждания. Към момента състоянието на детето е стабилизирано, но ще остане в клиниката още известно време. На адреса се извършва оглед. Образувано е досъдебно производство.        ", "date": "2018.05.22", "title": "Домашно куче нахапа 2-годишно дете       "}
{"url": "https://www.monitor.bg:443/bg/a/view/ukrainkite-ochakvat-truden-mach-s-bylgarija-100380", "text": "В женския национален отбор на Украйна очакват труден мач срещу България в мача от 18.30 ч. в сряда в софийската зала \"Христо Ботев\" за Златната лига на Европа. Това признаха селекционерът Гари Йегиазаров и капитанът на тима Надя Кодола. За последно двата отбора играха един срещу друг на европейското първенство в Азербайджан и Грузия миналата година, когато на нашите волейболистки се наложиха с 3:2 на старта. \"Ще бъде труден мач между два наистина силни отбора, каза Йегиазаров. - Сега по наша информация някои от основните състезателки в българския състав отсъстват, но ние имаме същия проблем заради много скорошното приключване на клубните шампионати.\" \"Имате силен отбор и със сигурност ще се получи интересен двубой\", сподели пък Кодола. В първите двубои България победи с 3:0 Португалия и оглави класирането в групата, а Украйна падна с 1:3 от Азербайджан и зае третото място. Въпреки, че получиха почивка вчера, националките ни предпочетоха отново да бъдат в залата и направиха извънредни занимания във фитнеса и волейболна тренировка. Бившата капитанка на отбора ни Елица Василева, която лекува контузия, пък се раздели с руския си отбор \"Динамо\" (Казан). Тя ще продължи най-вероятно кариерата си в Италия. Волейболният национал Николай Пенчев посрещна своя 26-и рожден ден в Китай, където тимът ни играе този уикенд първия си турнир от Лигата на нациите. Той беше посрещнат с торта и букет от домакините в хотела. Тимът ни пристигна в Нингбо след полет, продължил 15 часа и отказаха първите тренировки заради умората от пътя. Утре те ще имат 2 занимания - фитнес и игра с топка.", "date": "2018.05.22", "title": "Украинките очакват труден мач с България"}
{"url": "https://www.monitor.bg:443/bg/a/view/andrea-pirlo-se-sboguva-s-fenovete-sys-zrelishtno-7-7-100378", "text": "Една от легендите на италианския футбол Андреа Пирло изигра прощалния си мач на стадион „Сан Сиро” в Милано, където протече по-голяма част от кариерата му. Между 1998 и 2011 година той игра три сезона за „Интер“ и след това десет години за „Милан“. Бившата звезда на „Бреша“, „Интер“, „Милан“ и „Ювентус“ събра на своя бенефис под наслов „Нощта на Маестрото” десетки футболни знаменитости, взели участие в два тима – „Бял” и „Син”. Сред тях беше дори и Франк Лампард, с когото Пирло игра заедно по време на престоя си в американския „Ню Йорк Сити“. Звездата игра и за двата отбора, срещата завърши при резултат 7:7, а приходите от нея ще бъдат дадени за благотворителност. Антонио Конте и Карло Анчелоти бяха треньорите на скамейката на \"белите\", а \"сините\" бяха водени от триото Донадони-Тасоти-Алегри. В 81-ата минута Пирло бе заменен от своя син Николо и обра аплодисментите. Хеттрик за „Белия отбор” реализира бившият нападател на „Милан“ Пипо Индзаги (75, 79, 84), като другите попадения реализираха Пато (14, 41), Виери (32) и Матри (78). За „Синия отбор” се разписаха Шевченко (1), Куалярела (6), Касано (30, 35), Зеедорф (44), Броки (47) и Тони (71).", "date": "2018.05.22", "title": "Андреа Пирло се сбогува с феновете със зрелищно 7:7"}
{"url": "https://www.monitor.bg:443/bg/a/view/avtomobil-udari-dva-avtobusa-s-deca-100385", "text": "Лек автомобил „Тойота“ се е ударил в два автобуса, превозващи деца на главен път 1-6, в района на с. Антон. Пострадал е водачът на автомобила, който е закаран в болница в тежко състояние. По първоначална информация няма пострадали деца. Сигнал за инцидента е подаден около 15,40 ч. Това съобщиха от пресцентъра на МВР. На място има полицейски екипи. По информация на АПИ движението се пренасочва двупосочно през с. Антон. Причините за възникването на инцидента са в процес на установяване.  ", "date": "2018.05.22", "title": "Автомобил удари два автобуса с деца"}
{"url": "https://www.monitor.bg:443/bg/a/view/sa-sht-vdignaha-mitata-za-kitajskata-stomana-vnasjana-prez-vietnam-100381", "text": "САЩ вдигнаха митата върху стоманата, внасяна от Виетнам, за която Вашингтон твърди, че е с произход от Китай и заобикаля антидъмпинговите мита върху китайската стомана, съобщи АП. Вносителите на неръждаема и на студено валцованата стомана от Виетнам ще трябва да оставят депозити, за да платят възможните мита от 39% до 256% на министерство на търговията. Производителите на стомана в САЩ се оплакват, че вносът на стоманата, произведена в Китай, през други страни се е повишил след наложените от Вашингтон антидъмпингови мита през 2015 г., чиято цел е да компенсират така наречените некоректни субсидии, отпускани от Пекин. Вносът на студено валцована стомана от Виетнам в стойностно изражение е нараснал от 9 млн. до 215 млн. долара, по данни на министерство на търговията на САЩ, а вносът на устойчива на корозия стомана от Виетнам - от 2 млн. долара на 80 млн. долара. Продуктите, засегнати от най-новите мита, са произведени във Виетнам от китайска стомана, използвана като полуфабрикат. Министерство на търговията на САЩ съобщи, че ще задейства същите антидъмпингови санкции, каквито прилага и за стоманата, внасяна директно от Китай.  ", "date": "2018.05.22", "title": "САЩ вдигнаха митата за китайската стомана, внасяна през Виетнам"}
{"url": "https://www.monitor.bg:443/bg/a/view/tri-nashi-tenisistki-v-presjavkite-za-rolan-garos-100384", "text": "Три българки ще вземат участие в квалификациите на \"Ролан Гарос\" при жените. Първата ни ракета ракета Виктория Томова стартира срещу Даниела Сегел от Чили, №164 в световната ранглиста. При успех Томова ще играе с поставената под №1 в схемата Вера Лапко от Беларус. В същата част на схемата е и Сесил Каратанчева, която започва срещу №140 в света - Онс Жабер от Тунис. При постигнати по 2 победи Томова и Каратанчева ще се изправят една срещу друга за влизане в основната схема. Елица Костова ще започне срещу германката Тамара Корпач - №145 в света. Първа от българките започна Каратанчева. Бившата №1 в света Серена Уилямс, която се оттегли от върха заради майчинство, пък няма да бъде сред поставените при жребия. При мъжете Григор Димитров е №4 в основната схема. Миналата година той стигна до третия кръг в Париж, където беше спрян от Пабло Кареньо Буста.", "date": "2018.05.22", "title": "Три наши тенисистки в пресявките за \"Ролан Гарос\""}
{"url": "https://www.monitor.bg:443/bg/a/view/samo-1-ot-50-bylgari-igrajat-na-borsata-100367", "text": "Само 1 от 50 или под 2% от българските домакинства инвестират във фондове. За разлика от нас в Европа този показател е над 10%. На първо място пък се нарежда САЩ, където над 45% от домакинствата инвестират в подобен тип продукти. Това заяви Станислав Ангелов, мениджър „Инвестиционни продукти“ в една от родните банки, по време на форума „Шумът на парите“. Той разясни, че другото име на инвестиционния фонд е колективна инвестиционна схема и представлява колективно влагане на свободни средства на клиентите в даден фонд. По думите му все още масовият потребител в България не познава инвестирането във фондове и не се интересува от него. А това може да се обясни чисто социологически с историята на страната ни. Нашите баби и дядовци не са познавали друга алтернатива, освен банковия депозит, смята Ангелов. Той е категоричен обаче, че лоша инвестиция няма. Най-често сънародниците ни, които имат излишни пари, ги слагали на влог в банка или пък купували имоти. „Инвестицията в недвижим имот, независимо какъв е той, е най-позната, най-сигурна, тъй като можеш да я пипнеш и да я видиш“, уточни Михаил Чобанов, основател и собственик в Bulgarian Properties. Според него, ако купим апартамент в столицата и го дадем под наем, то можем да очакваме годишна възвръщаемост в рамките между 3 и 6%. Това обаче важи, ако сме закупили имота със собствени пари. Ако обаче се налага да теглим заем от банка, то в такъв случай първоначално може да сме на нула, но в дългосрочен план ще имаме печалба. Чобанов даде и пример как и с по-малко пари можем все пак да направим инвестиция в имот. Това може да стане, ако например имаме 20 хил. лева и се обединим с още няколко човека и така да не тичаме при банката за пари. Този вариант обаче важи, ако целта на покупката е само инвестиционна. Той добави още, че чужденците все още са голям фактор в пазара на недвижими имоти в нашата страна, като основно се насочвали към популярните за тях морски и планински курорти. Напоследък дори се наблюдавала тенденция, при която чужденци купували имоти у нас, за да могат отрочетата им да дойдат да учат в България. Също така финансовите експерти се обединиха около идеята, че поне 10-20% от месечните доходи трябва да бъдат спестявани. По отношение на средствата, които ние спестяваме, е много важно каква финансова цел имаме пред нас, т.е. дори да спестяваме и 20%, и 30%, е добре те да бъдат добре диверсифицирани. За да знаем какво да правим с парите си обаче, е важно и финансовото образование. Експертите бяха категорични, че в България подобно липсва. „Масово не се набляга на това как хората да управляват парите си или пък как и защо се плащат данъците. Тези неща са важна част от обществото и част от бъдещото развитие“, заявиха специалистите. Като положителен пример бяха посочени скандинавските държави, в които образованието по финанси започва още в детската градина, докато у нас разбиранията на тази тема били съвсем различни.", "date": "2018.05.22", "title": "Само 1 от 50 българи играят на борсата"}
{"url": "https://www.monitor.bg:443/bg/a/view/plashtat-detegledachkata-na-roditeli-s-malki-hlapeta-100365", "text": "849 родители са подали заявления за осигуряване на детегледачка по проект „Родители в заетост”, съобщиха от Агенция по заетостта. В първия прием желаещите са били с 12 повече. С програмата се цели родителите да продължат професионалната си кариера, а на безработните да бъде предоставена възможност за заетост. Право да се възползват от услугата имат лица, чиито деца са до 5-годишни. 271 от подалите заявление са одобрени, а 109 са определени като недопустими. Останалите пък не са изпратили всички необходими документи, в момента се изчаква подаването на липсващите, за да се определи дали ще бъдат допуснати до участие в програмата. С приоритет при разглеждане на документите са самотните родители, като към момента броят на подалите такива е 138. Интерес към програмата са проявили и многодетни семейства, семейства на социално подпомагане, както и такива от уязвими групи. Наблюдава се спад в заявленията на последната група. Най-много молби са подадени на територията на София, Пловдив и Ловеч. Дисквалифицирани поради несъответствие с изискванията са били 863 неработещи лица. Получени са били декларации с неверни и некоректни данни, както и от хора, които са собственици на фирми. Детегледачите ще бъдат наети на трудов договор на пълно работно време в срок не по-дълъг от 18 месеца. Възнаграждението е в размер на минималната работна заплата (510 лв.). В случай че лицето полага грижи за второ или повече деца, се предвижда и допълнително заплащане в размер на половината от минималната работна заплата.", "date": "2018.05.22", "title": "Плащат детегледачката на 849 родители  "}
{"url": "https://www.monitor.bg:443/bg/a/view/ne-sme-prosti-a-sme-bedni-100386", "text": "Бедният човек най-лесно се мами. Той е готов да повярва, че арабска принцеса иска от него да я спаси с няколко долара, а в замяна тя ще му пристане и ще му прехвърли всичките си авоари. Бедният човек се притеснява, когато получи писмо, че ще отиде на частен съдебен изпълнител, ако не доплати сметката си за ток. Това би било пагубно за него, защото ще му запорират заплатата, ще му начислят лихви, ще го разнасят колегите му, ще му се кара жената. За това взима последните си пари и отива да оправи сметките. Без да знае, че превежда на измамници. Бедният човек се страхува, ако има непогасен дълг. Той затъва в нови само и само да оправи стария. Защото е честен. Бедният човек е склонен да бъде измамен. Не от друго, а от това, че в измамата се крие мъничката надежда, че той по някакъв начин ще е по-добре. По 100 бедни хорица всеки ден стават още по-бедни заради надеждата, че нещо в живота им ще се промени. Дали с наследство от Дубай, дали просто ще има ток и погасен бърз кредит. Измамниците знаят това. И разчитат да обезкостят така или иначе вече оглозгания до кокал човечец, на чийто врат висят поне две деца, безработна жена, за която „за 500 лева на месец няма да се гърбя“, няколко бързи кредита, ипотека, възрастни родители, на които пенсията им не стига даже за лекарствата. Скелет, който се чуди дали му е по-изгодно да ходи на работа, или да разчита на социални помощи, живеещ в панелен блок и мечтаещ да смени дограмата си с „тази новата“. Нещастник, който гладува, за да може да прати децата си с по 2 лева на училище. Зависим човек. Такъв, който е най-лесната плячка на всеки мошеник. А международните мошеници знаят, че тук масово сме такива и с един бърз превод на писмо получават превод на пари. Последните пари на изтормозения нещастник. А от полицията не разкриват кой знае колко. Предупреждават. Да сме се пазели. То скоро няма да остане и какво да пазим. Защото като платиш в един месец две сметки за ток и ти остава единствената възможност да го използваш, за да се новопредставиш. Не сме прости, бедни сме. Защото богатият човек пари не превежда, освен ако не получи в замяна нещо – я имот, я залог. Богатият премисля нещата, а не се втурва да внася пари. А и дори да ги има си мисли - „Абе, тоя ще чака“. Богатият човек не се самозадоволява с порно, а след това да носи 40 лева, за да не го арестуват. Той има любовница. Поне една. И добре пипната жена. Проста, но нагласена. Богатият е трудно да бъде измамен. Той живее, за да мами. Поне разбирането за по-заможните е такова. А дори и да не мами, той е хитър. Знае как се изкарват парите и си ги пази, не ги раздава напред-назад. Докато бедният... той и последните си 2 лева ще даде, ако може да ги направи 5 или поне да не му вземат печката или телевизора. За това оправията не е да ловим мошениците, защото те са далече извън пределите на китната ни роднина. Трябва да забогатеем и понахитреем.", "date": "2018.05.22", "title": "Не сме прости, а сме бедни"}
{"url": "https://www.monitor.bg:443/bg/a/view/bajtalskata-chudotvorna-ikona-na-bojijata-majka-pristigna-vyv-vidin-100370", "text": "Байталската чудотворната икона на Божията майка беше тържествено посрещната в катедралния храм \"Св. Димитър\" във Видин с благословението на митрополит Даниил. Светинята гостува в пределите на България по благословението на Негово Високопреосвещенство Балтския и Ананиевски архиепископ Алексий, съобщиха от видинска митрополия. Иконата се съхранява в девическия манастир \"Рождество на Пресвета Богородица\" в с. Байтал, Украйна. Историята разказва, че манастирът бил нападнат и опожарен от турците през 18-и век, а иконата е била изгубена за дълги години. Открита е през 2005 г., като скоро след това от нея започнало да се стича миро и се случили множество чудеса. Така, някога укритата Байталска Богородица Одигитрия става една от най-известните и почитани светини, както в Украйна, така и в други православни страни.  Много болни получили изцеление от различни заболявания и множество бездетните семейства след молитва пред иконата се сдобили с деца. Своята благодарност те изразили с дарове, които и днес окичват иконата. Иконата на Света Богородица \"Одигитрия Байталска\" ще остане за поклонение в катедралния храм \"Св. Димитър Солунски\" във Видин до 28 май, посочват от митрополията.", "date": "2018.05.22", "title": "Байталската чудотворна икона на Божията майка пристигна във Видин"}
{"url": "https://www.monitor.bg:443/bg/a/view/globiha-levski-lukojl-s-800-leva-za-gafove-sled-zagubata-ot-balkan-100366", "text": "Мъжкият баскетболен отбор на \"Левски Лукойл\" получи наказание от общо 800 лева глоба след загубата като домакин в зала \"Униревсиада\" с 69:71 (19:16, 15:12, 18:17, 17:26) от \"Балкан\" в първия финален мач на Националната баскетболна лига. Божидар Аврамов и Деян Карамфилов отнасят по 100 лева за персонални технически нарушения, тимът - 200 лв. за хвърлени бутилки вода и 400 за използване на музикални инструменти в нарушение на наредбата. \"Много лош, некачествен баскетбол, коментира пред БТА след двубоя наставникът на \"Балкан\" Небойша Видич. - Драма не липсваше, всичко беше решено в последните секунди. Хората могат да са доволни, но аз не съм доволен от играта на моя отбор. Можем да играем много по-добре.\" \"В края на краищата, ние имаме непростима грешка при 10 точки за нас, на Омари му откраднаха топката и Венци вкара тройка, каза пък старши треньорът на \"Левски Лукойл\" Константин Папазов. - Последна защита играем по най-неподходящия начин. Все пак трябва да се знае, по-хубаво е центърът да играе от върха. След това има продължение. Ние не се знае дали ще победим или не. Едно е сигурно, борихме се през цялото време. Трябва да аплодираме отбора на Балкан, който се върна от 11 точки, възползвайки от наши грешки. Стана прекрасен мач за зрителите. Ние загубихме домакинското си предимство днес, но са надявам на повече хора в сряда. Аз съм пристрастен и на всяка една съдийска реакция гледам през моята призма. Смятам, че в някои ситуации нямаше еднакъв критерий.\"", "date": "2018.05.22", "title": "Глобиха \"Левски Лукойл\" с 800 лева за гафове след загубата от \"Балкан\""}
{"url": "https://www.monitor.bg:443/bg/a/view/tri-firmi-iskat-da-proektirat-tuneli-po-hemus-i-trakija-100376", "text": "Трима кандидати са подали оферти за проектиране на ремонтите на тунелите „Топли дол“ и „Правешки ханове“ по АМ „Хемус“ и на „Траянови врата“ на АМ „Тракия“. Това стана ясно след като вчера в АПИ бяха отворени офертите за изработването на технически проекти при ремонтно-възстановителните работи на съораженията. Обществената поръчка е в три обособени позиции. Тунелите са част от трансевропейската пътна мрежа (TENT-T). Въз основа на проектите, които трябва да се направят, след това ще се ремонтират и подземните коридори. По първата позиция за технически проект при ремонта на тунел „Топли дол“ на магистрала „Хемус“ оферта е подал „Пътпроект“ ЕООД. Стойността й е 350 хил. лв. без ДДС. Съоръжението е въведено в експлоатация през 1985 г. и е с дължина 883 м. Втората обособена позиция е за проектиране на ремонта на тунел „Траянови врата“ на АМ „Тракия“. Тунелът е в експлоатация от 1985 г. и е с дължина 720 м. Стойността на подаданета оферта от Обединение „Свеко - Трансконсулт 22“ ЕООД е 340 хил. лв. без ДДС. В сдружението участват „Свеко Енергопроект“ АД и „Трансконсулт 22“ ООД. Третата обособена позиция - за проектиране на ремонта на тунел „Правешки ханове“ на АМ „Хемус“, е на стойност 320 700 лв. без ДДС. Съоръжението е в експлоатация от 1999 г. и е с дължина 834 м. Единствената отворена оферта е на „Виа План“ ЕООД. Общата индикативна стойност за проектиране е малко над 1 млн. лв. без ДДС и се финансира от бюджета на АПИ. Всеки от трите технически проекта, които трябва да бъде направен, включва извършването на анализ на риска, геодезически измервания, конструктивно обследване на съответния тунел, при необходимост извършване на инженерно-геоложки проучвания и представяне на технически доклад с проектно предложение за ремонтно-възстановителни работи на съоръжението. Целта е да се предвидят всички нужни мерки и дейности, които трябва да се изпълнят, в съответствие с изискванията на Наредбата за технически правила и норми за проектиране на пътни тунели.", "date": "2018.05.22", "title": "Три фирми искат да проектират тунели по \"Хемус\" и \"Тракия\""}
{"url": "https://www.monitor.bg:443/bg/a/view/ferencvarosh-debne-ludogorec-v-sh-l-100368", "text": "„Ференцварош“ е един от тимовете, които могат да се изправят срещу „Лудогорец“ в първия кваликационен кръг на Шампионската лига. Унгарците и словашкия „Спартак“ (Търнава) са и най-опасните отбори, които дебнат разградчани. Ако преодолеят първия кръг, във втория „орлите“ ще се изправят с далеч по-сериозен съперник. Там сред вариантите са „Цървена звезда“, „Митиланд“, „Клуж“ и други. „Лудогорец“ ще е поставен във всички елиминационни кръгове до групите на турнира, а жребият за първи и втори квалификационен кръг ще се тегли на 19 юни. Първият мач на разгградчани ще е на 10 или 11 юли, а реваншът съответно на 17 или 18 юли. За там вече се класираха ЦСКА-София и „Славия“, а третата квота ще бъде определена след баража между „Левски“ и „Черно море“. Родните тимове ще са поставени на старта, а ако преодолеят първия кръг, във втория могат да се изправят срещу отбори като „Севиля“, „Бешикташ“, „Лайпциг“, „Бърнли“, „Аталанта“, „Бордо“ и други. Жребият за първи и втори предварителен кръг на ЛЕ ще се тегли на 19 юни, а първите мачове ще са на 12-ти. Реваншите ще се играят на 19 юли.", "date": "2018.05.22", "title": "„Ференцварош“ дебне „Лудогорец“ в ШЛ"}
{"url": "https://www.monitor.bg:443/bg/a/view/mon-i-ban-v-spor-za-greshka-v-maturata-100371", "text": "МОН отрече да има грешка в матурата, а БАН признава проблема. Това показа проверка на „Монитор“ по спора за това дали трябва да се членува думата „комисия“ в един от въпросите на държавния зрелостен изпит по български език на дванадесетокласниците. Това бе една от най-обсъжданите теми след неговото провеждане. „Когато говорим за граматични грешки, това означава, че посочването е свързано с нарушаване на граматично правило“, заяви държавният експерт по български език в МОН Александър Трингов. В словосъчетанието „впечатли комисия “ няма правило, което да изисква членуване на допълнение, което е употребено след глаголна форма в минало свършено време. Тоест, „комисията“ може да е известна, може да не е известна и в случая това изречение е извадено от контекст, обяснява експертът. Затова членуването на думата няма задължителен характер за разлика от А), където има два вида транспорт и второто определение също трябва да се членува, във В) и Г) говорим за определеност и е необходимо членуване. Според експерти от служба „Езикови справки и консултации“ подточка Б) също може да се приеме за грешка, тъй като в самото изречение е описана много конкретна ситуация и когато думата е нечленувана, може да се приеме, че също е допусната грешка, защото не звучи естествено. Въпреки това те смятат, че по метода на изключване повечето деца биха достигнали до правилия отговор, тъй като грешките в другите въпроси са били безспорни. „Ако учениците са добре подготвени, веднага ще разпознаят другите грешки и може би това би ги насочило към Б) като верен отговор“, обясниха те. Тази година нямаше изтичане на информация за матурите, каза междувременно в Пловдив заместник-министърът на образованието и науката Таня Михайлова. „Това не се случи, въпреки всички опити за сдобиване с верните отговори”, подчерта Михайлова. Според нея матурите не са били нито лесни, нито много сложни и са били съизмерими по сложност спрямо предходни години. „12 са анулираните работи за преписване по време на матурата“, каза още Михайлова. По думите и, на фона на предходни години процентът е по-малък. 9 от работите са били анулирани за преписване – 3 от тях за преписване от втори мобилен телефон, който не е бил предаден. Някои от нарушителите са били заловени благодарение на видеонабюлдението, други благодарение на квесторите и наблюдателите от МОН. От Министерството съветват по време на матурите утре да се спазват стриктно всички правила.", "date": "2018.05.22", "title": "МОН и БАН в спор за грешка в матурата"}
{"url": "https://www.monitor.bg:443/bg/a/view/levandovski-shte-struva-pone-100-mln-paunda-100372", "text": "От „Байерн“ (Мюнхен) са упорити, че Роберт Левандовски не се продава, но медиите в Англия са на друго мнение. Още преди два дни полското издание Przegld Sportowy написа, че за нападателя има оферти от „Челси“, „Манчестър Сити“ и „Пари Сен Жермен“, заради което той е получил разрешение да закъснее за лагера на националния си тим преди Мондиала. Сега Telegraph твърди, че в „Челси“ са готови да счупят трансферния си рекорд, като платят 100 млн. паунда. Лева има договор за още три сезона и не показва, че мисли за раздяла. В Мюнхен по-скоро са склонни да продадат испанците Тиаго Алкантара и Хуан Бернат, но не и голаджията си, уточнява Kicker. Още един дългоочакван трансфер пък окончателно пропадна – този на Неймар от ПСЖ в „Реал“. \"За Неймар го казах вече 10 000 пъти. Той ще остане в ПСЖ. Неймар е изморен от непрестанните слухове за бъдещето му. Неговият баща ми каза, че бъдещето му е в ПСЖ. Испанските медии са тези, които твърдят други неща. Ако им вярвате, то това е доста лошо\", коментира босът на ПСЖ Насер Ал Келайфи.", "date": "2018.05.22", "title": "Левандовски ще струва поне 100 млн. паунда"}
{"url": "https://www.monitor.bg:443/bg/a/view/djerard-bytlyr-na-ezda-vyv-vladaja-100369", "text": "Дни преди да отпътува от България, след като засне сцените си към „Код: Ел Ей“ в София, Джерард Бътлър намери време за тренировка по езда. Това стана ясно от серия от кадри в социалните мрежи. Актьорът, чиято любов към страната ни е вече пословична, се посвети на любимия си спорт в конна база „Св. Иван Рилски“, намираща се в с. Владая. Това не е първият път, в който звездата релаксира измежду снимачния си график около третата част от поредицата „Код:(...)“. Преди няколко седмици холивудският ас посвири на перкусии в известен ресторант в Пловдив, включи се и в парти на „Левски“ след като футболният отбор се класира за Купата на България. 48-годишният шотландец, придобил световна популярност с ролята си на цар Леонид в суперпродукцията „300“, влезе при „сините“ окичен с шалче и запя любимите песни на левскарската публика. Бътлър се снима с играчите им и обеща да ги посети и за финала, като им пожела тогава да празнуват с трофей. За да поддържа добрата си форма за екшъна пред камерата, той се довери на фитнесинструктора Ричард Величков, с помощта на когото вае тяло и Миглена Каканашева-Мегз. откровен е Величков, който доби популярност и като актуалният носител на титлата „Мистър България“. Близо месец и половина отне работата на Бътлър по „Код: Ел Ей“ у нас. В София той дойде в компанията на кученцето Шушка, което осинови преди месеци отново от Витоша. Сюжетът на третото попълнение от поредицата „Код: (...)“ ще постави специалния агент Майк Банинг на борда на самолет. Този път именно той ще се окаже в прицела на терористи, след като е несправедливо обвинен в опит за убийство на президента на Щатите (в ролята влиза Морган Фрийман – б.а.). Въпреки че мнозина предполагаха, че локацията на събитията в заглавието ще доведе до масово използване на специални ефекти, Бътлър загатна, че „Код: Ел Ей“ ще се фокусира не толкова върху престрелките и раздаването на крошета, колкото върху вътрешните демони на героя му. Дали ще изпълни обещанието си, ще разберем чак през 2019 г., за когато е заложена премиерата на филма. Режисьор на продукцията е Рик Роман Во.", "date": "2018.05.22", "title": "Джерард Бътлър на езда във Владая"}
{"url": "https://www.monitor.bg:443/bg/a/view/brazilija-zapochna-s-lagera-predi-mondial-2018-100374", "text": "Петкратният световен шампион Бразилия започна подготовка за световното първенство в Русия другия месец. 17 играчи, сред които и мегазвезата Неймар, се явиха за медицински прегледи на лагера в Терезополис край Рио де Жанейро. Марсело, Каземиро и Роберто Фирмино ще се присъединят към Селесао в понеделник в Лондон. Тримата са ангажирани за своите отбори във финала на Шампионска лига в Киев в събота. Първата тренировка на бразилците ще се проведе в сряда на реновираната за 4 милиона долара база в Терезополис. В понеделник \"кариоките\" пътуват за Лондон, където ще бъдат на лагер до 8 юни. Предвидени са две контроли - на 3 юни срещу Хърватия в Ливърпул и на 10 юни срещу Австрия във Виена. Както е ясно, Бразилия е сред основните фаворити за трофея от Мондиал 2018, като е номер 1 по коефициент заедно с Испания и Германия.", "date": "2018.05.22", "title": "Бразилия започна с лагера преди Мондиал 2018"}
{"url": "https://www.monitor.bg:443/bg/a/view/128-bona-plashta-mo-da-sybori-sgrada-v-centyra-na-stara-zagora-100356", "text": "128 604 лева с ДДС ще заплати Министерството на отбраната, за да бъде съборена част от сградата на Военното окръжие в центъра на Стара Загора. Обществената поръчка е спечелена от благоевградска фирма. Основната сграда е строена през 1970 година, към нея 17 години по-късно е била пристроена допълнителна  част на 4 етажа за нуждите на военните полицаи и административни служби. През годините обаче най-вероятно заради некачествено изпълнение на основите и появилите се подпочвени води пристройката е дала отклонение от близо 7 см и имало реална опасност да се срути върху съседния, намиращ се само на 5-6 м частен имот. Три строителни фирми са участвали в обявената през лятото на м.г. обществена процедура, показва справка в сайта на МО. Поради неподадени своевременно допълнителни документи комисията е отказала да разглежда офертите на две от тях. Предпочетена е офертата на регистрираното в Благоевград „Диана 7“ ООД със собственик и управител Георги Шимбов, като спечелилият е предвидил 10 – процентова печалба. Срокът за изпълнение на договора, подписан от военния министър Красимир Каракачанов е  двумесечен, 45 дни ще отидат за самото разрушаване. Представителят на дружеството – изпълнител отказа каквато и да е информация за условията на договора, защото нямал съгласието на възложителя. Започналото събаряне на сградата предизвика буря от разнопосочни коментари в социалните мрежи, десетки жители на Стара Загора изразиха недоумението си, че на обекта липсват задължителните информационни табели.  ", "date": "2018.05.22", "title": "128 бона плаща МО да събори сграда в Стара Загора"}
{"url": "https://www.monitor.bg:443/bg/a/view/i-rozarite-v-kazanlyshko-izljazoha-na-pytja-100357", "text": "След протеста на розопроизводители от Карловско, на пътя излязоха и в Казанлъшко. Ипровизирана блокада за около 30 минути направиха представителите на 50 семейства от село Черганово, които отглеждат около 1 000 дка градини с роза дамасцена. Повод за протеста, придружен с разпиляването на десетина чувала току що набрани листенца е ниската изкупна цена, а през последните два-три дни отказ на дистелериите да приемат. Кампанията според протестиращите стартирала от 2 лв /кг, след което преработвателите свалили на 1,7-1,6 лв , а в края на миналата седмица спрели да плащат въобще с аргумента, че  са затрупани и нямат повече капацитет. На берачите за труда се плаща по левче за набран килограм цвят, което е с около 20 на сто по-малко от предходната година. Участниците в протеста настояха от МЗХ да определят защитна изкупна цена  и не скриха намеренията си през следващата година да разорат градините и да засеят други технически култури.", "date": "2018.05.22", "title": "И розарите в Казанлъшко излязоха на пътя"}
{"url": "https://www.monitor.bg:443/bg/a/view/hudojnici-raz-lis-tvat-detskata-klasika-100364", "text": "Доайенът на българската живопис Любен Зидаров в партньорство с нобеловия лауреат Анатол Франс - подобни диалози са възможни само в изкуството и изложбата „РазЛИСТи класиката!“, която се открива утре от 18.30 ч. в галерия „Арт Алея” на ул. „Уилям Гладстон” 51 А, залага именно на срещите на съвременни български художници с някои от най-важните имена в европейската и световна литература от XIX и ХХ век.   Експозицията, която ще може да се види до 2 юни, съдържа избрани илюстрации към книжната поредица „Детски шедьоври от велики писатели” на издателство „Лист“. Техни автори са Любен Зидаров, Чавдар Николов, Мила Янева-Табакова, Капка Кънева, Дамян Дамянов, Свобода Цекова, Милена Вълнарова, Юлиян Табаков. Забележително е да проследиш как художничката Капка Кънева става съавтор на Марк Твен с помощта на ножица, хартия, лепило, светлина и сенки, а колежката й Мила Янева-Табакова пресъздава душевността на Мери Шели с акварел. Или как илюстрациите на Дамян Дамянов карат децата да летят към Бразилия с героите на Даниил Хармс. Същото е и с творбите на Свобода Цекова, създадени по вдъхновение от Осип Манделщам, и с произведенията на Милена Вълнарова, предизвикани от „Бяла приказка” от Валери Петров. Или инвенциите на Юлиян Табаков по фантазиите на Е.Е. Къмингс. Изложбата е част от проекта „РазЛИСТИ София!” на издателство „Лист”, реализиран по програма „Култура” на Столична община. Основната му насока е създаването и разширяването на визуалната култура на децата в предучилищна и училищна възраст, както и на познанията за българското изкуство и световната литература на възрастните.  ", "date": "2018.05.22", "title": "Художници разЛИСТват детската класика"}
{"url": "https://www.monitor.bg:443/bg/a/view/kitajski-investitor-iska-da-stroi-zavod-za-kamioni-u-nas-100355", "text": "Най-голямата компания за производство на тежкотоварни автомобили в Китай China National Heavy Duty Truck (Sinotruk) има интерес да изгради производство в България. Това стана ясно от съобщение от пресцентъра на Министерството на транспорта. Днес в ресорното министерство се е провела среща между зам.-министъра на транспорта, информационните технологии и съобщенията Велик Занчев и представители на ръководството на компанията. По време на разговорите като основна тема са се очертали намеренията на Sinotruk да построи завод в България за асемблиране на тежкотоварни автомобили. Фирмата е добре позната на европейския пазар и вече има разкрити офиси в някои държави на Европейския съюз. Sinotruk е едно от водещите държавни дружества в Китай, създадено през 1960 г. Оборотът на компанията за миналата година възлиза на 11 млрд. евро, а от 2009 г. немският концерн МАН е акционер в групата с 25%.    ", "date": "2018.05.22", "title": "Китайски инвеститор иска да строи завод за камиони у нас"}
{"url": "https://www.monitor.bg:443/bg/a/view/novijat-bg-film-doza-shtastie-e-zasnet-za-30-dni-100354", "text": "30 снимачни дни, 200 души екип, три снимачни периода, разделени в няколко сезона и една година постпродукция. Това е рецептата на най-новия български филм „Доза щастие“, който ще излезе по кината в началото на 2019 година. С лентата дебют в режисьорския стол прави талантливата актриса Яна Титова, която е и сценарист на проекта. „Доза щастие“ е създаден по едноименната книга на журналиста Весела Тотева, в която тя разказва живота си и тъмното си минало в света на дрогата. Образът на Весела във филма е изигран от дъщеря ѝ Валентина Каролева, за която това също е дебют пред камера. Талантливата красавица е завършила актьорско майсторство в Лондон, а преди това е била класическа балерина. На екран ще ѝ партнира друга млада надежда Димитър Николов („Безкрайната градина“, „Христо“), който получи награда за главна мъжка роля на OIFF Turin Cinefest, Българската Филмова Академия и Златна Роза. Компания ще им правят едни от най-популярните родни актьори, които все още се пазят в тайна. Единственото име от звездния състав, което е ясно за момента е Александър Алексиев („Възвишение“, „Откраднат живот“), който е и съпруг на Яна Титова, и е продуцент на филма. Действието се развива през 90-те години, когато наркотиците добиват широка популярност в България. Историята представя 12 години от живота на Весела, постоянното търсене на щастие, тежките ѝ битки със зависимостта и изпитанието на волята ѝ.", "date": "2018.05.22", "title": "Яна Титова засне “Доза щастие” за 30 дни"}
{"url": "https://www.monitor.bg:443/bg/a/view/germanija-ne-ni-vryshta-nash-prestypnik-zaradi-loshite-uslovija-v-bylgarskite-zatvori-100353", "text": "Германските власти бавят връщането на подсъдим от Добрич, срещу когото има издадена от Окръжен съд-Добрич Европейска заповед за арест,  заради съмнения за лоши условия в българските затвори. Това съобщиха от Добрички окръжен съд. 32-годишният Велин М. е подсъдим за държане и разпространение на наркотици. През октомври 2013г. в добричкото село Карапелит, при условията на продължавано престъпление, без надлежно разрешително е държал с цел разпространение и е разпространил високорисково наркотично вещество - марихуана, на обща стойност 451.74 лева. Велин М. успял да се укрие от съдебно преследване у нас, заради което срещу него е издадена Европейска заповед за задържане. Впоследствие българинът бил задържан в Германия във връзка с разследване за трафик на хора. Окръжният съд в Добрич поиска от компетентните германски власти след приключване на разследването в Германия, Велин М. да бъде върнат у нас, за да продължи воденото тук срещу него наказателно производство. В отговор на искането е постъпило писмо от Главна областна прокуратура - Кьолн, в което се настоява за допълнителна информация в кой затвор ще бъде настанен българският гражданин в случай на екстрадиция и дали мястото за лишаване от свобода отговаря на минималните стандарти на Европейския съюз. Окръжният съд е изпратил уточнение, че мъжът ще бъде приведен в затвора във Варна, където преди година е извършен основен ремонт на жилищните помещения, като е спазено и изискването за минимална жилищна площ от 4 кв. м за всеки лишен от свобода. В Окръжен съд - Добрич обаче все още няма отговор от Федералната република докога ще им бъде необходим българският гражданин, образувано ли е производство по екстрадиция на исканото лице, ще бъде ли предадено то и кога. Съдебният състав обяви, че ще поиска официален отговор на тези въпроси и отложи делото за 27 юни, от 9.00 часа.      ", "date": "2018.05.22", "title": "Германия не ни връща престъпник, заради лошите условия в БГ затворите"}
{"url": "https://www.monitor.bg:443/bg/a/view/ansambylyt-ni-igra-pred-30-000-zriteli-v-moskva-100360", "text": "Българският ансамбъл по художествена гимнастика игра съчетание с топки и въжета пред 30 000 зрители в Москва. Това се случи по време на юбилейния 10-и фестивал на руската звезда на този спорт Алина Кабаева, олимпийска шампионка и депутат в Държавната дума. Гимнастичките ни Симона Дянкова, Лаура Траатс, Елена Бинева, Мадлен Радуканова и Стефани Кирякова бяха със специално изработени костюми от домакините и атрактивен сценичен грим. Теодора Александрова, която се възстановява от контузия пък ги подкрепяше от дистанция. Изпълнението на българките беше посрещнато и изпратено с овации от публиката. За разлика от предишни години фестивалът се проведе не в концертната зала \"Русия\", а в далеч по-просторния \"Леден дворец\" на VTB. В 10-ия фестивал \"Алина\", който се провежда всяка година под патронажа на благотворителния фонд \"Алина Кабаева\" взеха участие над 600 изпълнители. Той е едно от най-мащабните спортни събития в света в областта на художествената гимнастика. В него освен грациите от България имаше гостуващи представители и на школите от Азербайджан, Беларус, България, Германия, Израел, Япония, Казахстан, Куба, Република Южна Осетия, както и от 50 града на Русия. Целта му е да популяризира художествената гимнастика сред децата и на него млади треньори, сценаристи и хореографи представят оригинални и вдъхновяващи изпълнения. Той е и нещо като преглед за постигнатото от руските школи за подрастващи. Фестивалът е насочен към Деня на детето 1 юни, а тази година е специално посветен на това колко е важно в детството да срещнеш подходящия треньор и наставник, на когото да имаш доверие и той да вярва в теб и така всяко дете да може да намери своя уникален път в живота. Самата Алина Кабаева се появи на откриването с рокля с везани рози и руския герб с двуглавия орел на гърдите. После обаче премина към по-всекидневно облекло, защото трябваше да показва разни тайни на малките. На фестивала присъства и президентът на ФИГ Моринари Ватанабе, който го обяви за изключително събитие.", "date": "2018.05.22", "title": "Ансамбълът ни игра пред 30 000 зрители в Москва"}
{"url": "https://www.monitor.bg:443/bg/a/view/georgi-gospodinov-i-javor-gyrdev-mentori-na-mladi-tvorci-100361", "text": "По идея на известната оперна певица Ина Кънчева ще бъде учредена национална стипендия „С усилия към звездите“ (Per aspera ad astra), с която всяка година ще се подкрепят млади български артисти в пет области: визуални изкуства, литература, музика, танц, театър/пърформанс. Всеки стипендиант в съответната категория ще бъде съпътстван в рамките на една година от ментор – пет изключителни личности и свободни артисти, поставящи стандарти на световната културна сцена. По покана на сопраното Ина Кънчева през 2018 г. младите ще бъдат съветвани, окуражавани и мотивирани от художника Недко Солаков, писателя Георги Господинов, оперната дива Красимира Стоянова, хореографа Галина Борисова и режисьора Явор Гърдев. Менторите вече са се ангажирали с инициативата и са готови да работят с новаците в бъдещи съвместни проекти. Идеята ще бъде осъществена от   създадена от Кънчева, и КЦМ 2000 ГРУП. Целта на стипендията е да бъде предоставена подкрепа на прохождащи български творци при реализацията на избрана от тях творческа, образователна или друга подобна инициатива, която да подпомогне техни следващи стъпки за растеж и развитие в избраната от тях област и жанр. Задачата, която фондация „Културни перспективи“ си е поставила, е да открива талантливи млади творци и да подаде ръка на онези от тях, чиито качества на личността, характера и таланта показват потенциал да се превърнат в суверенни артисти. Екипът се води от идеята да поощрява кандидати, които имат потенциал да оставят трайни следи и да формират тенденции в българската и в световната култура. „Моята вяра в обединяващата сила на изкуството е синтезирана в този проект. Това не е просто конкурс за стипендия, това е един нов начин на мислене, който ще демонстрира как се случва промяната към устойчиво развитие. Tворчески път без човешка подкрепа, която да даде смисъл в развитието на един артист, би бил белязан с амплитудни колебания, с много усилия в невярна посока и с голяма доза скептицизъм. Смея да твърдя това от позицията на артист, който в различни моменти от творческата си кариера бе подкрепян с много отзивчивост, любов и не на последно място, с финансова помощ“, казва Ина Кънчева. Стипендията включва осигуряване на финансова подкрепа за реализацията на личен проект, с който участникът е кандидатствал в конкурса. Сумата, която се отпуска целево за осъществяването му, е 5000 лв. В зависимост от показаните резултати стипендиантите ще могат     предоставена от партньорите на стипендията. Кандидатстването за първото издание на конкурса за стипендия „С усилия към звездите“ ще бъде възможно по електронен път в периода от 24 май до 1 септември. Резултатите ще бъдат обявени в Деня на будителите – 1 ноември. Подробна информация, условия за кандидатстване в конкурса, както и формуляр за участие могат да бъдат намерени на адрес www.culturalperspectives.eu. Проектът се учредява след процес на дълги размишления и констатация колко много талантливи млади българи до 30-годишна възраст се нуждаят от истинска подкрепа и от стимул, за да покажат в едно благородно състезание най-доброто от своя творчески потенциал, обясняват от фондацията. Идеята се е оформила в годините в разговори и размяна на мнения със съмишленици и професионалисти.  ", "date": "2018.05.22", "title": "Георги Господинов и Явор Гърдев - ментори на млади творци"}
{"url": "https://www.monitor.bg:443/bg/a/view/v-samokov-otkriha-zavod-za-bronirani-avtomobili-100359", "text": "Производствена база за бронирани автомобили беше открита официално в Самоков. Инвестицията на стойност от близо 5 млн. лв. е свързана с нова технологична линия за производство и оборудване на различни видове бронирани машини и асемблиране на автомобили за нуждите на отбранителната индустрия и полицията. Първите български автомобили вече са произведени и бяха представени на откриването, на което е присъствал и зам. министърът на икономиката Лъчезар Борисов. По думите му реализирането на проекта е изключително позитивен сигнал за отбранителната индустрия, която има важно значение и като сектор от икономиката, който осигурява сериозни приходи и висококвалифицирани работни места. „Оценяваме високо непрекъснатия стремеж да се развиват производствените мощности, да се разширява и усъвършенства гамата на произвежданите продукти, да се въвеждат съвременни технологични и иновативни решения в сферата“, допълни той. Собственикът на „Самел-90“ инж. Петър Георгиев, изтъкна, че над 50 години фирмата предоставя комуникационно обслужване и произвежда радио смутители, като 90% от продукцията е предназначена за износ. По думите му ноу-хау по проекта може да достигне стойност от 50 млн.лв. От своя страна д-р инж. Антон Стефов - изпълнителен директор на „Интернешенъл Арморед Груп“, посочи, че неговата компания има 20 годишен опит в областта на дизайна и производството на бронирани автомобили и стъкла, както и заводи в редица държави. Заместник-министър Борисов подчерта, че се отчита тенденция на повишаване на инвестициите в производството. Икономическият заместник-министър посочи, че Министерство на икономиката работи за подобряване на бизнес климата и условията за инвестиции, като през последната година ускорено се развива машиностроенето и автомобилостроенето, за което свидетелства и днешната инвестиция, която е част от реализирания ръст от 7.2% на инвестициите в страната през първото тримесечие на 2018г.", "date": "2018.05.22", "title": " В Самоков откриха завод за бронирани автомобили "}
{"url": "https://www.monitor.bg:443/bg/a/view/7-socialno-slabi-abiturienti-s-finansova-pomosht-ot-obshtina-dupnica-100344", "text": "Ученици от Гимназия \"Христо Ботев\" получиха финансови помощи от Община Дупница за своето завършване и предстоящ абитуриентски бал. По молба на директора на средното училище Геновева Ризова, седем ученици без родители или от социално слаби семейства получиха средства за посрещане на празника си. Всяка година, Община Дупница подпомага със средства от бюджета абитуриенти със затруднения. \"Парите не са много, но се надявам, че все пак ще ви помогнат, за да запомните този така чакан момент, който остава в спомените ви. Дерзайте в живота, борете се. Всички сте отличници и знам, че ще влезете в университетските специалности, които искате. Съветът ми е един. Не бъдете там, само за да вземете диплома, а учете и научете\", обърна се към младежите инж. Чимев. Учениците изказаха своите благодарности към кмета и обещаха, че ще следват съвета. \"Дали ще се върнете в Дупница да работите или ще изберете чужбина, това е ваше право и всеки трябва да го уважава. Но никога не забравяйте родния си град\", обяви още инж. Чимев.", "date": "2018.05.22", "title": "Община Дупница помага на 7 социално слаби абитуриенти "}
{"url": "https://www.monitor.bg:443/bg/a/view/london-abramovich-da-dokaje-proizhoda-na-parite-si-100346", "text": "Руският бизнесмен и собственик на лондонския футболен клуб „Челси“   Роман Абрамович трябва да обясни пред британските власти произхода на състоянието си, ако иска да получи нова виза за Обединеното кралство. Това съобщава The Telegraph. Абрамович, който е 13-ият най-богат човек във Великобритания със състояние от 9,2 млрд. британски лири, имаше бизнес виза, която обаче изтече преди няколко седмици. Той е подал документи за нов входен документ, но той все още не му е гарантиран. Както отбелязва изданието, новите правила са свързани с мащабното разследване по отношение на руските олигарси, провеждано от британските власти. В тази връзка Абрамович трябва да докаже, че парите са му спечелени по законен път. В същото време журналистите посочват, че срещу собственика на „Челси“ не се води разследване, а просто става дума за нов ред за издаване на визи.                      По-рано стана ясно, че влиятелната комисия по външните работи към Камарата на депутатите в британския парламент иска правителството на Тереза Мей да положи повече усилия за борба срещу потоците от \"корумпирани\" руски пари, които са в обращение в Лондон, предаде Ройтерс. В доклад на комисията се казва, че руските пари, изпрани във финансовите институции на лондонското Сити, „вредят на усилията на властите да заемат  твърда позиция срещу Москва“. Във финансовия център на Великобритания са се излели големи потоци руски пари след разпадането на Съветския съюз през 1991 г. и Лондон остава предпочитана западна столица за руските  олигарси, посочва още агенцията.  ", "date": "2018.05.22", "title": "Лондон: Абрамович да докаже произхода на парите си "}
{"url": "https://www.monitor.bg:443/bg/a/view/remontirat-izcjalo-17-uchilishta-i-detski-gradini-v-sofija-100347", "text": "През лятото ще започне цялостно обновяване на 17 училища и детски градини в столицата. Това съобщи кметът на София Йорданка Фандъкова, след като провери изграждането на разширение на сградата на Първа английска гимназия и 112 ОУ „Стоян Заимов“. „Разчитам много на екипите на училищата и детските градини. Винаги строителството е съпроводено с неудобства, но всички знаят това и чакат с нетърпение да подновят базата си“, каза кметицата. Тя подчерта, че обновяването на учебната база е приоритет на общината. „Довършваме три нови детски градини и започваме строителството на още осем“, каза Фандъкова и допълни, че насочват вниманието си към квартали, в които има недостиг на места в предучилищна възраст - „Красно село“, „Витоша“, „Триадица“. Фандъкова съобщи, че първия етап от разширението на Първа английска гимназия предвижда 22 нови класни стаи, зала за презентации и актова зала. Реконструкцията е на стойност 1,7 млн. лв и се очаква да приключи до края на юни. Столичният общински съвет е одобрил и втория етап от разширението, което включва освен нови учебни зали и нова спортна зала. „След цялостната реконструкцията ще може да се премине през едносменен режим на работа. Радвам се, че точно в годината на 60-годшиния юбилей от създаването на Първа английска ще имаме възможност да открием новата учебна година в нов корпус“, каза Фандъкова. По-рано кметицата посети 172 детска градина „София“ в „Надежда“ където съобщи, че общината е готова да окаже финансова подкрепа за проекти, насочени към подобряване на общуването между учители и родители. „Мисля, че цялата колегия би ме подкрепила, ако за следващата година подготвим една програма за финансиране на проекти в различни сфери, които засягат работата с учителите и родителите. С приоритет бих подкрепила проекти, които са свързани с изследванията, анализите, но и решенията за най-важния фактор в нашата система, а именно общуването“, заяви Фандъкова.  ", "date": "2018.05.22", "title": "Основен ремонт на 17 училища и детски градини в София"}
{"url": "https://www.monitor.bg:443/bg/a/view/vnukyt-na-brando-aplodira-chamkorija-v-london-100362", "text": "Майкъл Брандо - внукът на Марлон Брандо, който е актьор и режисьор, аплодира моноспектакъла на Театър 199 „Чамкория“ със Захари Бахаров в препълнената залата на прочутия Leicester Square Theatre в центъра на Лондон. Гостуването на постановката на Явор Гърдев по едноименния роман на Милен Русков – част от културната програма на българското европредседателство в английската столица, бе организирано от Българския културен институт в Лондон и българското посолство. Сред публиката бяха дипломати, актьори, режисьори, сценографи, театрални критици. Майкъл Брандо оцени моноспектакъла „Чамкория“ като върхово постижение на сцената. Театралният критик Филип Бергсън също изрази възхищението си от талантливата българска постановка, която се родее с най-добрите европейски театрални спектакли. Сред официалните гости на проявата беше и председателят на парламентарната Комисия по култура и медии Вежди Рашидов. „България трябва да се гордее с таланти като Явор Гърдев, Захари Бахаров и Милен Русков, които заедно с екипа на моноспектакъла показват, че за големите дарования няма граници. Горд съм, че ценителите от Лондон видяха един изключителен спектакъл“, заяви Рашидов. Той поздрави Светла Дионисиева, директор на Българския културен институт в Лондон, която направи възможно отварянето на най-големите сцени в английската столица за български изпълнители.  ", "date": "2018.05.22", "title": "Внукът на Брандо аплодира „Чамкория“ в Лондон"}
{"url": "https://www.monitor.bg:443/bg/a/view/vseki-treti-bylgarin-v-jilishte-bez-kanalizacija-100363", "text": "30% от населението у нас няма достъп до канализационни услуги, а малко под 1% е лишено от достъп до водоснабдяване. Това съобщи министърът на регионалното развитие и благоустройството Николай Нанков на форум за инвестициите във водния сектор. „Започва нов етап, който ще стартира в рамките на тази година като изпълнение на проекти, в размер на 1,6 млрд. лв. по нов механизъм с финансиране от ОПОС и бенефициенти ВиК операторите. Досега в предишния програмен период общините кандидатстваха и бяха бенефициенти, но оттук нататък бенефициенти ще бъдат ВиК операторите. Има и още един проблем, освен климатичните промени, и това е все по-голямата концентрация в световен мащаб на население в големите градове“, обясни още министър Нанков. Над 60% от ВиК инфраструктурата е на около 30-40 години. Имаме дори цели градове с водопроводи над 60 години, стана още ясно от думите му. Столичният кмет Йорданка Фандъкова, която също взе участие във форума посочи, че през тази година ще започне изграждане на канализация в местността Кръстова вада. Като значими обекти, които се нуждаят от усилия в този сектор тяакцентира върху кварталите Бенковски, Симеоново, Красно село, Средец, Оборище и Сердика. . Според министър Нанков с предстоящите проекти канализацията ще покрие почти всички изисквания на европейските регламенти за свързаност на населени места. Той уточни, че услугата пречистване на отпадни води е скъпо удоволствие. „Голяма част от повишаването на цената на водата се дължи именно на тази услуга, която в някои райони на България все още не беше налична, както в Ямбол например“, добави министърът на регионалното развитие. Той обясни още, че до края на юни ще бъде внесен за обществено обсъждане Законът за ВиК. „Все пак е изцяло нов закон. Все още имаме някои разминавания с част от бранша, но ще ги изчистим“, каза още По темата за такса „Солидарност“ към водата Нанков каза, че тя ще бъде в размер на 8-10 ст./куб.м , но това няма да доведе до оскъпяване на заплащаната от потребителите такса, а ще се прави чрез отчисления. Тези пари ще отидат за фонд, с който ще се финансират проекти в малки населени места без достъп до европейски средства.", "date": "2018.05.22", "title": "Всеки трети българин в жилище без канализация "}
{"url": "https://www.monitor.bg:443/bg/a/view/praktiker-zapochna-izgrajdaneto-na-hipermarket-vyv-vraca-100342", "text": "Изграждането на хипермаркет за дома и градината „Практикер“ започна днес във Враца. Той ще предложи на жителите на града и околността богат асортимент от над 50 хил. артикула за създаването и подобряването на дома и градината. На достъпни цени потребителите ще могат да закупят продукти на водещи световни и български производители за строителството, обзавеждането и ремонта. Първа копка направиха кметът на общината г-н Калин Каменов и председателят на съвета на директорите на „Видеолукс холдинг” г-н Тодор Белчев, след като бе отслужен тържествен водосвет. „Практикер” - Враца ще бъде разположен на бул. „2-ри юни“, срещу Химко, в съседство до хипермаркет „Технополис”. Така клиентите ще могат на едно място да намерят всичко, от което се нуждаят, за да направят дома си по-красив, комфортен и уютен. Новият хипермаркет ще даде възможност на потребителите лесно да разгледат и открият това, което им е необходимо, за да сътворят или обновят своите мечтани дом и градина. Стремежът на компанията е те да пазаруват в светла и приятна обстановка и да получават внимателна и професионална консултация. Сградата на „Практикер” – Враца ще заема площ от близо 7500 кв. м. Търговската зала ще се простира на близо 5000 кв. м., а за улеснение на посетителите ще бъде изграден безплатен паркинг със 125 паркоместа, свързан с паркинга на „Технополис”. Главен изпълнител на проекта е фирма Автострой ООД. Очаква се новият хипермаркет да посрещне първите си клиенти в началото на следващата година. „Практикер” е верига хипермаркети за дома и градината, създадена в Германия. На българския пазар стъпва през 2004 г. и за кратко време се нарежда сред водещите вериги, които развиват този сектор в страната. През 2014 година българската компания „Видеолукс Холдинг“, собственик на хипермаркетите за техника „Технополис“, придоби целия бизнес на „Практикер“ в България и към момента управлява 11 обекта от веригата в 10 големи града на страната.", "date": "2018.05.22", "title": "„Практикер” започна изграждането на хипермаркет във Враца"}
{"url": "https://www.monitor.bg:443/bg/a/view/gomes-i-obertan-se-vrichat-na-levski-100350", "text": "Испанският полузащитник Жорди Гомес и бившият халф на „Манчестър Юнайтед“ Габриел Обертан искат да останат в „Левски“ и да изпълнят договорите си с клуба. Гомес имаше намерение да разтрогне по взаимно съгласие след края на настоящия сезон след загубения финал на турнира за Купата на България на 9 май от „Славия“, но е променил решението си и желанието му сега е да остане на „Герена“. Същите индикации е дал и звездата на тима Габриел Обертан, който е споделил пред „сините“ шефове, че се чувства отлично в България и вярва, че му предстоят по-добри дни със „синия“ екип. В същото време двамата полузащитници с изтичащи договори Васил Панайотов и Роман Прохазка все още не са се разбрали с клуба. Панайотов очаква конкретно предложение, след като от ръководството на „сините“ са изявили готовност да му предложат нов едногодишен договор, но на този етап не са направили официална оферта. Интерес към него има от няколко клуба от Норвегия, Хърватия, Кипър и Италия и е твърде вероятно юношата на клуба да заиграе отново в чужбина. Агентът на словака е в Чехия за последни преговори с шампиона на страната и се очаква развитие в следващите дни, като универсалният играч има още един вариант в лицето на „Лех“ (Познан). Италианецът вече е провел предварите­лен разговор за се­лекцията, която предстои да бъде направена, като основният акцент пада в дефанзивен план, но може да бъдат привлечени и играчи в центъра, ако Прохазка и Панайотов си тръгнат. Италианецът също така не смята да ползва Нелуц Рошу, а Антони Белмонт също изглежда път­ник. Според запоз­нати Роси не си е правил устата за по­пълнения в атака и явно разчита, че Ривалдиньо ще пока­же истинското си ли­це през лятото.", "date": "2018.05.22", "title": "Гомес и Обертан  се вричат на „Левски“"}
{"url": "https://www.monitor.bg:443/bg/a/view/borisov-obsydi-kibersigurnostta-s-glavnija-prokuror-na-sa-sht-100351", "text": "Премиерът Бойко Борисов се срещна с правосъдния министър и главен прокурор на САЩ Джеф Сешънс, който е у нас за срещата на министрите по правосъдие на ЕС и САЩ в НДК. Двамата разговаряли за ангажимента на двете страни в борбата с международния тероризъм, трафика на наркотици, трафика на хора и защита на киберсигурността, съобщиха от пресцентъра на кабинета. Борисов и Сешънс обсъдили и двустранното сътрудничество в области като правоприлагането, включително екстрадициите и взаимната правна помощ. Премиерът поставил пред главния прокурор на САЩ и казуса с Желяз Андреев и другите четирима българи, за които САЩ искат екстрадиция. Той посочи, че България не поставя под съмнение Договора за екстрадиция със САЩ, но българските институции ще продължат да работят активно за разрешаването на случая и защита правата на българските граждани. На срещата присъствали министърът на правосъдието Цецка Цачева и главният прокурор Сотир Цацаров.  ", "date": "2018.05.22", "title": "Борисов обсъди киберсигурността с главния прокурор на САЩ"}
{"url": "https://www.monitor.bg:443/bg/a/view/lubitelite-ribari-na-test-za-pravosposobnost-100349", "text": "Желаещите да се сдобият с билет за любителски риболов да полагат еднократно тестови изпит за правоспособност, предвиждат приети на първо четене промени в Закона за рибарството и аквакултурите. С измененията се цели подобряване на контрола и ефективно опазване на рибните популации, които в последните години значително намаляват. С измененията се въвежда забрана за риболов с мрежени уреди във вътрешните водоеми и се разширяват правомощията на служителите от Изпълнителната агенция по рибарство и аквакултури (ИАРА) и от Изпълнителната агенция по горите. По-ясно и подробно се разписват използването на помощни средства, моторни превозни средства със специален режим на движение, както и организацията и редът за принудително отвеждане на нарушителите с неустановена самоличност в районното управление на МВР. Предвидена е и промяна в Наказателния кодекс. Криминализира се уловът с технически средства за електроулов без валидно разрешително, както и уловът с риболовни мрежи във вътрешните водоеми на страната без разрешително за стопански риболов. Със законопроекта се криминализира и участието в извършване на престъпление на служител на ИАРА.", "date": "2018.05.22", "title": "Любителите рибари на тест за правоспособност"}
{"url": "https://www.monitor.bg:443/bg/a/view/jena-zadigna-parite-ot-hrama-v-novi-han-100352", "text": "Жена задигна парите от храма в приюта в Нови хан. Случката се разиграла на 19 май във време, в което в храма не е имало никой друг.", "date": "2018.05.22", "title": "Жена задигна парите  от храма в Нови хан"}
{"url": "https://www.monitor.bg:443/bg/a/view/zaradi-zabranena-manevra-shofior-narushitel-opital-da-podkupi-policai-100333", "text": "Заради забранена маневра, която направил на пътя, шофьор-нарушител се опитал да отърве наказанието и подхвърлил на полицаите 20 лв., но органите на реда щракнали белезниците на ръцете му и го отвели в управлението. Случката се е разиграла малко след полунощ на централния булевард „България“ в Пазарджик, където автопатрул от полицейския участък в квартал „Изток“ засякъл микробус „Форд“. Вниманието им привлякла забранена маневра, извършена от водача.  Те предприели незабавна проверка и се оказало, че зад волана е 51-годишният М.Г. от Лом. Полицаите започнали да съставят на акт за установеното нарушение съгласно Закона за движение по пътищата. Виждайки това нарушителят решил „да ги почерпи“ и подхвърлил на задната седалка банкнота с номинал от 20 лева. Последвало задържане и оглед на местопроизшествието от дежурна група при полицейското управление в Пазарджик. Спрямо М.Г. е образувано бързо производство.", "date": "2018.05.22", "title": "Шофьор опитал да подкупи полицаи заради забранена маневра "}
{"url": "https://www.monitor.bg:443/bg/a/view/lidl-podgotvja-pyrvata-si-kulinarna-kniga-za-deca-100348", "text": "Лидл България стартира нова инициатива в подкрепа на родителите в грижата за отглеждането на техните деца. Веригата, съвместно с шеф Иван Манчев и шеф Таньо Шишков, подготвя кулинарна книга с интересни рецепти, които родителите могат да използват в опитите си да осигурят балансирано хранене за своите деца. Консултант на проекта е проф. д-р Веселка Дулева, национален консултант по хранене и диететика. Първата кулинарна книга за деца на Лидл България ще включва рецепти, подходящи за деца от 3 до 14 години, разработени от двамата шеф готвачи, които ще предложат не само привлекателни и вкусни, но и полезни за децата изкушения. Цялото кулинарно съдържание ще е съгласувано и одобрено от проф. д-р Дулева. Допълнително, в помощ на родителите, тя ще предостави и своите професионални съвети и полезна информация за пълноценно и балансирано детско хранене. „Тази първа кулинарна книга с детски рецепти е още една стъпка за надграждането на нашата платформа „Пълноценен живот“. Стремежът ни е да създадем не просто книга, а едно полезно и стойностно помагало за родителите, с внимателно подбрани вкусни детски рецепти, които ще им помогнат за осигуряването на балансирано и пълноценно хранене на децата. Събрахме екип от експерти в областта, защото готвенето за деца е сериозно предизвикателство и отговорност, а за нас е много важно да подпомогнем родителите в грижата за отглеждането на техните деца“, коментира Милена Драгийска, главен изпълнителен директор на Лидл България. “Създаването на здравословен модел на хранене започва от семейството. Затова и нашата цел е, съчетавайки знания, умения и опит, с тази книга да дадем възможност на родителите да направят балансиран избор в ежедневното хранене на подрастващите, като по този начин ще подкрепим усилията им в отглеждането на здрави деца“, сподели проф. д-р Дулева. Освен професионалната гледна точка на експертите, компанията ще потърси помощта и на родителите, които отлично знаят кое е най-добро за техните деца. Предизвикателството, което Лидл България отправя към всички родители, е да споделят любимите рецепти на техните деца, които обаче са не само вкусни, но и подходящи за пълноценно и здравословно детско хранене. Сред тях екипът от експерти ще избере 15-те най-добри предложения, които ще станат част от кулинарната книга. Събирането на рецепти от потребителите започва от 21 май и ще продължи до 10 юни на интернет страницата на инициативата www.lidl.bg/detskirecepti. Родителите, чиито рецепти бъдат избрани да станат част от кулинарното издание, ще имат шанс да ги приготвят заедно със своите деца под експертното ръководство на шеф Манчев и шеф Шишков, на специално организиран кулинар лагер.", "date": "2018.05.22", "title": " Лидл подготвя първата си кулинарна книга за деца"}
{"url": "https://www.monitor.bg:443/bg/a/view/afganistanska-roza-podbiva-cenata-na-bg-masloto-100337", "text": "Розово масло и от Афганистан вече конкурира българското на световните пазари. Това информира министърът на земеделието Румен Порожанов, по време на изслушването му днес в ресорната комисия на парламента. По думите му нашият продукт остава най-качествен, но заради нарастващото предлагане цената му била паднала от 11 000 на около 8000 евро за килограм. Относно проблемите ниските изкупни цени на розите министърът, подчерта, че през последните 2 години площите с маслодайна роза са се увелавали с по 10 на сто. „Само регистрираните земеделски производители отглеждат рози на 43 хил. дка. Очаква се тазгодишната кампания реколтата да достигне по 400 кг от декар, каза още Порожанов и прогнозира, че Омбудсманът Мая Манолова информира депутатите, че в договорите на розопроизводителите с дестилериите няма посочени цени. „Освен това и на стопаните с договори се изкупува само по една трета от набраните количества“, алармира Манолова. Според нея изкупната цена на моменти е падала до 1,60-1,80 лв. за килограм и само заканата да се поиска проверка на изкупвачите от НАП и помогнала тя да се качи до 2 лв., твърди омбудсманът. По думите немалка част от розовия цвят се изхвърля в реката и трудът на хората отива на вятъра за да не продължава така е време дребните производители на рози да направят свои сдружения. Кметът на Брацигово Йордан Михайлов, който е и розопроизводител, пък съобщи как има да взема пари за изкупен цвят още от миналата година. Според него дестилериите работят с много висока на печалба, която надхвърля 100%, което не е нормално. Той посочи още, че всеки, решил да отглежда рози не получава съдействие от Института по розата в Казанлък и „Проблемът е от 20 години, но сега бентът се скъса“, определи положението кметът на Стрелча Стойно Чачов. „В миналите години при високата цена на розите, хората повярваха, че може да се изхранват от тях и има живот за тях в родината им. Време е държавата да намери начин да стимулира изграждането на дестилерии и да се намерят нови пазари за българското розово масло и другите продукти от рози“, каза още той. Министър Порожанов каза още, че проблемът със свръхпроизводството на рози се е очаквал и в следващата година това може да се случи и с друга етерично-маслена култура - лавандулата. „От нея има засети огромни площи, включително и в житницата на България“, припомни той. По думите му и по тази причина сигурно ще се наложи да бъде направен не отделен закон за розата, а за всички етерично маслени култури. Според него ще трябва да се помисли да се предложи регулация, който произвежда и продава българско розово масло, което има европейска защита, да гарантира, че то е добито от наши суровини.", "date": "2018.05.22", "title": "Афганистанска роза подбива цената на БГ маслото"}
{"url": "https://www.monitor.bg:443/bg/a/view/holi-beri-trygva-po-dirite-na-djon-uik-100332", "text": "Носителката на „Оскар“ Холи Бери ще застане рамо до рамо пред камерата с Киану Рийвс за новия „Джон Уик 3“. Новината съобщи самата актриса с пост в Инстаграм, където публикува кадър от сценария на продукцията. Така тя издаде и премиерната дата на филма – 17 май 2019 г., както и името на героинята й - София. Сюжетът на третия филм от поредицата ще проследи събитията около прочутия наемен убиец, за чиято глава враговете му дават 14 милиона долара. Подробности около ролята на Бери все още се пазят в тайна. По данни на The Hollywood Reporter обаче тя няма да влезе в образа на антагониста. Как и дали Уик (Рийвс) ще успее да се измъкне от асисините, тръгнали по дирите му, ще разберем, когато лентата се появи на голям екран догодина. Режисьор и на тази част е Чад Стахелски, който досега успяваше да постигне баланса във франчайза между динамичните бойни хореографии и смислените диалози.", "date": "2018.05.22", "title": "Холи Бери тръгва по дирите на „Джон Уик“"}
{"url": "https://www.monitor.bg:443/bg/a/view/pilot-spasi-141-dushi-s-avarijno-kacane-v-djeda-100331", "text": "Турски пилот спаси живота на 141 пътници и десетчленен екипаж на борда на самолет на саудитските авиолинии, информира турският в. \"Сабах\". Самолетът - Еърбъс А330-200 - осъществи аварийно кацане в Джеда снощи. Летателният апарат, който извършвал полет към столицата на Бангладеш Дака от Медина, е бил управляван от турския пилот Юмит Атлатърлар. Според информации самолетът е бил нает от турската авиокомпания Онур еър. Пилотът успешно е извършил приземяването след установен проблем в хидравличната система. Независимо от сложните обстоятелства той е задържал на пистата летателния апарат и така е дал възможност за евакуацията на пътниците и екипажа. Преди да кацне, самолетът кръжа над Джеда около три часа и в крайна сметка се приземи по корем. \"Онур еър\" обяви в изявление, че причината за проблема в хидравликата на самолета не е изяснена. В текста се посочва, че пилотът успешно е приземил апарата, спасявайки живота на 151 души. Както \"Онур еър\", така и саудитските власти разследват дали инцидентът е бил причинен от външни фактори.", "date": "2018.05.22", "title": "Пилот спаси 141 души с аварийно кацане в Джеда"}
{"url": "https://www.monitor.bg:443/bg/a/view/konstantin-skacha-v-kecovete-na-vasil-najdenov-100336", "text": "В битката за любовта на зрителите на „Като две капки вода“ и нов автомобил в гаража пръв се класира Константин. Изпълнителят на „Ти си само осми клас“ обра овациите с превъплъщенията си в Горан Брегович и Василис Карас и реши да вдигне летвата на финала на предаването с естрада. заяви той. Звездата на „Пайнер“ излетя към финалната права на 28 май с цели 97 точки. За голямата награда ще се борят още актьорът Иван Юруков и победителят от X Factor 2014 г. Славин Славчев. Те ще разгърнат вокалния си потенциал с изпълнения съответно на легендарните Джон Ленън от The Beatles и Иън Гилън от Deep Purple. Четвърта се класира тийнсензацията Гери-Никол. Бившето протеже на Криско ще се разходи по сцената в токчетата на Риана. „Радвам се, че участвах в това шоу, което ме обогати по всевъзможни начини“, каза тя и покани тв водещите Димитър Рачков и Васил Василев-Зуека да се разпишат с участие в следващия й клип. Някои от феновете на шоуто за преобразявания останаха разочаровани, че Софи Маринова не е сред финалистите „Софка през целия сезон показа, че преди всичко е добър човек. При нея няма поза, лицемерие, злоба. Уникален талант - глас, присъствие, харизма, по детски е наивна, създава адското настроение. Винаги остава недооценена за сметка на други, които умишлено се лансират“ и „Не й харесвам песните, защото не е моят стил, но ми се издигна в очите в някои нейни интервюта, както и в това предаване. Много е истинска и е добър човек“, гласят част от коментарите в социалната мрежа. Тя и останалите участници в сезон 6 на забавния формат, който облича мъже в рокли, също ще имат шанс да изпеят лебедовата си песен, но няма да се състезават за автомобила. Фолкиконата, Маргарита Хранова, Златка Райкова и Боби Турбото ще се изявяват в дуети. Ромската перла и естрадната звезда ще изпеят хита One Moment In Time като Дженифър Хъдсън и Уитни Хюстън. отбеляза през смях Софка. Русата изкусителка и Боби пък ще се преобразят като Галка и Миро от „ Каризма“ с песента „Минаваш през мен“.  ", "date": "2018.05.22", "title": "Константин скача в кецовете на Васил Найденов"}
{"url": "https://www.monitor.bg:443/bg/a/view/putin-chaka-borisov-v-moskva-do-dni-100339", "text": "Руският президент Владимир Путин заяви, че до дни българският премиер Бойко Борисов ще посети Русия. „След няколко дни ние ще имаме удоволствието да посрещнем в Москва министър-председателят на България“, бяха точните думи на държавния глава.    Изявлението на Путин прозвуча в началото на срещата му с президента Румен Радев в Сочи във вторник. За предстояща визита на Борисов в Русия ден преди това съобщи самият Радев, както и руският премиер Дмитрий Медведев Преди беседата си с българския президент домакинът отбеляза още, че визитата му се осъществява в годината, когато се отбелязва 140-годишният юбилей от Освобождението. По думите на Путин, „това е един от съществените моменти в нашата съвместна история“. Говорейки за икономическото сътрудничество между София и Москва, руският президент отчете ръст в стокообмена между двете страни. „Целта на моята визита е да установим политически диалог на най-високо ниво след дългогодишно прекъсване”, подчерта от своя страна Румен Радев. След беседата домакинът подчерта, че визитата на българския му колега „е добър сигнал за възстановяване на пълноценния диалог“. По думите на Радев, България и Русия имат много общи интереси в областта на търговията, икономиката, енергетиката, образованието и културата. Затова той призова не само да констатират с Путин силните традиции и огромния потенциал, но и да бъде поставена основата за реални действия от страна на правителствата. По време на срещата Радев е отправил покана към Путин да посети страната ни. По-рано ТАСС съобщи, че до края на юни 2018 г. енергийното министерство на България трябва да представи варианти за използването на произведеното от руска страна оборудване за АЕЦ „Белене“, включително за рестартиране на проекта. От информацията на агенцията става ясно още, че „Росатом\" планира да завърши работата по удължаването на срока на експлоатация на VI блок на АЕЦ „Козлодуй“ до края на юли т.г.", "date": "2018.05.22", "title": "Борисов на визита в Русия до края на май (ОБНОВЕНА)"}
{"url": "https://www.monitor.bg:443/bg/a/view/dara-i-krisko-podgrjavat-rita-ora-vyv-varna-100340", "text": "Дара и Криско са сред българските звезди, които ще излязат на сцената на MTV Presents Varna Beach часове преди тон за песен пред жителите и гостите на морската ни столица да даде Рита Ора. Родният екип от изпълнители се допълва още от дуото Pavel & Venci Venc', Тита и победителките от последния сезон на X Factor – 4Magic. Концертът на MTV ще се проведе на 12 август, а билети на цена от 40 лв. могат да бъдат закупени от мрежата на Eventim. За ентусиастите, които искат вип пропуск за събитието, пропускът ще струва 200 лв. обещават организаторите. Само преди дни стана ясно, че във Варна ще пристигне и рапърът Redfoo, прочул се с инфантилно чаровния хит Wiggle Wiggle Wiggle. Единият от идеолозите на LMFAO за втора поредна година ще се включи във фестивала MTV Presents Varna Beach. За организацията на фестивала този август постоянната комисия „Култура и духовно развитие“ към Общинския съвет във Варна реши да отпусне 150 хиляди евро. Мащабното шоу на плажа, се очаква да струва над 2 милиона евро. Дебютното издание на MTV Presents Varna Beach предизвика огромен интерес у меломаните в България. Сред изпълнителите, които дадоха тон за песен миналото лято, бяха носителят на „Грами“ Тайни Темпа и Биби Рекса.", "date": "2018.05.22", "title": "Дара и Криско подгряват Рита Ора във Варна"}
{"url": "https://www.monitor.bg:443/bg/a/view/temida-i-prevyrzanite-ochi-100329", "text": "Защо са превързани очите на Темида? Редно е да си зададем този въпрос, след като тригодишната съдебна сага с блъснатото на зебра от джипа на тогавашния кмет на Трън шестгодишно детенце приключва на първа инстанция с оправдателна присъда. Според защитата „детенцето се е движело с осем километра в час, а джипът с четири“. А кметът безцеремонно заяви, че детето се блъснало само в спрялата му кола. Резултатът- момчето е инвалид. През всичките години от инцидента, този човек дори не го е потърсил. Не се е срещал и с родителите. Но той и близките му нагло са притискали свидетели, намирали са лъжесвидетели, заплашвали са всеки, който е дръзвал да се изправи срещу тях и е търсел справедливост. В същото време партийният му лидер е снел доверието от него, а главният прокурор лично започнал да наблюдава делото. След оправдателната присъда обаче как гражданите да вярват в институциите!? Нали те са съвестта на държавата. И какъв пример дава съдът с подобно решение!? А майката заяви „няма мир без справедливост“. Все още не са известни мотивите, с които е оправдан на първа инстанция обвиняемият бивш кмет. Каквито и да са те, ще са предизвикателство към ангажираните в случая институции. Защото самото престъпление и последвалото след това обвито с власт безчинство на кмета до неговата оставка са достатъчно основание да се потърсят други причини за подобни решения. Всъщност, ако трябва да се реформира съдебната система, то трябва да се започне с тези, които са се клели да и служат, но си затварят очите в полза на властимащите местни дерибеи.", "date": "2018.05.22", "title": "Темида и превързаните очи"}
{"url": "https://www.monitor.bg:443/bg/a/view/meril-strijp-i-opra-s-peticija-za-polova-ravnopostavenost-100335", "text": "Мерил Стрийп и Опра Уинфри са сред звездите, които се включиха в петицията на кампанията One за полова равнопоставеност. Отвореното писмо е отправено към „световните лидери“, а за първи път за него се заговори още през март – на международния ден на жените. „Обърнете внимание на 130-те милиона момичета, които нямат образование. На милиардите жени без достъп до банкова сметка. На 39-те хиляди момичета, които станаха деца-булки днес. На всяка жена по света, която получава по-малко заплащане от мъжете за същата работа. Двата пола нямат равни права никъде. Но разликата е по-осезаема за жените, живеещи в бедност“, се казва в петицията, подписана от над 150 представители на шоубизнеса. Освен Стрийп и Уинфри, каузата са подкрепили още Рийз Уидърспуун, Ейми Шумър, Тина Фей, Блейк Лайвли, Райън Рейнолдс, Натали Портман и др.", "date": "2018.05.22", "title": "Мерил Стрийп и Опра с петиция за полова равнопоставеност"}
{"url": "https://www.monitor.bg:443/bg/a/view/osydiha-arhiepiskop-za-seksualni-prestyplenija-100334", "text": "Съдът в Австралия осъди архиепископ от Аделаида Филип Уилсън по обвинение в прикриване на сексуални злоупотреби с деца през 70-те години в отдалечения щат Нов Южен Уелс. 67-годишният Уилсън може да получи максималната присъда от две години затвор. Той е най-високопоставеният католически духовник в света, обвинен и осъден за такова престъпление. Уилсън, който е диагностициран с ранна фаза на Алцхаймер, твърди, че не си спомня разговор от 1976 г. с Питър Крейг, една от предполагаемите жертви на свещеника педофил Джеймс Флечър. Уилсън е обвинен, че е прикривал злоупотребите, извършени от Флечър, с когото е работил заедно, срещу четири момчета през 70-те години. Съдия Робърт Стоун е заявил, че не приема твърдението, че Уилсън не може да си спомни разговора, а Крейг няма мотиви или интерес да мами или да си измисля, съобщава австралийското радио Ей Би Си. Друг пострадал, който не може да бъде назован, е разказал, че е съобщил за насилието, когато е бил на 11 години, а Уилсън го е обвинил в лъжа и го е накарал да изчете десет пъти молитва за наказание. Флечър бе признат за виновен през 2004 г. по девет обвинения в сексуални злоупотреби с деца и почина от удар през 2006 г. в затвора, където излежаваше близо осемгодишна присъда. През 2012 г. тогавашният премиер Джулия Джулард създаде специална разследваща комисия за сексуалното насилие в църквата. Тя публикува финалния си доклад миналата година - 17 тома с над 400 препоръки, сред които да се премахнат задължителното безбрачие и тайната на изповедта. Разследващите са изслушали свидетелства на повече от 15 000 жертви на посегателства в различни институции като сиропиталища, спортни клубове, училища и младежки организации. Посочени са общо 4000 такива институции, от тях 62% са католически. \"Констатирани са катастрофални пропуски от ръководството на католическите власти през десетилетията\", се казва в доклада. \"Не става въпрос за няколко \"гнили ябълки\". Важните обществени институции са се провалили.\" Разследването е установило, че проблемът с детската педофилия в католическите институции е имал застрашителни размери. 7% от австралийските свещеници са обвинени в актове на педофилия между 1950 и 2010 г. В някои от диоцезите 15% от свещениците са заподозрени в сексуални посегателства срещу деца, а в Ордена на братята хоспиталиери от Сен Жан са уличени 40% от членовете му. Най-високопоставеният представител на католическата църква в Австралия, обвинен в педофилия, е кардинал Джордж Пел, бивш ковчежник на Ватикана. Мащабът на разследването е огромен – от 2013 г. насам към полицията са препратени 2559 обвинения, започнали са 230 дела. Над 60 000 жертви на насилие може би имат право на компенсации.", "date": "2018.05.22", "title": "Осъдиха архиепископ за сексуални престъпления "}
{"url": "https://www.monitor.bg:443/bg/a/view/gazovo-orydie-pazi-ot-divi-svine-chereshite-v-kustendilsko-100320", "text": "Газово оръдие пази от диви свине черешите в Кюстендилско. От набезите на животните вече са потърпевши не един или двама земеделски производители. „Най-голяма поразия правят прасетата на младите фиданки. Те направо ги прекършват. Аз самия вече имам поне 30 унищожени млади овошки. Други череши, които са по-ниски пък са с изцяло изпочупени клони. Животните търсят да се хранят, но по този начин ни причиняват щети за стотици левове“, алармира земеделец от района на село Драговищица. Спасение от напастта кюстендилските черешопроизводители видели в закупуването на газови оръдия. Те обаче не са никак евтини, а с течение на времето станали и не ефикасни. „Тези оръдия действат изцяло на газ. Настройва се през определен интервал от време и то издава силен звук - гръм. Чрез него би трябвало да се плашат както дивите прасета, така и птиците. За съжаление обаче тази технология действа първоначално. След това животните свикват и по никакъв начин не им действа. Ето и аз имам такова газово оръдие, но нито птиците, нито дивите прасета се плашат. Не може да се обърнем и към ловците, тъй като отстрела на диво прасе е забранен“, коментира 39-годишният кюстендилец Георги Георгиев. Той се оплаква освен от набезите на животни, така и от метеорологичните условия, които ще доведат до големи загуби в овощната му градина от череши. „Сега заради редуването на горещо време и дъждове вече голяма част от плодовете при късните сортове череши паднаха. От 5 черешки едва 1 остава, което си е голяма загуба за мен. С природата обаче никой не може да се бори“, обяснява още Георгиев. Официално черешовата кампания в Кюстендилско стартира от 24 май, като очакваната изкупна цена е 60 ст. От общинската администрация в областния град вече са определили 72 места за разкриване на пунктове за изкупуване на череши.", "date": "2018.05.22", "title": "Газово оръдие пази от диви свине черешите в Кюстендилско "}
{"url": "https://www.monitor.bg:443/bg/a/view/15-godishna-e-s-opasnost-za-jivota-sled-katastrofa-v-haskovo-100322", "text": "Шестима са ранени при катастрофа снощи в парк „Кенана“, съобщиха от пресцентъра на полицията в Хасково. Малко преди 22 часа в понеделник на ул. „Полковник Веселин Въков“ в парк „Кенана“ са се сбълскали две беемвета. Най-тежко е пострадала 15-годишна девойка, която е изпратена със счупени шийни прешлени и потрошено рамо в УМБАЛ „Свети Георги“ в Пловдив. Зад волана на едното немско возило е бил 19-годишен младеж, а другото управлявала 33-годишна хасковлийка. Младежът влязъл с много висока скорост в ляв завой, навлязъл частично с колата си в насрещната лента и е ударил другия автомобил. Шофьорката на ударената кола в това време правела маневра за включване в движението от крайпътна отбивка и не успяла да реагира изобщо. След катастрофата са пострадали общо 6 души, които са пътували в двете коли. Най-тежко е състоянието на 15-годишно момиче, което с опасност за живота е било транспортирано до УМБАЛ „Свети Георги“ в Пловдив. Тя има фрактура на шийните прешлени и дясната раменна кост. Водачката на ударената кола е с фрактура на ляв глезен и дясна китка. 27-годишен младеж е с фрактура на таза и ляво бедро. Младежът предизвикал катастрофата е с фрактура на 4-ти поясен прешлен, 16-годишна девойка – с охлузни рани по тялото и контузия на главата. Всички те са настанени в ортопедията на МБАЛ-Хасково. Пусната за домашно лечение е шестата ранена. Тя е 14-годишна девойка с охлузни рани по тялото и хематом на главата.  ", "date": "2018.05.22", "title": "15 годишна е с опасност за живота след катастрофа в Хасково"}
{"url": "https://www.monitor.bg:443/bg/a/view/mtel-veche-e-a1-za-vseki-klient-podaryk-10-000-mb-internet-100323", "text": "Най-големият мобилен оператор Мтел променя визията си и името си. Мтел се ребрандира на A1, а компанията е подготвила редица комплименти и подаръци за новия старт.  След 23 години на пазара, над 4 млрд. лева инвестиции и над 4.5 млн. клиенти на мобилни и фиксирани услуги, първият GSM оператор в България прави най-голямата промяна в своята история. Новото юридическо име на телекома е \"А1 България\" ЕАД. Всички условия по договорите на клиентите остават непроменени до изтичане на срока им. Няма промени по отношение на телефоните и SIM картите в мрежата на оператора, обясниха пред журналисти от компанията. Това съобщи главният изпълнителен директор на А1 България Александър Димитров на събитие за медии днес. По повод ребрандирането, операторът е подготвил много нови услуги и продукти, както и специални комплименти към своите клиенти. Всеки абонат, който свали приложението \"Моят А1\" ще получи подарък 10 000 MB мобилен трафик в рамките на месец.  Клиентите ще могат да правят безплатен тест от 1 месец на всички нови услуги на оператора. Чрез приложението на А1 ще могат да се подават сигнали за нередности, които ще носят бонус от 500 MB на подателите. В магазина и онлайн магазина на оператора някои устройства ще се предлагат с 50% отстъпка. За клиентите на телевизионната услуга на оператора ще има безплатен достъп до 210 канала през почивните дни на юни 2018 г., както и промо оферти за фиксирани услуги на телекома. А1 ще продължи да развива и собственото си съдържание, както направи Мтел със спортните канали. Компанията планира да навлезе в музикалните стрийминг услуги със своя платформа, която развива с America Mobil. Портфолиото на телекома ще включва и платежни услуги като дигитален портфейл, чрез който потребителите ще могат да осъществяват парични трансфери помежду си, както и плащания онлайн и на ПОС терминал. А1 ще представи за първи път у нас и кредитна карта със своя бранд, която могат да ползват всички клиенти на телекома. Проверката на кредитното досие ще става през системата на банката за редовното обслужване на сметките. Телекомът планира да пусне и собствени смартфони с марка А1, които ще се предлагат с гаранция от 36 месеца (3 години), вместо стандартната гаранция от 24 месеца. За начало са предвидени 3 модела смартфона, като единият ще е от нисък клас, но с добра камера, а друг ще е от нисък клас, но с визия на скъп смартфон. Промени ще има и в мобилните планове, които вече ще се казват A1 One Unlimited и за всички съществуващи клиенти ще се предлагат с 50% отстъпка от телефона, при покупката и на апарат. Повече подробности за новите планове обаче ще бъдат съобщени утре, обясни Александър Димитров. А1 обещава да направи технологиите по-достъпни, лесни и полезни, като предоставя услуги в най-кратки срокове. При технически повреди компанията се ангажира възстановяването на работата (на интернет и телевизията, например) да стане до 6 часа. В момента стандартът в бранша е до 24 часа, поясни Димитров. Телекомът също така гарантира, че при всяко обаждане до *88, клиентът ще може да се свърже с оператор до 60 секунди. Форматът на фактурите ще стане по-разбираем и лесен, а всеки клиент ще получава информация за услугите си (например изтичащ план) чрез кратки съобщения. Сайтът на компанията вече е променен на  , а до 3 седмици и всички магазини в страната ще са ребрандирани с новото лого А1.", "date": "2018.05.22", "title": "Мтел вече е А1: за всеки клиент подарък 10 000 MB интернет  "}
{"url": "https://www.monitor.bg:443/bg/a/view/bez-kebapcheta-i-sutieni-na-24-maj-v-centyra-na-tyrnovo-100319", "text": "На 24 май в центъра на Велико Търново няма да се вихри безразборна търговия. Със специално издадена заповед кметът на старата столица Даниел Панов строго забранява извършването на търговска дейност на каквито и да е артикули, с изключение на балони и български национални знамена „Забранявам разполагането на преместваеми обекти от търговски и обслужващи дейности за продажба на промишлени и хранителни стоки, извършване на промоции и събития от рекламен характер по цялото протежение на улиците „Васил Левски”, „Независимост”, „Христо Ботев”, както и площад „Майка България”, се казва в заповедта. Това не е първата подобна заповед на търновския кмет. Такива вече бяха издадени за празника на Велико Търново, 22 март, и за националния празник 3 март, и изпълнението им беше стриктно следено за огромно разочарование на десетките законни и незаконни търговци, надяващи са да ударят добра печалба. Първата подобна заповед всъщност беше издадена още преди десетина години при предишния кмет на Търново, д-р Румен Рашев, като с нея той премахна развяващите се в центъра на старата столица наред с българските трикольори сутиени и дамски гащи. Сегашната заповед на настоящия кмет обаче, е още по-рестриктивна, тъй като забранява продабата и на детски играчки, захарни петлета и памуци, както и на така любимите на празнуващите кюфтета и кебапчета, и кенчета с бира. Със специално издадена заповед метът на старата столица Даниел Панов строго забранява извършването на търговска дейност на каквито и да е артикули, с изключение на балони и български национални знамена. „Забранявам разполагането на преместваеми обекти от търговски и обслужващи дейности за продажба на промишлени и хранителни стоки, извършване на промоции и събития от рекламен характер по цялото протежение на улиците „Васил Левски”, „Независимост”, „Христо Ботев”, както и площад „Майка България”, се казва в заповедта. Това не е първата подобна заповед на търновския кмет. Такива вече бяха издадени за празника на Велико Търново, 22 март, и за националния празник 3 март, и изпълнението им беше стриктно следено за огромно разочарование на десетките законни и незаконни търговци, надяващи са да ударят добра печалба. Първата подобна заповед всъщност беше издадена още преди десетина години при предишния кмет на Търново, д-р Румен Рашев, като с нея той премахна развяващите се в центъра на старата столица наред с българските трикольори сутиени и дамски гащи. Сегашната заповед на настоящия кмет обаче, е още по-рестриктивна, тъй като забранява продабата и на детски играчки, захарни петлета и памуци, както и на така любимите на празнуващите кюфтета и кебапчета, и кенчета с бира.", "date": "2018.05.22", "title": "Без кебапчета и сутиени на  24 май в центъра на Търново"}
{"url": "https://www.monitor.bg:443/bg/a/view/v-syrnica-asfaltirat-12-ulici-s-evropari-100324", "text": "12 улици в град Сърница, от които 8 в новия квартал, ще бъдат асфалтирани с пари по спечелен проект. Това съобщи кметът на най-младата община в пазарджишка област-Неби Бозов. той е подписал договор за предоставяне на безвъзмездна финансова помощ между община Сърница и Държавен фонд „Земеделие”. Общината в Сърница подаде проектното си предложение – „Реконструкция, подобряване и благоустрояване на физическата среда на улици в гр. Сърница”, през първия обявен прием по подмярка 7.2 “Инвестиции в създаването, подобряването или разширяването на всички видове малка по мащаби инфраструктура”, по „Програма за развитие на селските райони 2014 – 2020”.Стойността на проекта е 1 890 104 лв. С реализирането му ще се подобри физическата среда на 12 улици в град Сърница, осем от които са в „Новия квартал” на града. Строително – монтажните работи ще включват изграждане на основа, направа на насип, полагане на плътен асфалтобетон, полагане на бордюри, поставяне на маркировка и пътни знаци, направа на тротоарна настилка. Улиците, които са включени в проекта, са: в новия квартал на гр. Сърница: ул. „Валтата”; ул. „Римски път”; ул. „Гарвана”; ул. „Чатъма”; ул. „Лале”; ул. „Одрин”; ул. „Европа”; ул. „Дунав”. В гр. Сърница – ул. „Родопи”, ул. „Пролет”, ул. „Пирин”, ул. „Широка поляна”.", "date": "2018.05.22", "title": "В Сърница асфалтират 12 улици с европари"}
{"url": "https://www.monitor.bg:443/bg/a/view/deca-vyrnaha-izguben-portfejl-s-dokumenti-100328", "text": "За по-малко от 10 дни в град Пещера ученици извършиха поредната добра постъпка-  отново деца от Средно училище „Св.Климент Охридски“ намериха и върнаха загубен портфейл. Заради достойната постъпка те получиха почетни грамоти, които им бяха връчени от началника на полицейското управление в Пещера главен инспектор  Елена Абаджиева. На 20 май в централната част на родопския град учениците от 5-а клас Костадин Попърцов, Йордан Велев, Даниела Ванкова и Павел Трандов с изненада открили изгубен мъжки портфейл. Оказало се, че вътре има 200 лева в различни банкноти, дебитни карти и лични документи. Децата не се поколебали нито за миг и веднага предали намереното на дежурния полицай в местното управление. Служителят незабавно се свързал със собственика на портфейла – мъж от Пещера и му го предал. По този повод в присъствието на съученици и преподаватели главен инспектор Елена Абаджиева връчи на децата почетни грамоти. Тя благодари от името служителите на четиримата тийнейджъри и посочи тяхната постъпка, като достоен пример за подражание на деца и възрастни. Всички присъстващи се обединиха под мотото „Доброто привлича към себе си добро“. Припомняме, че само преди седмица две момичета от същото училище намериха портфейл с пари и документи и ги предадоха на органите на реда.", "date": "2018.05.22", "title": "Деца върнаха изгубен портфейл с документи"}
{"url": "https://www.monitor.bg:443/bg/a/view/starata-pesen-na-nov-glas-100341", "text": "Всяка година по едно и също време започваме да пеем старата песен, но на нов глас. И това все около 24 май. СДВР излизат с препоръки за безопасността към завършващите, експерти предупреждават да бъдат внимателни да не се качват зад волана след употреба на алкохол. Въпреки това май всяка година ставаме свидетели на същата картина. Млади хора висят от прозорците на колите, после десетки са приети в спешни отделения заради препиване. Защото смятат, че тази вечер е единствена и не бива да пропускат нито един миг. Лошото е, че забавленията за тези млади хора са равни на купон до зори, крясъци, викове по колите и висене по прозорците. На никой не му хрумва, че рискува живота си и минута невнимание може да коства всичко. Затова бъде трезви. С ясна мисъл за живота и с чувство на отговорност. Защото животът започва тепърва. И трябва да начертаете своите приоритети. А вечерта на бала съвсем не бива да първи сред тях. Защото всичко е просто панаир на суетата.", "date": "2018.05.22", "title": "Старата песен, на нов глас"}
{"url": "https://www.monitor.bg:443/bg/a/view/britanski-fenove-plashat-s-treta-svetovna-vojna-100326", "text": "Радикално настроени британски футболни фенове обещаха да устроят \"трета световна война\" по време на световното първенство по футбол в Русия. Това съобщи The Daily Star, цитирайки английски ултрас, пожелал да остане анонимен. Според него гостуването на запалянковците на Мондиала може да се превърне в истински ад за домакините. \"Ако някои хора си мислят, че това е една голяма шега, че се каним да гледаме кротко футбол, да пием, за пушим и да си говорим, много се лъжат, заявява пред изданието представителят на британците. - Има 50 - 60-годишни фенове, които буквално полудяват. Те не могат да дочакат началото на шампионата. Това ще бъде трета световна война. И четвърта, и пета, шеста, даже седма. Руските хулигани дори не могат да си представят какво ги очаква.\" За да дадат отпор на готвещите се за много битки руски фенове, британците се заканват да направят необичайни обединения. За това са поканени представители на привържениците на \"Милуол\", \"Уест Хем\", \"Манчестър Юнайтед\", \"Манчестър Сити\" и други от североизток, за да излязат \"под един флаг\" и да бъдат готови за отпор. На тези от \"Куинс Парк Рейнджърс\" обаче е било отказано участие заради споровете им с ултрасите на \"Уест Хем\". \"Руснаците използват като оръжия арматура, ножове, тръби, уточнява пред Daily Star ултрасът анонимник. - На нас ни трябват само нашите юмруци. Да, имаме няколко фенове, на които е забранено да посещават мачове в продължение на много години. Но ние си имаме начини как да попаднем в Русия без никакви проблеми.\" Михаил Дегтярев, председател на Комитета по спорта и младежта към руската Държавна дума, коментира заплахите така: \"Организатори, доброволци и и разбира се местните жители ще положат всички усилия за да създадат на запалянковците в цялата страна атмосфера на гостоприемство, обединение и любов към футбола. А хулиганите ще бъдат наказвани, независимо дали за от Англия или Русия. Приети са всички необходими поправки в законите и са дадени широки пълномощия на полицията да налага санкции - от глоби, да административни арести и връщане в родината.\" Отборите на Англия и Русия са в една група и мачът между тях е сочен като най-опасния за евентуални сблъсъци. На европейското във Франция през 2016 г. ултрасите на двата отбора си спретнаха жестоки битки, при които потрошиха магазини, ресторанти и кафенета.", "date": "2018.05.22", "title": "Британски фенове плашат с трета световна война"}
{"url": "https://www.monitor.bg:443/bg/a/view/arestuvaha-5-ma-katadjii-v-blagoevgrad-zaradi-signali-za-podkup-100311", "text": "Най-малко петима служители на КАТ - Благоевград са задържани тази сутрин при акция по сигнали за подкуп, а по-късно с белезници беше изведен и шефа им Данаил Стоицов.  Около 10 часа полицаи от „Вътрешна сигурност“ и служители на ДАНС влязоха внезапно в сградата на КАТ и блокираха работния процес. Стоицов беше изненадан в кабинета си, където започна щателен обиск. До обед бяха арестувани 5-ма пътни полицаи на работните им места. Известният в близкото минало катаджия Никола Доганджийски – Колевецо беше задържан в колата си, в района на бившия Завод за механични конструкции. Повече от 2 часа Колевецо, с белезници на китките си, наблюдаваше щателния обиск, който полицаите извършваха на колата му пред погледите на множество минувачи. По-късно акцията на спецполицаите се пренесе и в домовете на двама от задържаните, – Колевецо и Бойко Шарков, където се извършват щателни обиски в търсене на пари и уличаващи ги документи. Шарков от години има пункт за регистрация и застраховки на автомобили пред сградата на КАТ в Благоевград. В пункта работи съпругата на началника на КАТ Данаил Стоицов – Мария, а единия от синовете на Шарков пък работи на гише „Регистрации“. При извеждането му от сградата, Стоицов запази хладнокръвие и заяви на чакащите го журналисти: \"Не съм виновен, по никакъв начин не съм свързан в корупционни схеми. Познавам и Бойко Шарков и Никола Доганджийски - Колевеца, както и много други хора от Благоевград свързани с далаверите, но пак заявявам, че аз не съм свързан с тях\", заключи той. Внезапното нахлуване на полицаите е предизвикано от множество сигнали на граждани за нерегламентирани действия на служители на КАТ – Благоевград при регистрацията на автомобили с по-специални номера. Според непотвърдени данни тарифата е била „50 лева за мен и 50 лева за началника“, а за македонски граждани левовете се превръщали в евро. Незаконен пистолет, боеприпаси и хиляди левове са открити при обиските, съобщи преди минути директорът на Националната следствена служба Борислав Сарафов. Води се разследване за престъпление по служба и корупционни практики, но още не е ясно колко ще бъдат обвиняеми. Това щяло да стане днес вечерта или утре сутринта. Разпитани са 15 свидетели и са обискирани 14 кабинета и домове на участващи в схемата за бърза регистрация на коли.  Борислав Сарафов допълни, че разследването се води от няколко месеца по сигнал, получен във вътрешна сигурност на МВР.    ", "date": "2018.05.22", "title": "Арестуваха катаджии в Благоевград заради сигнали за подкуп (ОБНОВЕНА)"}
{"url": "https://www.monitor.bg:443/bg/a/view/fiki-mechtae-za-svetovnata-scena-100325", "text": "Попфолк звездата Фики Стораро призна, че мечтае да излезе извън границите на българската музикална сцена.  „Мечтая за признание и извън пределите на нашата прекрасна родина. Винаги съм мечтал за европейска и световна сцена, защо не, животът е пълен с изненади”, казва певецът, като допълва, че вдъхновение черпи най-вече от семейството и феновете си. Въпреки това е категоричен, че не би сменил адресната си регистрация с такава в друга държава. „Тук се чувствам най-спокоен и в мои води, все пак камъкът си тежи на мястото. Имам голямата надежда България да се съвземе, да можем да върнем и младите хора, които отидоха да учат и работят в чужбина. Ще ми се да сме си тук всички и да сме по-единни“, призовава изпълнителят на „Аз измръзнах“. Той работи по нови проекти и към настояща дата обмисля и дует с по-малкия си брат Емрах, чийто дебют в музикалните среди бе с песента „По такива си падам“ с Емилия. „Имаме такива идеи с малкия ми брат Емо, той е много музикален и наистина има талант. Песента им с Емилия се получи доста добре, много ми харесва. Надявам се и в бъдеще да продължава в същия дух, но аз казвам, че все още му е рано, той е на 15 години, ще навърши 16 години в края на годината. Може би трябва да изчака още година-две, да се подготви, да излезе здраво стъпил и да покаже, какво може“, смята още Фики.", "date": "2018.05.22", "title": "Фики мечтае за световната сцена"}
{"url": "https://www.monitor.bg:443/bg/a/view/bsp-naredi-na-ermenkov-da-se-izvini-gerb-mu-iskat-ostavkata-100330", "text": "Лидерът на БСП Корнелия Нинова също разкритикува соцдепутата Тасков Ерменков. След заседание на парламентарната група Нинова обясни, че Ерменков ще се извини от заради поста си в профила си във „Фейсбук“ за чистотата на водата в столицата \"Начинът, по който Таско Ерменков е представил информацията за водата в София, за нас е неправилен. Така не се прави\", каза Нинова. Въпреки това Нинова даде да се разбере, че той няма да бъде изключен от парламентарната група на партията. „Това не е основание, разбира се, той да бъде изключен от групата или да напуска парламента, но е достатъчно основание да поднесе извинение на софиянци, които са се почувствали засегнати или заплашени по някакъв начин. Ще чуете това извинение от трибуната на парламента“, заяви Нинова. В отговор ГЕРБ отново поискаха оставката на Ерменков. В декларация от името на ГЕРБ Тома Биков обясни, че не приемат неговото извинение и обвинение червените, че са саботирали основата на държавността. По думите му водата в София не е отровена и дори била шесто място в Европа по високо качество. БСП пък трябвало да зададе червени линии, които не трябвало да се пресичат. \"Призоваваме БСП да не общува със сайтове, които генерират фейк новини и призоваваме да спазвате стандарт, който съхранява поне базовото ниво на институциите. Надяваме се да преосмислите решението си и г-н Ерменков да подаде оставка\", каза Биков. \"Депутати от ГЕРБ го правят за много по-малки провинения. При нас всеки носи лична отговорност и я поема когато трябва. При вас е модерна колективната отговорност, носи се от партията или от обществото. Нека БСП докаже, че не участва в тази хибридна атака към 2 милиона граждани на София, които пият вода\", продължи той. На свой ред самият Ерменков заяви, че никога не съм целял създаването на паника и възбуждането на страхове у хората. \"В петък след парламентарния контрол заминах за Галиче. В събота няколко човека ми се обадиха да ми съобщят за качеството на водата, във Фейсбук мах много съобщения със същата информация. Писах на профила си призив за намеса на компетентните органи да реагират. \", коментира той. По думите му няколко медии не са разбрали , че ставало въпрос за призив към институциите. \"Извинявам се за дискомфорта, който съм създал. Оставката ми не зависи от вас, колеги. Когато тези, които са ме избрали свалят доверието си към мен, аз лично ще си я предам\", обясни Ерменков от трибуната на НС.", "date": "2018.05.22", "title": "БСП нареди на Ерменков да се извини, ГЕРБ му искат оставката"}
{"url": "https://www.monitor.bg:443/bg/a/view/myj-lyje-na-tel-112-za-prebito-ot-majka-si-bebe-100315", "text": "Мъж отива на съд за подаден лъжлив телефон на телефон 112 за пребито бебе. Сигнал, че в град Бяла черква млада майка е пребила жестоко едногодишното си дете и то не изглежда никак добре е получен в понеделник на телефон 112. Към адреса веднага са насочени полицейки и медицински екипи. При пристигането е установено, че в дома дейстително живее майка с дете на 1 година и 7 месеца. При пристигането на полицията обаче, детето било добре и си играело в стаята при майка си. А самата родителка категорично отрека да е упражнявала физическо насилие спрямо детето си. При направената насрещна проверка на номера, от който е подаден сигнала на спешния телефон, е установено, че човекът подиграл се с полицията е Д.К., на 37 години, също от Бяла черква, известен на органите на реда и осъждан. След като бил задържан Д.К. признал, че дейстително той е подал лъжливия сигнал, като искал само да се пошегува и да види реакцията на полицейските институции. Тази шега обаче, сега ще му излезе твърде солено, тъй като срещу него е образувано бързо производство и той ще бъде изправен на съд.", "date": "2018.05.22", "title": "Мъж лъже на тел. 112 за  пребито от майка си бебе"}
{"url": "https://www.monitor.bg:443/bg/a/view/kamion-s-parfumi-se-obyrna-kraj-v-tyrnovo-100316", "text": "Камион с козметика се обърна тази сутрин на главния път София – Варна, край разклона за великотърновското село Балван. Сигналът за инцидента бил подаден от самия водач, който въпреки, че се оказал заклещен в кабината, не загубил присъствие на духа и позвънил на тел. 112. Когато пристигнали на място, се наложило огнеборците да режат ламарините за да измъкнат отвътре водача, който за щастие се оказал жив и невредим. Въпреки това той е откаран в болницата за основен медицински преглед. В стражишкото село Камен пък, лек автомобил се удари първо в камени стъбове, а след това и в каменна ограда. За щастие тежко пострадали няма. След удара изплашеният водач си плюл на петите и напуснал местопроизшествието, зарязвайки возилото си. Полицията го издирва, а причините за инцидента се изясняват.", "date": "2018.05.22", "title": "Камион с парфюми се  обърна край В. Търново"}
{"url": "https://www.monitor.bg:443/bg/a/view/izgoniha-ibrahimovich-za-shamar-na-protivnik-100310", "text": "Златан Ибрахимович беше изгонен от мач за първи път от 2012 година насам. Причината е шамарът, който зашлеви на Михаел Петрасо по време на срещата между неговия \"Лос Анджелис Галакси\" като гост на \"Монреал Импакт\" в Канада в американската \"Мейджър сокър лийг\". В 41-ата минути от двубоя шведът, известен с буйния си нрав, усети ръката на Петрасо на задните си части, а после беше и настъпен. Тогава реагира спонтанно, зашлеви противника си и получи направо червен картон. Преди да вземе решение обаче съдията използва видеоповторение от системата VAR, за да е абсолютно сигурен в справедливостта му. Отборът на \"ЛА Галакси\" спечели с 1:0 мача с канадския тим, вкаран от Ола Камара в 75-ата минута. Той заема 7-о място в Западната конференция на МСЛ с 13 т., а \"Монреал Импакт\" е 10-и в Източната с 9.", "date": "2018.05.22", "title": "Изгониха Ибрахимович за шамар на противник"}
{"url": "https://www.monitor.bg:443/bg/a/view/bradli-kupyr-se-bori-s-narkotrafikanti-100309", "text": "Актьорът Брадли Купър е сред кандидатите за главната роля в нов филм на Клинт Истууд. Лентата ще носи името „Мулето“, а звездата от „Последният ергенски запой“ напира да скочи в кожата на Колин Бейтс от американската Агенция за борба с наркотиците. Сюжетът ще се върти около премеждията на 90-годишния градинар и ветеран от Втората световна война Лио Шарп, който е арестуван за отглеждане на наркотици за картел в Мексико и по-късно е вкаран зад рашетките. Дали 43-годишният актьор ще разследва „мулето“, зависи от натоварения му график. В момента Купър довършва щрихите по режисьорския си дебют „Роди се звезда“ и е подписал договор да режисира биографичен филм за американския композитор Ленард Бърнстейн. Това няма да е първият път, в който съпругът на Ирина Шейк и Истууд работят заедно. Съвместният им проект „Американски снайперист“, в който главната роля е поверена на Купър, спечели награда „Оскар“ през 2015 г.  ", "date": "2018.05.22", "title": "Брадли Купър се бори с наркотрафиканти"}
{"url": "https://www.monitor.bg:443/bg/a/view/maraja-na-marija-e-shampion-po-shah-100313", "text": "Дъщерята на фолкдивата Мария – Марая, е шампион по шахмат. За успехите на чаровното момиченце се похвали 36-годишната певица в социалните мрежи. лаконична бе гордата майка към кадър на Марая с три отличия. Изпълнителката на „Болна тема си за мен“ често усмихва последователите си със снимки и новини около наследницата си. Последно стана ясно, че Марая е дефилира по време на Седмицата на модата в София, която се проведе в края на февруари. Малката красавица се разходи по подиума в стилен тоалет на бранда Bapa, а харизмата й очарова любители и експерти по време на бляскавото събитие. Щерката на звездата на „Пайнер“ се разписва с участие в модния форум и миналата година. Освен с чар, Марая се слави и с голямо сърце. Преди време тя се раздели с дългите си коси, а актът бе провокиран от чиста доза добрина. Момиченцето дари кичурите си на онкоболна жена, което стана ясно от кадри във Фейсбук.", "date": "2018.05.22", "title": "Марая на Мария е шампион по шах"}
{"url": "https://www.monitor.bg:443/bg/a/view/hari-kejn-shte-byde-kapitan-anglichanite-100312", "text": "Нападателят на \"Тотнъм\" Хари Кейн е новият капитан на националния отбор на Англия, съобщи мениджърът на \"трите лъва\" Гарет Саутгейт. \"Хари има невероятни качества, каза Саутгейт. - Той е пълен професионалист, а едно от най-важните качества на капитана е да задава високи стандарти всеки ден. Неговата вяра и високите му стандарти са чудесно послание за тима, който има капитан, който е показал, че може да бъде един от най-добрите в света за продължителен период от време.\" Мениджърът обаче допълни някои детайли за своите очаквания: \"Хари обаче ще се нуждае от подкрепата на другите лидери в отбора. Защото не се става отбор на високо ниво само с добър капитан с добри качества. Те трябва да бъдат предадени на цялата група и аз мисля, че той е готов за това предизвикателство.\" В последната година капитанската лента в националния отбор на Англия се предаваше между някои от по-опитните играчи след оттеглянето на голмайстор №1 в историята на Англия - Уейн Рууни.", "date": "2018.05.22", "title": "Хари Кейн ще бъде капитан на англичаните"}
{"url": "https://www.monitor.bg:443/bg/a/view/6-mln-chujdenci-idvat-tova-ljato-u-nas-100317", "text": "Между 5,8 и 6 млн. чужденци се очаква да дойдат това лято у нас. Това каза министърът на туризма Николина Ангелкова в ефира на БТВ.   По думите й така ще надградим постигнатото през 2017 г. в периода юни-септември, когато страната бе посетена от 5,3 млн. чужденци и бе отчетен ръст от 5,7 на сто. Тя посочи още, че българите също пътуват в страната, като през миналата година те са реализирали повече от 9 млн. нощувки в местата за настаняване. Очакваме тази тенденция да се запази, коментира още тя. Важен фактор за успешния сезон е стопанисването на морските плажове, а тази година успяхме да намалим броят на неохраняемите плажове със 17, съобщи Ангелкова. Това лято се очаква ивиците без стопани да са 86, като миналата година тяхната бройка е била 103. Предстои обявяването на процедури за избор на концесионер на ивици, чиито договори изтичат през следващата година. Необходимо е търговете за започнат възможно най-рано, защото са продължителни и само така може да считаме, че безстопанствените ще намаляват ежегодно, каза министърът. Относно сезона тя посочи още, че ще има засилени проверки както по плажовете, така и на местата за настаняване. Всичко, което е в моите правомощия ще бъде стриктно проверявано, категорична бе тя. Всички концесионери  и наематели могат да предлагат различни плажни принадлежности, но не могат да задължават потребителите да ги ползват и за това ще следим стриктно, отбеляза министър Ангелкова. В отговор на въпрос за строежа на плаж Корал министър Ангелкова заяви, че се следи всеки казус по Черноморието и министерството предприема всички действия, за да се гарантира интереса на държавата и спокойната почивка на туристите. И трите плажа Корал, Иракли и Карадере бяха обявени за плажове за екологичен туризъм благодарение на желанието на втория мандат на кабинета Борисов 2 и нашата инициатива. Тези плажове  бяха извадени от списъка на тези, които се отдават на концесия и под наем и са неохраняеми. Проверки се правят и на неохраняемите и на охраняемите плажове. И те ще продължат. Важно е да се облекчи режима за изграждане на къмпинги, защото в момента процедурата е доста тежка, като се изискват документи колкото за строеж на хотел.", "date": "2018.05.22", "title": "6 млн. чужденци идват това лято у нас"}
{"url": "https://www.monitor.bg:443/bg/a/view/bfb-tyrgovijata-s-dck-vyrvi-s-ochakvani-obemi-100299", "text": "Търговията с държавни ценни книжа (ДЦК) върви с очаквани обеми. Това каза Иван Такев, изпълнителен директор на Българска фондова борса (БФБ) по време на форума „Шумът на парите“. Както „Монитор“ вече писа пазарът на държавни ценни книжа стартира през ноември 2017 г., след неколкомесечна подготовка. В момента допуснати до търговия са всички емисии, които са издадени на вътрешния пазар, а общата им номинална стойност е 5,6 млрд. лв. Никога не сме очаквали търговията да върви с големи обеми. По принцип държавните ценни книжа не са актив, с който се търгува активно. Независимо от всичко, това трябваше да се случи в България, допълни Такев. Той информира, че общият номинален капитал, който е бил прехвърлен от ноември месец, е в размер на 3,7 млн. лв., което е доста малко. Основната причина за това е, че тези, които ги притежават, или не искат да ги продават, тъй като това за тях е например дългосрочна инвестиция, или не искат да ги продават през прозрачен пазар, какъвто е БФБ, независимо че ние, както и всички други, още от първия момент премахнахме всякакви такси. Така сключването на сделки с държавни ценни книжа не води до още разходи. Това ще продължи да бъде така до септември тази година, каза още Иван Такев. Изпълнителният директор на БФБ подчерта, че е направено всичко, за да бъде търговията достъпна. Факторите, които са причина за ниската търговия, са извън контрола на БФБ", "date": "2018.05.22", "title": "БФБ: Търговията с ДЦК върви с очаквани обеми"}
{"url": "https://www.monitor.bg:443/bg/a/view/oshte-sedmica-pravitelstvena-kriza-v-italija-100300", "text": "Продължаващата вече 80 дни правителствена криза в Италия изглежда ще се проточи поне още седмица въпреки демонстрираната от движението „Пет звезди“ и партията „Лига“ воля да хванат веднага кормилото на изпълнителната власт. Няма начин след като петдесет и читири годишният професор по частно право Джузепе Конте, посочен снощи за премиер от лидерите на двете формации Луиджи Ди Майо и Матео Салвини, тепърва трябва да бъде натоварен от президента Серджо Матарела със задачата да състави кабинет А това може да стане най-рано в сряда както заради необходимото на държавния глава време „за размисъл“, така и заради изпълнението на вече поети от него важни ангажименти. След като Конте пък узнае официално каква мисия му предстои, той ще трябва да представи министрите си на президента, те да бъдат одобрени от него и на края да му се закълнат – въобще нужно е към седмица време. В стремежа си да ускори излъчването на правителство от най-добре представилите се на изборите на миналия 4-ти март политически сили президентът Матарела днес сутринта се срещна със “заместниците“ си в държавата – председателката на Сената Мария Алберти Казелати и с шефа на Камарата на депутатите Роберто Фико. Пред тях той изложи опасенията си, че професор Конте не би имал нужната на премиерския пост силна политическа подкрепа, тъй като самият той не е професионален политик и никога не се е занимавал с политика. В понеделник вечерта лидерите на „Пет звезди“ и „Лига“ го увериха, че това не е така, тъй като Конте щял да води 100% политическо правителство, подкрепяно безрезервно от двете формации, но според италианските медии съмненията на държавния глава оставали. Друг сериозен проблем за него представлявали и предизвестените имена на някои министри, които били твърди „анти-европеисти“ и в правителствените канцеларии на влиятелни страни в ЕС като Германия и Франция на тях не гледали с добро око. Това се отнасяло особено за евентуалния бъдещ щеф на икономическото ведомство Паоло Савона, който е един от радетелите в Италия на премахването на еврото и връщането към старата местна валута – лиретата. За съжаление сериозно раздразнение от протокането на решаването на правителствения въпрос в Италия вече демонстрират борси, банки и международни финансови институции. Така например нов неблагоприятен за парите на страната скок нагоре направи в понеделник т.нар. спред или разликата в цената на италианските и германските държавни ценни книжа. А това означава автоматичното изсмукване на десетки милиони евро на италианците – проблем, който преди 7 години на практика свали Силвио Берлускони от власт.", "date": "2018.05.22", "title": "Още седмица правителствена криза в Италия"}
{"url": "https://www.monitor.bg:443/bg/a/view/spipaha-kustendilec-da-razrushava-djamijata-fatih-mehmed-100301", "text": "Кюстендилец попадна в ареста, след като се опита да разруши джамията „Фатих Мехмед“, намираща се в самия център на областния град. Мъжът е забелязан от случайни минувачи да вади камъни от културно-историческия обект и да се заканва, че ще я сравни със земята. „Получихме сигнал малко преди полунощ за вандалски акт от страна на мъжа. Веднага изпратихме автопатрул на мястото, който установи 50-годишният кюстендилец Димитър от село Слокощица“, обявиха от пресцентъра на ОДМВР – Кюстендил. Мъжът е задържан за 24 часа в ареста на полицейското управление, по случая е образувано досъдебно  производство. Според запознати, 50-годишният мъж получил психично заболяване след военна мисия. От тогава той изпитвал непоносимост към джамиите и не веднъж или два пъти посягал да ги разруши. Най-вероятно 50-годишният кюстендилец ще бъде освободен от ареста, тъй като негов роднина е представил медицински документ, в който се посочва, че страда от психическо заболяване. За случая вече е уведомен и дежурен прокурор. Джамията „Фатих Мехмед” е строена през 1531 г. и е архитектурен паметник на културата с решение на местния общински съвет.  ", "date": "2018.05.22", "title": "Спипаха кюстендилец да разрушава джамията „Фатих Мехмед“"}
{"url": "https://www.monitor.bg:443/bg/a/view/86-socialni-uslugi-predostavja-obshtina-varna-100308", "text": "Общият брой на социалните услуги, които предоставя община Варна е 86.  Това стана ясно след като постоянната общинска комисия „Социални дейности и жилищна политика“ прие Годишният план за развитие на социалните услуги за 2019 година на община Варна. В него са добавени 29 нови услуги, от които 3 са местни дейности, а 26 делегирани от държавата дейности или проекти. Планът предвижда откриване на мобилен център в подкрепа на възрастни хора и мобилен център за информиране, обучение и подкрепа на деца от 5 до 18 години. И двата центъра ще предоставя социални услуги по домовете, свързани с психологическо и социално консултиране и рехабилитация. В списъка за 2019 година са включени още реализиране на услугите личен и социален асистент, което ще даде възможност на хора, които имат трайни увреждания и такива с невъзможност да се самообслужват, да получат грижи в домашни условя. Нуждаещите се ще бъдат подпомогнати при изпълнение на ежедневните си потребности от битов и социален характер, както и за организация на свободното време и социално включване. Предвиденият капацитет за личните асистенти е 250 места, а за социални асистенти – 50 места. Планът предвижда и разкриване на още една нова услуга – социален асистент за деца с увреждания, която е с капацитет от 120 места. За втората половина на 2019 година е предвидено стартирането и на услуга „Център за временно настаняване“. Той ще приютява бездомни лица за не повече от 3 месеца за една календарна година, а при необходимост, срокът може да бъде удължен до 6 месеца. Центърът ще осигурява място за живеене, квалификационни и преквалификационни курсове. Ще спомага за социална адаптация  на потребителите и ще им съдейства и за намиране на работа. Във връзка с писмо от Фондация „Карин дом“ и по предложение на председателя на социалната комисия, д-р Лидия Маринова, капацитетът на Център „Ранна интервенция за предотвратяване изоставянето на деца с увреждания“ бе увеличен от 40 на 60 места. Годишният план за развитие на социалните услуги предстои да бъде приет на заседание на Общинския съвет във Варна.", "date": "2018.05.22", "title": "86 социални услуги предоставя община Варна"}
{"url": "https://www.monitor.bg:443/bg/a/view/andrej-polja-bebeto-sys-sano-i-uti-100318", "text": "Тв водещият и продуцент Андрей Арнаудов поля първата си рожба в компанията на актьора Александър Сано и кулинарния гуру Ути Бъчваров. Че тримата са вдигнали наздравица с бира и коктейли за бебето, което проплака в столична болница вчера, стана ясно от социалните мрежи. написа към кадър на татковците звездата от „Под прикритие“. Най-новият баща в знаменитата компания се похвали за първия си наследник и увери, че той и майката Емануела се чувстват добре. Момченцето е кръстено на дядо си - известният хоров диригент и дългогодишен ръководител на Софийския камерен хор Васил Арнаудов. Искрата между Андрей и Емануела пламна през 2016 г., а според спекулациите, двамата скоро са сключили таен брак. Сано и Бъчваров ще дават родителски съвети на продуцента, тъй като вече имат опит. Актьорът стана баща на малката Ава през 2009 г., а водещият на „Вкусно“ гушна близначките Далия и Ружа миналия август.", "date": "2018.05.22", "title": " Андрей поля бебето със Сано и Ути"}
{"url": "https://www.monitor.bg:443/bg/a/view/rumynski-profesor-stana-doktor-honoris-kauza-na-medicinskija-universitet-vyv-varna-100303", "text": "Румънският проф. д-р Раед Арафат бе удостоен с почетното звание „Доктор хонорис кауза“ на Медицински университет „Проф. д-р Параскев Стоянов“ във Варна.  Тържествената церемония се проведе в Първа аудитория на МУ, където високото отличие бе връчено от ректора на университета, проф. д-р Красимир Иванов за изключителни заслуги при внедряване на най-съвременните методи на обучение на интердеисциплинарни екипи за реакция и действия при природни бедствия и ситуации на масови безредици. Преди това проф. Арафат представи академична лекция „Digital exercise and seminar on civil-military cooperation in health disaster response“. Той е един от най-изтъкнатите експерти по природни бедствия, масови поражения и контратероризъм не само в Румъния, а и в Научния отдел на НАТО, ЕС И СЗО. Дейността му е пряко свързана и с редица проекти на МУ-Варна, включително и за първото в страната обучение по антитероризъм за стажант-лекари, което има за цел да обучава шестокурсниците за медицинското осигуряване при бедствия и кризи с голям брой пострадали. Проф. д-р Раед Арафат е държавен секретар на Румъния по въпросите на природни бедствия, масови поражения и тероризъм и директор на Департамента по спешни ситуации към Министерството на вътрешните работи на Румъния. Той е координатор на всички спешни медицински дейности в Румъния, включително и при използване на въздушен транспорт, линейки, пожарна, гражданска отбрана, специализирани болници, планинска спасителна служба, както и всички държавни проекти, свързани със спешни ситуации. През 1991 г. проф. Раед Арафат създава  мобилна служба за спешни реакции при кризисни ситуации, базирана в Румъния, в която си сътрудничат лекари от болниците за спешна помощ, пожарникари, пилоти и планинските спасители. За приноса си към румънската държава получава два пъти националния орден на Румъния за заслуги. Проф. Арафат бе приветстван по повод получаването на високото признание от посланика на Република Румъния в България, Н.Пр. Йон Гъля и от проф. Радослав Радев. В навечерието на 24 май - Денят на българската култура и славянската писменост, проф. д-р Красимир Иванов връчи и 15-тите отличия „Почетен знак със синя лента“ на заслужили преподаватели от МУ-Варна.", "date": "2018.05.22", "title": "Румънски  професор доктор хонорис кауза на МУ- Варна "}
{"url": "https://www.monitor.bg:443/bg/a/view/futbolni-fenove-se-biha-v-tyrnovo-100306", "text": "Фенове на двата футболни гранда, „Левски” и ЦСКА си спретнаха як въргал в двора на търновско училище. Екшънът се разиграл в края на миналата седмица и за неговото разкриване вече работи полицията. Оттам обаче, все още няма подадена официална информация, вероятно заради опазване на следствената тайна и заради факта, че голяма част от участниците в мелето са непълнолетни. Екшънът се разиграл в края на миналата седмица и за неговото разкриване вече работи полицията. Оттам обаче, все още няма подадена официална информация, вероятно заради опазване на следствената тайна и заради факта, че голяма част от участниците в мелето са непълнолетни. Според информация на участвали в боя, той бил организиран в социалните мрежи от хард ултраси на „сините” и „червените” агитки, а за арена на нажежените бойни страсти станал двора на средното училище „Вела Благоева” в търновския кв. Бузлуджа. Самият директор на училището Ангел Янчев също вече е бил привикан на разпит в полицията. Всъщност дворът на училището не се заключва и в него спокойно може да се влиза по всяко време на деня. Какво точно се е случило във въпросния ден, колко са били участниците в боя и има ли сериозно пострадали все още не е ясно. Според участници в мелето, на отправеното предизвикателство да премерят сили, дошли 100 човека от цялата страна. Като между тях наред с голобради непълнолетни тийнейджъри на по 15-16 години, имало още и възрастни и калени във футболни битки фенове на по 30-40 години. след като новината за организирания по интернет кютек се разнесла, сега полицията възобновява издирва участниците.", "date": "2018.05.22", "title": "Футболни фенове  се биха в Търново"}
{"url": "https://www.monitor.bg:443/bg/a/view/mejdunarodna-asambleja-slovo-i-delo-sybra-poeti-ot-rusija-i-bylgarija-100298", "text": "ІV Международна литературна асамблея „Слово и дело“ събра в Санаторно-оздравителния комплекс „Камчия“ край Варна изтъкнати руски поети и писатели, водени от Олга Бояринова – ръководител на литературните проекти на Московската градска организация на Съюза на писателите в Русия, заедно с колегите им от България. Сред известните имена, които в продължение на седмица ще творят на камчийския бряг, са Алберт Тусейн – поет, преводач, философ, автор и съставител на речници, Анастасия Борискина – поет, прозаик и автор на научни трудове по педагогика, Владимир Малаховский – поет и лекар, Татяна Аксьонова – носител на множество литературни награди и автор на книги, поетите Светлана Машевич и Сергей Мартинов и прозаикът Алексей Оболонков. Своеобразен домакин е Славянският център на СОК „Камчия“ с ръководител известният бард, поет и преводач Владимир Стоянов. По време на откриването на Литературната асамблея беше представена билингвистичната поетична антология „За Русия – с обич“, издадена от Фондация „Устойчиво развитие за България“ и издателство „Български писател“, посветена на 140-годишнината от Освобождението на България и на героите от Руско-турската война. В Антологията са събрани и преведени на руски език произведения, посветени на Русия, на 100 от най-известните и обичани български автори. В рамките на програмата, участниците в творческото събитие посетиха Генералното консулство на Русия във Варна, където направиха литературно четене на свои стихове. Преводачески лаборатории и майсторски класове се провеждат всекидневно. Участниците работят по темите „Славянството като духовност и бъдеще“, „Словото – нашата същност“ и „Човек. Космос. Полет“. Руските и българските поети създават нови произведения и превеждат творбите си. В навечерието на 24 май, Денят на Славянската писменост и култура, гостите  се срещат и със свои колеги в Дружеството на писателите във Варна.  ", "date": "2018.05.22", "title": "Международна асамблея „Слово и дело“ събра поети от Русия и България"}
{"url": "https://www.monitor.bg:443/bg/a/view/rozarite-na-protest-dokato-deputatite-izslushvat-porojanov-100302", "text": "След протеста на розопроизводители от Карловско на пътя излязоха и в Казанлъшко. Те разписваха цвят по пътя, докато по същото време депутатите изслушваха земеделския министър Румен Порожанов за проблема. Импровизирана блокада за около 30 минути направиха представителите на 50 семейства от село Черганово, които отглеждат  около 1 000 дка градини с роза дамасцена.Повод за протеста, придружен с разпиляването на десетина чувала току що набрани листенца  е ниската изкупна цена, а през последните два-три дни отказ на дистелериите да приемат. Кампанията според протестиращите стартирала  от 2 лв /кг, след което преработвателите свалили на 1,7-1,6 лв , а в края на миналата седмица спрели да плащат въобще с аргумента, че  са затрупани и нямат повече капацитет. На берачите за труда се плаща по левче за набран килограм цвят, което е с около 20 на сто по-малко от предходната година. Участниците в протеста настояха от МЗХ да определят защитна изкупна цена  и не скриха намеренията си през следващата година да разорат градините и да засеят други технически култури. Розово масло и от Афганистан вече конкурира българското на световните пазари информира министърът на земеделието Румен Порожанов, по време на изслушването му днес в ресорната комисия на парламента. По думите му нашият остава най-качествен, но цената му била паднала от 11 000 на около 8000 евро за килограм.", "date": "2018.05.22", "title": "Розарите на протест, докато депутатите изслушват Порожанов (ОБНОВЕНА)"}
{"url": "https://www.monitor.bg:443/bg/a/view/i-smyrtta-ne-gi-razdeli-dvojka-si-otide-zaedno-ot-estestvena-smyrt-sled-61-godini-brak-100304", "text": "Съпруг и съпруга от Нова Зеландия починаха от естествена смърт почти заедно – часът на смъртта при единия е девет часа след този на другия. Двамата са имали 61 години брак. 86-годишният Питър Бедфорд и неговата 83-годишна съпруга Рут са починали на 14 май. Той е приет в болница в събота вечер. Съпругата му Рут умира в дома си на северния новозеландски остров Кайтоке в 10.00 ч. сутринта на 14 май. Питър я последва, след като разбрал за смъртта й. Питър Бедфорд емигрирал от Великобритания в Нова Зеландия след Втората световна война, където срещнал бъдещата си съпруга. Двамата сключили брак на 30 декември 1957 г. Докато смъртта на съпрузи на часове разстояние един от друг е сравнително рядко явление, феноменът \"смърт от скръб\" е обект на редица изследвания. Изследване на Харвард установи през 2013 г., че вероятността човек да се спомине нараства с 30% през първите три месеца от смъртта на неговата брачна половинка. Скръбта е изключително стресираща, особено за по-възрастните хора със Синдром на съкрушеното сърце, наречен още Стрес-индуцирана кардиомиопатия или Кардиомиопатия такоцубо. Тя може да покоси партньор, който преди това е бил здрав. Жените са по-предразположени да изпитат внезапната и интензивна болка, подобна на инфаркта, предизвикана от надигането на стресовите хормони след смъртта на съпруга.      ", "date": "2018.05.22", "title": "И смъртта не ги раздели - двойка си отиде заедно от естествена смърт след 61 години брак"}
{"url": "https://www.monitor.bg:443/bg/a/view/koala-stana-ribar-video-100307", "text": "Семейство, излязло на риболов край брега на река Мъри в Австралия, е заснело удивително видео с коала, подвизаваща се като въдичар, съобщи ЮПИ. Клипчето показва как симпатичното животно обследва оставена без надзор въдица, след което се вкопчва в нея, наподобявайки стойката на вглъбен рибар, и остава в тази поза около 2-3 часа. \"Докато бяхме на риболов край брега на река Мъри, към нас се присъедини дружелюбна коала. Животното се вкопчи в оставената наблизо въдица и се отдаде на риболов, продължил 2-3 часа. Подобно нещо може да се види само в Австралия\", продължава гласът зад кадър.", "date": "2018.05.22", "title": "Коала стана рибар (ВИДЕО)"}
{"url": "https://www.monitor.bg:443/bg/a/view/startira-kandidatstvaneto-po-programa-zelena-sofija-100305", "text": "От 21 май стартира кандидатстването с проекти за подобряване на междублоковите пространства по Програма „Зелена София“ на Столична община. Програмата е насочена към обновяване на междублоковите пространства - общинска собственост, като създава възможност за озеленяване и изграждане на прилежащите към блоковете зелени площи, подмяна или ремонт на елементите на парковото обзавеждане, създаване на зони за отдих Програмата е насочена към обновяване на междублоковите пространства - общинска собственост, като създава възможност за озеленяване и изграждане на прилежащите към блоковете зелени площи, подмяна или ремонт на елементите на парковото обзавеждане, създаване на зони за отдих. За участие с проект в програмата могат да участват всички етажни собствености в Столична община, регистрирани в районните администрации, сдружения на собственици, вписани в регистъра и юридически лица с нестопанска цел. Размерът на средствата за финансиране на проекти за 2018 година е 500 000 лева и е определен с годишният бюджет на Програмата. На представителите на одобрените проекти кметството ще предоставя безвъзмездно дървесна и храстова растителност, цветя, тревна смеска, паркова мебел, материали за ремонт - пясък, плодна пръст, бетонови плочи, боя и др. и инструменти и машини – лопати, мотики, ножици за храсти и жив плет, косачки и храсторези и др.", "date": "2018.05.22", "title": "Правим си градина пред блока с пари от общината"}
{"url": "https://www.monitor.bg:443/bg/a/view/koda-transportation-stana-pylen-sobstvenik-na-zavoda-za-tramvai-i-vagoni-vyv-finlandija-100293", "text": "Чешката Škoda Transportation стана пълен собственик на единствения финландски производител на трамвай и жп вагони TransTech, след като купи последния дял от 25%, който не й принадлежеше, съобщава „Прайм”. Със сделката чешката корпорация, която принадлежи на PPF цели укрепване на позициите си в Западна Европа. За последните 3 години TransTech е успяла да спечели поръчките за доставка на трамваи във финландската столица Хелзинки и град Тампере. За държавните железници на скандинавската държава се изпълнява поръчка за 20 двуетажни жп вагона, можещи да се движат със скорост до 200 км/ч. Стойността на договора е за 67 млн. долара.", "date": "2018.05.22", "title": "Škoda Transportation стана пълен собственик на завода за трамваи и вагони във Финландия"}
{"url": "https://www.monitor.bg:443/bg/a/view/detska-kyshta-ulesnjava-razpita-pri-deca-jertvi-na-nasilie-100297", "text": "В 22% от случаите на насилие над деца източник на тормоза е била майката, а в 24% - бащата. Това обявиха експерти от Държавна агенция закрила на детето. Най-често насилието е физическо (41%), а сексуалното е 19%. През 2017 г. са били подадени 1238 сигнала по координационния механизъм за работа с насилие над деца. Един от начините за справяне с проблема е Детската къща или Барнахус по подобие на сините стаи на полицията, които помагат повече от година за събеседване с деца жертви на насилие.„Когато за първи път чухме за метода преди 10 години, моделът ни се стори утопия“, споделя проф. Нели Петрова, директор на Института по социални дейности и практики. „Барнахус“ поставя на преден план интереса на децата, затова те получават нужната подкрепа от психолози, консултанти и медицински специалисти на едно място. Правото на подрастващия да бъде изслушан се реализира без повторно травмиране, т.е. Случката се споделя пред специално обучен психолог, а останалите институции, които се занимават със случая, са извън стаята. Изградена е система за комуникация между провеждащия разпита специалист и наблюдателите, така че те да могат да задават въпроси чрез него. Съдията пък взема активно участие още в процеса на досъдебното производство. По време на самото дело не се налага подрастващият да бъде викан в съда за разпит, защото от детската къща му изпращат видеозапис на това, което вече е разказал. В България се прилага от близо година в градовете София, Шумен и Варна. За първи път той е приложен в Исландия през 1999 г. Обикновено сградата, в която се помещава, се намира в жилищна зона. С това се цели да не се създава дискомфорт и усещане за изолираност у подрастващите, както и да е лесно достъпна. Към момента се използва в повече от 25 страни членки на ЕС.", "date": "2018.05.22", "title": "24% от тормозените деца ядат бой от бащата"}
{"url": "https://www.monitor.bg:443/bg/a/view/tita-stana-mis-na-bala-100257", "text": "Поп сензацията Тита стана Мис на училищния бал. С короната 18-годишната красавица се окичи в кожата на влогърката Бела в тийн уебсериала „Следвай ме“. В продукцията, досущ като в истинския живот, изпълнителката на „Антилопа“ отправи музикален поздрав към съучениците си. Успехът на представянето на Бела ще я накара да обмисли ново амплоа, а ще се престраши ли да смени кариерния си път – ще разберем в следващия епизод в платформата на Vbox7. Серията ще проследи и любовните й трепети и разочарования, за които главен виновник е бившият й приятел Николай. Междувременно Тита, която завършва училище в Силистра, се готви за истинския си бал. Тържеството ще е на 25 май, като тя вече се е спряла на рокля на български дизайнер. Протежето на Криско ще има и втори тоалет за балната вечер, с който да й е по-удобно да танцува. Образованието си Тита иска да продължи с бизнес специалност в университет в София.", "date": "2018.05.22", "title": "Тита стана Мис на бала"}
{"url": "https://www.monitor.bg:443/bg/a/view/65-000-evro-vdigat-modela-kristin-ilieva-na-kraka-100260", "text": "Близките на пострадалата в катастрофа Кристин Илиева събират още 65 000 евро за бъдещи операции и рехабилитации в чужбина, които могат да гарантират на 100% възстановяването й. Дотук лечението на красавицата възлиза на около 70 000 евро, поради което семейството й трудно се справя със събирането на сумата и призовава дарители за помощ. сподели самата Кристин, която преди дни се прибра от лечение в Турция. Тя призна още, че след злополуката често получава паникатаки и кошмари. Припомняме, че моделът пострада тежко при катастрофа край с. Българене, Плевен, след като пътува заедно с Дивна по пътя Русе-София. Певицата управлявала автомобила, а до инцидента се стигнало, след като тя загубила контрол заради превишена скорост и се ударила в мантинелата. Дивна се размина без наранявания, а манекенката едва не изгуби краката си. Над 60 човека се отзоваха да дарят кръв за Илиева. Наскоро лелята на Кристин Илиева – Изабела Господинова, Жената използва профила си във Фейсбук, за да се обърне към младата певица. „В каквото и състояние да се намираш заради стореното, състоянието на твоята „приятелка“ е много по-тежко. Но тя се бори и няма да се предаде. Колко по-леко щеше да бъде и за двете, ако не ѝ беше обърнала гръб и беше до нея в този момент. Приятелите са заедно и в добро, и в зло. И точно в нещастието, което ти ѝ причини, това приятелство щеше да бъде истинско. Ти трябваше и трябва да си до нея, да лекуваш душата ѝ, да не я предаваш!“, гласят част от думите й. Господинова казва още, че не заклеймява изпълнителката на „Какво пък толкова“ и й пожелава достойнство, за да може да гледа хората в очите.            ", "date": "2018.05.22", "title": "65 000 евро вдигат модела Кристин Илиева на крака "}
{"url": "https://www.monitor.bg:443/bg/a/view/piloti-ot-formula-1-izbraha-honda-civic-type-r-100171", "text": "Пилотите от Формула 1 - Пиер Гасли и Брендън Хартли от отбора Red Bull Toro Rosso Honda избраха за свои лични автомобил Honda Civic Type R. Спортният модел е произведен в британския завод на Honda и идеално подхожда на пилоти от Формула 1, независимо дали става въпрос за улиците и магистралите или пистите. Това е първият пълен сезон във Формула 1 както за Гасли, така и за Хартли, след като през 2017 г. пилотите участваха съответно в пет и в четири кръга. Французинът Пиер Гасли финишира четвърти в Гран при на Бахрейн миналия месец и тогава отбеляза първите точки в надпреварата не само за себе си, но и за отбора Red Bull Toro Rosso. „Късметлия съм, че имам Type R за всекидневен автомобил. Радвам се, че ще изпробвам възможностите му на емблематичното трасе „Пътят на Наполеон” във Франция и може би на пистата ще успея да постигна дори по-добри резултати”, сподели Пиер Гасли. Придобиването на собствен Civic Type R връща Брендън Хартли в спомените му. „Вярва ли ви се, че първият ми автомобил в живота беше Honda Civic от 1996 г. Хубаво е да минеш на още по-високо ниво с Type R. Единственият недостатък е, че при 21 кръга в Гран при и наистина натоварен график във Формула 1, няма да имам възможност да карам колата извън пистите толкова, колкото би ми се искало”. Новата Honda Civic Type R се задвижва от 2,0-литров бензинов двигател VTEC TURBO с максимална мощност 320 к.с. при 6500 об/мин и максимален въртящ момент от 400 Нм при 2500-4500 об/мин. Хечбекът спринтира от място до 100 км/ч за едва 5,7 секунди и постига максимална скорост от 272 км/ч. Спортните му показатели обаче не означават, че Civic Type R е непрактичен. „Вътре е толкова широк, особено багажникът, а това е важно за един пилот, когато трябва да пренесеш много куфари до летището”, споделя Гасли. Създаден като състезателен автомобил за пътя, миналата година Civic Type R се доказа се като най-бързия сериен модел с предно предаване с постижение от 7 минути и 43,8 секунди на „Северната дъга” на пистата „Нюрбургринг”.", "date": "2018.05.22", "title": "Пилоти от Формула 1 избраха Honda Civic Type R"}
{"url": "https://www.monitor.bg:443/bg/a/view/nik-djonas-organizira-ergenskoto-parti-na-djo-100272", "text": "С тежката задача да организира ергенско парти на брат си Джо се е нагърбил певецът Ник Джонас. Звездата от „Джуманджи“ дава заявка, че празненството ще е култово, но в границите на нормалното. Ще бъде много респектиращо. Ще се забавляваме. Трябва да се забавляваме! Той ще се жени, това е голяма стъпка“, заяви пред сп. E! News той. Изпълнителят на Anywhere беше първият, който поздрави Джо и звездата от кървавата сага „Игра на тронове“ Софи Търнър за годежа им. написа той към кадър на разкошния пръстен на 22-годишната красавица. Междувременно Търнър и Джо още не кроят планове за сватбата си. Засега е ясно, че Софи е поканила екранната си сестра Мейзи Уилямс за шаферка. За учаситето си в церемонията чаровното миньонче издаде в интервю пред Radio Times. На въпроса дали наддава за шаферка, Уилямс извика: Тя издаде още, че планирането на церемонията ще започне след края на снимките на \"Игра на тронове“, чийто последен сезон ще излезе през 2019 г. допълни Мейзи. Софи и Джо вече живеят под един покрив и отглеждат две хъскита заедно – Уолдо и Порки Бискуит.  ", "date": "2018.05.22", "title": "Ник Джонас организира ергенското парти на Джо"}
{"url": "https://www.monitor.bg:443/bg/a/view/mysk-pokaza-koj-shte-smeni-souz-100294", "text": "Американски астронавти не са се озовали в орбита, изведени със собствени машини, откакто космическият совалките бяха изтеглени през 2011 г. Две частни компании се състезават да ги наследят. Новите модули ще сменят корабите \"Союз\", които в течение на десетилетия снабдяват Международната космическа станция (МКС). \"Союз\" е проектирани за съветската космическа програма от Сергей Корольов. На борда им могат да се качат до трима души. И двете са около шест пъти по-малки от основната кабина на космическата совалка от миналото. Корабът на SpaceX има вътрешен обем от около 10 кубически метра, а Starliner - около единадесет кубически метра. Макар и на пръв поглед подобни, двете превозни средства имат собствена идентичност. Управлението в кораба на SpaceX са почти изцяло базирани на сензорни екрани, докато Boeing поддържа повече физически превключватели, например. И двете разработки вече са почти готови и през тази година се очакват първите изпитателни полети. Апаратът ​Dragon 2 е силно модифицирана версия на Dragon, който вече успешно лети към МКС. Корабът може да събере на борда си 4 души и близо 2,5 тона товар. Ако не е натоварен, на него могат да се качат до седем души. Боинг се очаква да бъде първият превозвач на астронавтите в космоса на тестова мисия, насрочена за ноември 2018 г., като SpaceX ще продължи с демонстрационен полет през декември 2018 г. Въпреки това, индустрията и източници от НАСА очакват, че и двете компании ще успеят да предоставят окончателно машини за полети през 2019 г.", "date": "2018.05.22", "title": "Boeing и SpaceX си мерят ракетите "}
{"url": "https://www.monitor.bg:443/bg/a/view/sdvr-s-pozdrav-i-za-abiturientite-video-100295", "text": "След като пусна клипче срещу ало-измамниците и качи издирваните престъпници във Фейсбук страницата си, СДВР продължи с акциите си във Фейсбук, като пусна \"поздрав\" и за абитуриентите. От Столичната дирекция на полицията предупредиха зрелостниците какво не трябва да правят, за да останат живи на празника си и да могат да му се нарадват. Публикуваме без редакторска намеса обръщението: УВАЖАЕМИ АБИТУРИЕНТИ , ЗА ДА НЯМА ИНЦИДЕНТИ … СПАЗВАЙТЕ ЗАКОНА ЗА ДВИЖЕНИЕТО ПО ПЪТИЩАТА И СЕ ПОГРИЖЕТЕ ЗА БЕЗОПАСНОСТТА НА ВСИЧКИ! За да остане празничното настроение: - Не управлявайте автомобилите с несъобразена скорост и не правете опасни маневри;  - Спазвайте предимството и не преминавайте на червен сигнал на светофара;  - Не се показвайте през люковете и не сядайте на рамките на вратите на автомобилите;  - Не се качвайте повече, от колкото автомобилът може да побере на седящите места;  - Не се доверявайте на неправоспособни водачи и такива, употребили алкохол, наркотични или други упойващи вещества;  - Не подавайте неразрешени светлинни и звукови сигнали към останалите участници в движението, главно към пешеходците, и не се дръжте агресивно на пътя!  СДВР Ви поздравява и Ви пожелава на добър час! #СДВРстолична", "date": "2018.05.22", "title": "СДВР с \"поздрав\" и за абитуриентите (ВИДЕО)"}
{"url": "https://www.monitor.bg:443/bg/a/view/d-r-angel-kunchev-sofija-e-sred-evropejskite-stolici-s-naj-dobro-kachestvo-na-vodata-100269", "text": "    - Трудно може да се измисли по-ефективен начин от това да разпространяваш слухове. Подхвърляш едно изречение и то се разпространява мълниеносно в мрежата. Не се сблъсквам за първи път с подобно нещо, но признавам, че този път наистина се ядосах. Най вече защото това наистина касае цялото общество. Все пак водата се използва от всички хора и дори да не пиеш от чешмата, тя се използва за готвене. В подобна ситуация няма как хората да останат незасегнати. Затова и тук контролът е толкова завишен. В същото време „Софийска вода“ има обективни показатели, които показват, че наистина качеството е много добро. Имайте предвид, че с такива показатели са само 5-6 европейски столици. Отделно системата за контрол е изключително прецизна. Трябва да знаете, че от 76 пункта в София се вземат непрекъснато проби и те се изследват по 64 показателя. Има два вида контрол - постоянен и периодичен, но за година това са 8000 водни проби и 140 000 проби върху тях. Има и автоматизирани индикаторни станции точно с тази цел и ако има отклонения, те ще се засекат веднага. Пускането на такъв слух е изключително злонамерено, много е притеснително за гражданите. От тази гледна точка е осъдително. Лошото е, че в такива случаи, каквито и факти да извадиш след това, остава съмнение у хората. Те смятат, че институциите крият нещо. Кой е този държавен служител, който ще рискува толкова, че ако има нещо, да го скрие. Още в петък разпоредихме допълнителни проби, въпреки че от текущите беше ясно, че няма проблем. Питахме дори дали по големите болници има постъпили пациенти с оплаквания. Оказа се, че за три денонощия няма нито един интоксикиран в „Пирогов“. Бяха постъпили хора, които са препили, но това е нормално за събота и неделя. - Не, всъщност широко разпространяване на информацията имаше, но сериозните хора вече пресяват информацията. Още в началото си личи, когато една новина е фалшива. - Нелепо е да се спекулира със сериозни проблеми като радиоактивност. Звучи много страшно, но в същото време не можеш да го помиришеш. Плашат се хората. Защо се прави, не мога да кажа. Това отново е показател за зрялост на обществото, където доверието в институциите е толкова ниско. Дори възнамерявах по време на участието ми в едно телевизионно предаване да покажа на зрителите доклада от резултатите. Но става дума за 26 страници. Не мога да обвинявам хората, че вярват на тези неща. Вероятно имат основание, ако са лъгани години наред в миналото. - За въздуха е доста по-оправдано, знаете, че там наистина има проблеми. София е котловина и особено през зимата, поради транспорта и печките на твърдо гориво, стойностите понякога са в пъти над нормата. Това обаче не важи за водата. Тя е с перфектно качество. - Не, няма такива. На практика няма разлика в отделните райони, защото се ползва вода предимно от язовир „Искър“. Водата е идентична. - Не бива, това не е полезно. Непрекъснатото приемане на минерална вода натоварва бъбреците, най вече на детския организъм. Особено ако е от един същ извор, и то с висока минерализация. Поне в такива случаи трябва да редуват с изворна. Но при наличието на качествената вода, която имаме, това е излишна мярка. - Точно така и тук става дума за различни показатели. Ако пресметнете, ще видите, че пробите се вземат ежедневно. - Не и що се отнася до качеството на водата. Но ние дори не можем и да коментираме за какви оплаквания трябва да става дума, защото някои заговориха за радиоактивност, за наличие на тежки метали - олово, живак и какво ли не. Що се отнася до влошаване на качества като цвят, мирис и вкус, не сме имали оплаквания. - Да вярват повече на институциите. Както казах, „Софийска вода“ прави достатъчно изследвания, допълнително държавата осъществява допълнителен контрол, особено когато има съмнения. Така рискът в нормите на водата да има отклонения е минимален. - В момента има вирус, който протича с кашлица, хрема и лека температура. Но няма никакво особено развитие, повечето хора дори не вземат болнични. Респираторните заболявания са характерни за променливото време. Също така се увеличават все повече кърлежопреносимите инфекции, сега е сезонът им. Тази година се срещат масово, тъй като има бум на кърлежи и змии. Но пък общините вече вземат мерки и обработват площите. И това донякъде намалява риска. Тази година случаите от лаймска болест са повече от миналата година. Само до миналата седмица бяха 70, а пикът тепърва предстои. - Все още не. Тепърва предстоят. Те са характерни за юли и август най вече. Роден е на 19 октомври 1959 г. През 1985 г. завършва Медицинския институт в Пловдив. От 1986 г. работи в отдел „Противоепидемичен контрол” към ХЕИ в Хасково От 2001 г. е в отдел „Противоепидемичен контрол” в здравното министерство От 2008 г. оглавява „Надзор на заразните болести” към МЗ      ", "date": "2018.05.22", "title": "Д-р Ангел Кунчев: София е сред европейските столици с най-добро качество на водата"}
{"url": "https://www.monitor.bg:443/bg/a/view/zalichavat-oshte-4-partii-100296", "text": "Нароилите се по време на прехода формации, наброяващи един фантон хора, са на път да изчезнат от политическия хоризонт, след като още 4 партии ще бъдат заличени. Причината е, че те за втора поредна година не са подали отчет пред Сметната палата. Затова ще бъде сезирана прокуратурата, която по закон трябва да поиска от съда да ги заличи заради неспазване на регламентите на страната. Това стана ясно от интервю на шефа на Сметната палата Цветан Цветков пред Нова телевизия. Това са Български земеделски съюз, Народняшка земеделска партия \"Никола Петков\", Гражданска сила и Национално патриотично обединение. Наскоро бяхме уведомени от прокуратурата, че са предприели действия по заличаването на тези партии, допълни той. 25 от близо 160 партии не са подали финансови отчети тази година и ще бъдат глобени между 5 и 10 хил. лв.  ", "date": "2018.05.22", "title": "Заличават още 4 партии"}
{"url": "https://www.monitor.bg:443/bg/a/view/strelba-v-marsilija-100292", "text": " Часове след като българин бе задържан в подозрение за опит за извършване на атентат на гарата в Марсилия, маскирани лица откриха огън с автомат \"Калашников\" срещу група младежи. Стрелбата е станала близо до популярното културно пространство La Busserine в понеделник вечерта. Съобщава сe, че нападателите са се приближили с три превозни средства. Стигнало се е до престрелка с полицията. Районът е отцепен. На мястото са изпратени морски пехотинци и спасителни екипи. Според местни медии, един човек е леко ранен. Той е бил откаран в болница, но се оказало, че се чувства добре. Полицията продължава да издирва нападателите.", "date": "2018.05.22", "title": "Стрелба в Марсилия - един леко ранен"}
{"url": "https://www.monitor.bg:443/bg/a/view/amerikanski-medii-raketite-na-putin-sa-krivi-100289", "text": "Пореден неуспешен опит с руска ядрена ракета коментират американските медии. Не е лошо поне едно от новите оръжия, с които се хвали руският президент Владимир Путин, да е минало успешно изпитание на полигон, съобщава американският тв канал CNBC. На Русия все още й предстои да извърши най-малко един положителен тест на прехвалените и рекламирани оръжия. През периода от януари 2017 г. до февруари 2018 г. Русия е извършила четири изпитателни полета с новата крилата ракета. И всеки опит е завършил с крушение. Най-успешният тест е бил полет с продължителност не повече от 2 минути. Тогава ракетата преодоляла разстояние от 22 мили - около 35-40 км, след което станала неуправляема и паднала на земята. А най-краткият опит е бил само 4 секунди. По проект ракетата се изстрелва с обикновени двигатели, а после се включват ядрените, благодарение на които снарядът е способен да лети относително безшумно, на ниска височина и да остане незабелязан. Но, по информация на тв канала, именно при включването на ядрените двигатели се стигало до падането на крилатата ракета. Изстрелванията били насрочвани и провеждани по заповед на чиновници от Кремъл, независимо от възраженията на експерти, които предупреждавали, че ракетните системи са още далеч от работоспособност. През март Путин се похвали, че на централния полигон в Русия се е състоял успешен полет на нова руска крилата ракета с ядрени установки. Според него по време на полета били достигнати мощностите и съответната тяга. \"Осъщественият пуск на ракетата и изпитанията позволяват да се премине към създаването на принципно нов вид оръжие\", обясни тогава президентът. По-късно заместник-министърът на отбраната Юрий Борисов сподели подлобности за ракетата. Той поясни, че тепърва ще става възможно тя да работи благодарение на огромните усилия на руските учени-атомници, които били свършили голяма практическа работа.", "date": "2018.05.22", "title": "Американски медии: Ракетите на Путин са криви"}
{"url": "https://www.monitor.bg:443/bg/a/view/ministyr-nankov-shte-otkrie-forum-za-vi-k-infrastruktura-100191", "text": "Регионалният министър Николай Нанков ще открие днес дискусионен форум „Новите инвестиции във ВиК инфраструктура“. Той ще се проведе от 10 часа в зала „Роял“ на София Хотел Балкан. Модераторна организираното от Министерството на регионалното развитие и благоустройството събитие ще бъде заместник-министър Малина Крумова. На него се очаква да присъстват вицепремиерът Томислав Дончев, министърът на околната среда и водите Нено Димов, кметът на София Йорданка Фандъкова, областни управители, представители на ВиК асоциации и други. По време на форума ще бъдат представени инвестициите във ВиК мрежи и съоръжения, които ще бъдат финансирани от Оперативна програма „Околна среда 2014-2020 г.“ на база изготвените регионални прединвестиционни проучвания.", "date": "2018.05.22", "title": "Министър Нанков ще открие форум за ВиК инфраструктура"}
{"url": "https://www.monitor.bg:443/bg/a/view/rabotna-sreshta-za-bylgarite-zapodozreni-za-trafik-na-hora-v-gyrcija-100283", "text": "Омбудсманът Мая Манолова ще обсъжда проблемите на българите, съдени в Гърция по подозрение за трафик на хора.    Манолова е сезирана от потърпевши български граждани за казуса с продажбата на моторно превозно средство у нас, което не е пререгистрирано от новите си собственици, а с него е извършено престъпление – превоз на нелегални имигранти в южната ни съседка. Работната среща между граждани и представители на държавните институции ще започне в 11 часа. Поканени да участват са както потърпевши от каналджийството наши сънародници, така и всички отговорни държавни институции - Министерство на външните работи, Министерство на вътрешните работи, Главна дирекция „Национална полиция“, Прокуратура на Република България и Нотариалната камара.  ", "date": "2018.05.22", "title": "Работна среща за българите, заподозрени  за трафик на хора в Гърция "}
{"url": "https://www.monitor.bg:443/bg/a/view/nanofabrika-izgradi-naj-malkata-kyshta-100285", "text": "Малките къщи, добиват все по-голяма популярност. За да демонстрират възможностите на нова нанороботизирана система, френски учени изградиха микро къща на раздвоения край на оптично влакно. Малкият дом е построен от екип от института Femto-ST в Безансон (Besançon), Франция, използвайки новата нанофабрика μRobotex. Устройството използва роботизирано контролиран йонен пистолет и система за впръскване на газ в голяма вакуумна камера, за сглобяването на микроструктури на върховете на оптичните влакна с изключителна прецизност. Посредством, сканиращ електронен микроскоп, двама инженери, работейки с множество компютри, са използвали μRobotex за изграждането на къща от кварцова мембрана с площ от едва 300 на 300 микрометра, като един микрометър или микрон е една милионна част от един метър. След това е използвана системата за впръскване на газ, за да се заварят ръбовете на съединените части. Йонен лъч с по-ниска мощност, работещ заедно със системата за впръскване на газ, е изработил „керемидите” на покрива. μRobotex може да се използва и за много по-практични приложения, от изграждането на микро къщи, като например сглобяването на чувствителни елементи на върховете на оптични влакна, тънки, колкото човешки косъм.  Досега, използвайки не роботизирани системи, подобна фина работа не е била възможна. Тъй като, повече аспекти на μRobotex стават автоматизирани, учените в се надяват да изградят дори по-малки структури в краищата на въглеродни нанотръби с размри от само 20 до 100 нанометра в диаметър, като един нанометър е една милиардна от един метър.", "date": "2018.05.22", "title": "Нанофабрика изгради най-малката къща"}
{"url": "https://www.monitor.bg:443/bg/a/view/rusnacite-spirat-proizvodstvoto-na-lada-priora-i-kalina-ot-uli-100288", "text": "\"АвтоВАЗ\" от юли спира от производство автомобилите „Лада”-„Калина” и \"Лада\"-„Приора”, пише \"Ведомости\", като цитира писмо изпратено до дилърите на завода в Русия. Слуховете за подобно решение относно отдавна морално остарелите модели се носят от няколко години, но на практика то се започва да се реализира едва сега. Освен това от плана за производство за по-следващия месец отсъства също така и моделът „Гранта”, но за него засега не се съобщава дали ще последва съдбата на останалите два. От най-големия руски производител на леки коли смятат да включат в листата си модели X-стил, пише още в писмото изпратено от \"АвтоВАЗ\" до неговите дилъри.", "date": "2018.05.22", "title": "Руснаците спират производството на „Лада” „Калина” и „Приора” от юли"}
{"url": "https://www.monitor.bg:443/bg/a/view/glavnijat-prokuror-na-sa-sht-na-forum-u-nas-100287", "text": "Министърът на правосъдието и главен прокурор на САЩ е на посещение в България, предава Блиц. Джеф Сешънс ще участва в редовната среща между Европейския съюз и Съединените щати по въпросите на правосъдието и вътрешните работи. Очаква се основни теми да бъдат борбата с тероризма, сигурността и съдебното сътрудничество, транснационалната организирана престъпност, миграцията, управлението на границите и визовата политика. Срещата, която започва днес с официална вечеря, се провежда два пъти годишно, като страната ротационен председател на Евросъюза е домакин през първата половина на годината.", "date": "2018.05.22", "title": "Главният прокурор на САЩ на форум у нас"}
{"url": "https://www.monitor.bg:443/bg/a/view/evroparlamentyt-slusha-utre-vecher-zukyrbyrg-za-lichnite-danni-100291", "text": "Изслушването на изпълнителния директор на Фейсбук Марк Зукърбърг пред Европейския парламент ще се излъчва пряко по уебстрийм, съобщи председателят на ЕП Антонио Таяни във Фейсбук. \"Лично обсъдих с изпълнителния директор на Фейсбук г-н Зукърбърг възможността срещата с него да бъде предавана пряко. Радвам се да обявя, че той прие тази нова покана. Страхотна новина за гражданите на ЕС. Благодаря му за уважението, което показа към ЕП. Срещата ще бъде днес от 19:15 до 20:30 ч. българско време.", "date": "2018.05.22", "title": "Европарламентът слуша днес Зукърбърг за личните данни "}
{"url": "https://www.monitor.bg:443/bg/a/view/bez-reklami-po-vitrinite-v-centyra-na-sofija-100280", "text": "Да се ограничат рекламите по витрините на магазините в София, предвижда новата наредба за преместваемите обекти и рекламната дейност в столицата. Главният архитект на града Здравко Здравков е категоричен, че в търговския обект не трябва да се рекламират продуктите, които се продават вътре. Той отчете работата си през двете години, в които е главен архитект, и обяви, че Новият документ предстои да бъде внесен в Столичния общински съвет, като с него се цели столицата да заприлича на по-модерен и подреден град. В него е заложено да не се допуска поставяне на хладилни витрини сергии и други в първа зона на центъра, която обхваща участъка между бул. \"Цар Освободител\", бул. \"Васил Левски\", ул. \"Екзарх Йосиф\", ул. \"Позитано\", \"Лавеле\" и площадите \"Света Неделя\", \"Народно събрание\", \"Орлов мост\" и \"Паметник Васил Левски\". Ще бъдат ограничени и възможностите за изграждане на зимни градини на заведенията. За изминалата година арх. Здравков е издал 390 заповеди за премахване на незаконни строежи. Принудително са премахнати 48 строежа, като 17 от тях били незаконни, а 31 пред срутване, което струвало 700 хил. лв. Като голяма гордост за 2017 г. той посочи промените в Закона за устройството и застрояване на Столичната община. заяви архитектът. Здравков открои като важна стъпка за това столицата да бъде по-зелен и приветлив град повечето пешеходни пространства, обособени по централни улици. Главният архитект съобщи, че в началото на юни ще обявят конкурса за проект за мемориала на Първи и Шести пехотен полк, който ще бъде изграден на мястото на съборения паметник \"1300 години България\" пред Двореца на културата. Догодина пък се очаква да приключи ремонтът на бившата топлоцентрала в парка зад НДК и превръщането на сградата в културен център. Здравков има план да бъде обновен и площадът пред Централната жп гара. Също така ще се работи и за подобряването на пешеходната връзка между гарата и площад „Света Неделя“, където също предстои да бъде обновен конкурс за реконструкцията му. В шест столични училища пък ще бъдат изградени многофункционални спортни зали, които ще могат да се ползват от външни лица след учебните часове.", "date": "2018.05.22", "title": "Без реклами по витрините в центъра на София"}
{"url": "https://www.monitor.bg:443/bg/a/view/majk-pens-kym-kndr-ne-si-igrajte-s-trymp-100290", "text": "Вицепрезидентът на САЩ Майк Пенс предупреди севернокорейския лидер Ким Чен Ун да не се опитва да разиграва американския държавен глава Доналд Тръмп, ако двамата се срещнат при планираната среща на 12 юни. Пенс заяви това в интервю за телевизия \"Фокс\". \"За Ким Чен Ун ще бъде голяма грешка да мисли, че може да разиграва Доналд Тръмп\", казва Пенс на фона на засилващите се опасения, че срещата може да се окаже срамен провал за Тръмп, ако той не успее да накара Северна Корея да се откаже от ядрените си оръжия. Пенс допълва, че е \"безспорно\", че Тръмп е подготвен да се оттегли от срещата, която според плановете трябва да се проведе в Сингапур. Не мисля, че президентът Тръмп мисли за пиар-а, той мисли за мира, допълва вицепрезидентът. На този фон съвсем малка група чуждестранни журналисти пристигна в Северна Корея, за да отразява демонтирането на изпитателния ядрен полигон на страната тази седмица. Сред избраните няма представители на южнокорейските медии, както първоначално беше предвидено. Осемте южнокорейски журналисти бяха изключени, защото Пхенян прекъсна контактите на високо равнище със Сеул в знак на протест срещу военно учение на Южна Корея със САЩ. Севернокорейските медии повториха протеста, като заявиха, че дрънкането на оръжия и диалогът не се смесват. В групата, пристигнала с чартърен полет от Пекин, има журналисти от Великобритания, Русия, Китай и САЩ. Те ще отседнат в хотел в пристанищния град Уонсан на източното крайбрежие на Северна Корея, след което ще пътуват с влак до полигона, разположен в североизточната част на страната. В крайна сметка КНДР позволява ограничен достъп до полигона, но цели да популяризира обещанието си да прекрати подземните опити и изстрелванията на междуконтинентални балистични ракети, както Ким Чен Ун едностранно обяви по-рано. Междувременно американският ескадрен миноносец \"Милиус\" пристигна във вторник в Япония, за да засили защитата срещу евентуални балистични удари от Северна Корея или друга държава в Източна Азия. Корабът пристигна в морската база Йокосука три седмици преди очакваната среща на върха в Сингапур между Тръмп и Ким. Демонстрацията на сила напомня за военния натиск, който може да бъде упражнен върху КНДР във връзка с исканията на САЩ севернокорейците да се откажат от ядрените си оръжия и от програмата си за балистични ракети. В случай на премахване на обстоятелствата, станала причина за приемане на контрасанкциите, правителството отменя съответните мерки за въздействие. В документа се казва, че целта на закона е \"защита на интересите и сигурността на Русия, на нейния суверенитет и териториална цялост, на правата и свободите на гражданите на Руската федерация от неприятелски действия на САЩ.", "date": "2018.05.22", "title": "Майк Пенс към КНДР: Не си играйте с Тръмп "}
{"url": "https://www.monitor.bg:443/bg/a/view/18-934-bylgari-namalili-danycite-si-s-onlajn-deklaracii-100281", "text": "18 934 българи са ползвали отстъпка от 5% от данъците си, които трябва да платят към държавата, тъй като са пуснали годишните си данъчни декларации през интернет. Това показват данни на приходната администрация, предоставени на „Монитор“. За да се възползваме от „промоцията“, трябваше документите да се пуснат по електронен път до 31 януари 2018 г. Дата бе променена, тъй като в предните данъчни кампании срокът бе края на март. Отстъпката, която обаче физическите лица можеха да получат, не можеше да надвишава пет стотака. Допълнително условие бе и да нямат подлежащи на принудително изпълнение публични задължения към момента на подаване на декларацията, както и да внесат целия размер на данъка за довнасяне в срок до 31 януари 2018 г. Едва обаче 1834 нашенци са посочили в годишните си документи, че 80% от парите си ги профукват за пазаруване онлайн или чрез плащания с банкова карта и поради тази причина са поискали държавата да им намали доходите с 100 920 лева, т.е. са спестили 10 бона данъци. Този тип облекчение бе прието миналата година, като основната му цел е да се намали сивата икономика в страната. Така бе решено да се стимулират плащанията с карти, а хората, които получават 100% от заплатата си по банка и харчат 80 на сто електронно, да получават облекчения в размер на 1% от дължимия за годината данък върху доходите. Но отново отстъпката не може да надхвърля 500 лева. Според данъчните намалява се и броят на родителите, които се възползват от данъчно облекчение за деца под 18 години. В тазгодишните декларации за облекчение са настояли а за 2016 г. (б.а. декларациите за 2016 г. са подавани през 2017 г.) броят им е бил с 3 858 по-голям, т.е. 43 059. Така се оказва, че общата сума, с която те са намалили годишните си облагаеми доходи е над 11,730 млн. лева. Това обаче не означава, че са спестили тази сума, тъй като данъкът върху доходите е 10%, в хазната не са постъпили само 1,173 млн. лева. Важно е да се уточни, че в тази графа не попадат хората, които имат само трудов договор и не припечелват допълнително пари от друго място или пък са ползвали облекчения, чрез своите работодатели. Законът пък казва, че годишният облагаем доход може да се намали с 200 лева, ако имаме едно дете, за две деца сумата скача на 400 лева, а с 600 лева, ако имаме три или повече дечурлига у дома. По този начин дължимият данък за годината спада съответно с 20 лева, 40 лева или 60 лева. Държавата дава възможност и на  като могат да намалят облагаемите си доходи с платените лихви по първите 100 хил. лева от главницата. Другото условие е поне един от съпрузите да е бил под 35 години при тегленето на заема. Така 4718 млади влюбени са намалили облагаемите приходи с 11,665 млн. лева, което им е спестило от джоба 1,166 млн. лева. Част от нашенците гледат да спестят пари и като правят различни дарения. През 2017 г. 2182 души са обявили пред данъчните, че са дарили пари на някой човек или институция в нужда. Общата сума на годишните им основи е била намалена с 2,465 млн. лева, но реално са спестили едва 246 хил. лева.", "date": "2018.05.22", "title": "18 934 българи намалили данъците си с онлайн декларации"}
{"url": "https://www.monitor.bg:443/bg/a/view/obsyjdat-podobrjavane-na-vzaimodejstvieto-pri-rabota-s-deca-jertvi-na-nasilie-100219", "text": "Представят възможностите и предизвикателствата при прилагането на мултидисциплинарен и междуведомствен подход при работата с деца, жертви на насилие. Събитието ще започне в 9:30 часа на 22 май в хотел „КООП“. Представители от Исландия ще споделят опита си от услугата „Барнахус“, която прилага именно този метод. Освен това те ще разяснят и какво точно представлява той. Акцент в кръглата маса ще бъде подкрепата на деца, пострадали от насилие и техните семейства, подобряване на правната рамка и прилаганите мерки, с цел избягване на повторно травмиране на жертвите, както и гарантиране на подходящ за детето съдебен процес. За първи път ще бъдат представени данните от прилагането на Координационния механизъм за работа в случай на деца, жертва или в риск от насилие и при кризисна интервенция през 2017 г.. Участие в срещата ще вземат д-р Елеонора Лилова – председател на ДАЗД, зам.- министърът на труда и социалната политика Росица Димитрова, проф. Нели Петрова – председател на ИСДП, неправителствени организации. Кръглата маса е организирана от Държавната агенция за закрила на детето (ДАЗД) и Института по социални дейности и практики (ИСДП).", "date": "2018.05.22", "title": "Обсъждат подобряване на взаимодействието при работа с деца жертви на насилие"}
{"url": "https://www.monitor.bg:443/bg/a/view/dnes-otvarjat-ofertite-za-proektite-za-remonta-na-3-tunela-ot-am-hemus-i-am-trakija-100262", "text": "Днес се отварят офертите за изработването на технически проекти при ремонтно-възстановителните работи на тунелите „Топли дол“ и „Правешки ханове“ по АМ „Хемус“ и на „Траянови врата“ на АМ „Тракия“, съобщиха от Агенция „Пътна инфраструктура“, (АПИ). Съоръженията са част от трансевропейската пътна мрежа (TENT-T). Въз основа на проектите, които трябва да се направят, след това ще се ремонтират и тунелите. Обществената поръчка е в три обособени позиции: В обособена позиция едно е изработването на технически проект при ремонта на тунел „Топли дол“ при км 39+562 на АМ „Хемус“. Стойността й е 350 хил. лв. без ДДС. Съоръжението е въведено в експлоатация през 1985 г. и е с дължина 883 м. Втората обособена позиция е за проектиране на ремонта на тунел „Траянови врата“ при км 53+297 на АМ „Тракия“. Стойността й е 340 хил. лв. без ДДС. Тунелът е в експлоатация от 1985 г. и е с дължина 720 м. Третата обособена позиция - за проектиране на ремонта на тунел „Правешки ханове“ при км 54+672 на АМ „Хемус“, е на стойност 320 700 лв. без ДДС. Съоръжението е в експлоатация от 1999 г. и е с дължина 834 м. Всеки от трите технически проекта, които трябва да бъде направен, включва извършването на анализ на риска, геодезически измервания, конструктивно обследване на съответния тунел, при необходимост извършване на инженерно-геоложки проучвания и представяне на технически доклад с проектно предложение за ремонтно-възстановителни работи на съоръжението. Целта е да се предвидят всички нужни мерки и дейности, които трябва да се изпълнят, в съответствие с изискванията на Наредбата за технически правила и норми за проектиране на пътни тунели. Общата индикативна стойност на поръчката за проектиране е 1 010 700 млн. лв. без ДДС и се финансира от бюджета на АПИ.", "date": "2018.05.22", "title": "Днес отварят офертите за проектите за ремонта на 3 тунела от АМ „Хемус“ и АМ „Тракия“"}
{"url": "https://www.monitor.bg:443/bg/a/view/next-era-energy-kupuva-za-6-5-mlrd-vsichki-energijni-aktivi-na-southern-vyv-florida-100286", "text": "NextEra Energy плати $5,1 млрд. всички енергийни активи на Southern в американския щат Флорида, включително и Gulf Power и Florida City Gas, съобщи „Прайм”. С включването на поетите борчове обаче цената достига 6,5 млрд.долара се казва в съобщението на Southern. От компанията, продала активите си в тропическия американски щат смятат с парите да покрият дълговете си и да насочат усилията си основно върху строителството на атомната електростанция в Джорджия, която ще бъде първата нова ядрена мощност в САЩ за последните няколко десетилетия. Окончателното прехвърляне на активите по сделката се очаква да завърши към края на 2018 г. или началото на следващата. Gulf Power обслужва над 450 хил. души в 8 американски щата, а Florida City Gas има около 110 хил. клиенти.", "date": "2018.05.22", "title": "NextEra Energy купува за $6,5 млрд. всички енергийни активи на Southern във Флорида"}
