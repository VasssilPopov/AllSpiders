{"url": "https://www.monitor.bg/bg/a/view/vyv-finlandija-otvori-vrati-leden-hotel-vdyhnoven-ot-igra-na-tronove-158063", "text": "Почитателите на поредицата \"Игра на тронове\" могат да се потопят в света на Вестерос, ако се разходят до Финландия. За втора поредна година в страната отвори врати леден хотел, вдъхновен от сериала. Ако има място, където зимата действително е дошла, то това е тук - само на 200 км от Северния полюс - финладско село, в което следата на Белите бродници е навсякъде. Скулптури от Русия, Украйна, Полша, Латвия и Финландия умело пресъздават добре познати на почитателите на \"Игра на тронове\" детайли. Огромен леден дракон и Железният трон са само малка част от нещата, които посетителите на селцето могат да видят. Всичко тук е създадено изцяло от лед и сняг, при това само за няколко дни. Има и хотел, който разполага с 16 стаи, а на гостите се предлагат спален чувал и задължителна чаша горещ сок от горски плодове, за да се раздвижи кръвта им. Селцето отвъд Вала има и параклис, където вече повече от 25 двойки са избрали да се венчаят. Разбира се, има и ресторант, а най-предпочитаното питие е водката... очаквано - в чаша от лед. Мястото ще бъде отворено до края на април, а цената за посетители е 18 евро. Вечер в хотела ще ви излезе 500, но екипът обещава, че ще си струва.", "date": "2019.02.23", "title": "Във Финландия отвори врати леден хотел, вдъхновен от \"Игра на тронове\""}
{"url": "https://www.monitor.bg/bg/a/view/cherno-more-udari-i-ludogorec-na-ticha-158060", "text": "„Черно море“ спечели с минималното 1:0 при домакинството на „Лудогорец“ на „Тича“ в мач от 23-ия кръг на Първа лига. Победният гол за „моряците“ падна във фаталната 13-та минута, а негов автор бе Виктор Генев. Играчите на „Лудогорец“ имаха съвсем основателни претенции за дузпа в 75-та минута, когато Якуб Швиерчок стреля, топката бе блокирана с ръка от Пламен Димов, но съдията Никола Попов не свири такава. „Черно море“ постигна втора домакинска победа от началото на втория дял, докато „Лудогорец“ не само няма победа през 2019 година в Първа лига, но претърпя и първо поражение. Наставникът на „моряците“ Илиан Илиев пък записа победа над „Лудогорец“ с трети различен отбор, след като преди това го бе направил начело на „Верея“ и „Локомотив“ (Пловдив). Варненци пък постигнаха успех и над третия гранд на своя стадион, след като преди това бяха ударили „Левски“ и ЦСКА. Мачът на „Тича“ е много вероятно да се окаже последен за Антони Здравков начело на шампионите. В по-ранния мач днес „Славия“ прекъсна негативната си серия от цели седем мача без победа като гост в Първа лига. „Белите” се наложиха с 3:1 над „Ботев“ (Враца) на тежкия терен на стадион „Христо Ботев”. Двубоят бе преместен с половин час, за да могат домакините да изчистят снега, който се бе натрупал през нощта и сутринта. В крайна сметка врачани успяха да приведат в годен вид терена си и двубоят се състоя. Столичани се наложиха, след като направиха пълен обрат на резултата. Във втори пореден мач възпитаниците на Златомир Загорчич успяват да вкарат три попадения и в крайна сметка да стигнат до успеха, след като първо за губили в резултата. Домакините откриха резултата с гол на Венцислав Керчев в 6-ата минута, а след това пропуснаха още няколко положения за втори гол. „Белите“ изравниха чрез Радослав Кирилов в 38-ата минута. След почивката „Славия“ надигра своя опонент и с две попадения на Цветелин Чунчуков и Владислав Узунов стигнаха до трите точки. В третия мач за деня „Ботев“ (Пловдив) разби „Верея“ с 4:0. На базата си в \"Коматево\" домакините без проблем стигнаха до трите точки срещу аутсайдера в шампионата. Феребори Доре (20), Тодор Неделев (41), Васил Шопов (81) и Кристиан Добрев (86) отбелязаха попаденията за \"канарчетата\". Така съставът на Николай Киров се доближи само на три точки от третия в класирането „Левски“, който има мач с ЦСКА утре. Пловдивчани вече имат 42 точки след 13 победи и три равенства от 23 срещи.", "date": "2019.02.23", "title": "„Черно море“ удари и „Лудогорец“ на „Тича“"}
{"url": "https://www.monitor.bg/bg/a/view/kim-veche-pytuva-za-sreshtata-s-trymp-vyv-vietnam-158062", "text": "Специалният влак, с който вероятно пътува севернокорейският лидер Ким Чен-ун, е навлязъл на китайска територия, пресичайки моста на граничната река Ялу между двете страни, съобщи преди малко от китайския крайграничен град Дандун южнокорейската агенция Йонхап, цитирана от АФП. По-рано днес дипломатически източник в Пхенян съобщи, че влакът, с който Ким Чен-ун пътува за виетнамската столица Ханой за втората си среща на върха с американския президент Доналд Тръмп, е потеглил от централната гара в Пхенян. Дългото 4500-километрово пътуване през цял Китай до Виетнам ще отнеме около 48 часа според Йонхап. Срещата межу Ким и Тръмп в Ханой според официалното съобщение на САЩ ще се състои на 27-28 февруари. Корейският лидер, подобно на неговите предшественици - дядо му и баща му, рядко пътува със самолет. АП също съобщи, че жълто-зеленият влак е преминал моста над граничната река тази вечер. Японската телевизия Ен Ейч Кей показа кадри, как влак, приличащ на този, с който Ким Чен-ун вече няколко пъти е пристигал в Китай, е пресякъл границата в района на Дандун. Очаква се влакът да пристигне в Пекин около 10.00 ч. в неделя сутринта. Десетки автомобили на китайските сили за сигурност са блокирали шосетата около гарата в Дандун преди преминаването на влака, предаде Йонхап. Междувременно виетнамските власти обявиха безпрецедентна забрана за движение покрай вероятното трасе, по което Ким Чен-ун ще пристигне следващата седмица по виетнамска територия в Ханой, предаде АП. Забраната се отнася за цялата 170-километрова магистрала номер едно от границата с Китай до Ханой. Според агенцията това съобщение предполага, че след като пресече виетнамската граница Ким Чен-ун ще слезе от влака и ще продължи към Ханой с кола. Редките пътувания на Ким Чен-ун и начините за придвижването му зад граница обикновено се обградени с дълбока секретност. По-рано днес Виетнам съобщи, че Ким ще направи \"официално приятелско посещение\" в страната през \"следващите дни\", без да посочи дати. Севернокорейските медии все още не са съобщили за отпътуването на лидера на страната, нито пък за предстоящата му среща с президента на САЩ, отбелязва Йонхап.", "date": "2019.02.23", "title": "Ким вече пътува за срещата с Тръмп във Виетнам"}
{"url": "https://www.monitor.bg/bg/a/view/50-ijat-hettrik-na-mesi-vdyhnovi-barsa-za-uspeh-nad-sevilja-158064", "text": "Лионел Меси осъществи страхотен обрат на „Рамон Санчес Писхуан“ за победата на „Барселона“ с 4:2 при визитата на „Севиля“ от 25-ия кръг на Примера дивисион. Над 40 хиляди зрители на \"Рамон Санчес Писхуан\" имаха привилегията да видят три фамозни гола на \"десетката\" в 26-ата, 67-ата и 85-ата минути, с които той завъртя юбилейния си 50-и хеттрик в кариерата. Лео асистира и за четвъртия гол, който бе дело на Луис Суарес. „Севиля“ водеше с 2:1 на полувремето след попадения на Хесус Навас и Габриел Меркадо. Така „Барса“ измъкна едно от най-тежките си гостувания до края на сезона в Примера дивисион и временно дръпна с 10 точки пред „Атлетико“ (Мадрид) и 12 пред „Реал“ (Мадрид). Победата донесе голяма доза увереност на каталунците преди двете битки с „Реал“ следващата седмица - за Купата на краля и първенството.", "date": "2019.02.23", "title": "50-ият хеттрик на Меси вдъхнови „Барса“ за успех над „Севиля“"}
{"url": "https://www.monitor.bg/bg/a/view/kultovo-zavedenie-v-kavarna-izgorja-do-osnovi-158066", "text": "Едно от знаковите заведения в Каварна - бистро \"Старият мост\" на брега на морето е изгоряло до основи миналата нощ. Пожарът е избухнал около 2 часа след полунощ и е гасен почти два часа и половина заради силния вятър, съобщи за Про Нюз Добрич началникът на РД \"Пожарна безопасност и защита на населението\" Дарин Димитров. Вятърът е духал в посока към морето и това е спасило намиращите се в близост сгради. Няма пострадали хора Заведението не е работело, било е в ремонт. Оперативно-следствена група изяснява причината за инцидента. Не се изключва и версията за умишлен палеж. Според комисар Димитров, по-вероятно е причината да се окаже друга.", "date": "2019.02.23", "title": "Култово заведение в Каварна изгоря до основи"}
{"url": "https://www.monitor.bg/bg/a/view/dvama-bylgari-shte-karat-utre-v-bansko-158061", "text": "Двама българи ще участват в утрешния гигантски слалом от програмата на Световната купа по ски алпийски дисциплини в Банско. Алберт Попов има точките и по право е в листата, а от ФИС дадоха зелена светлина да кара само още един българин и това е Йоан Тодоров. Камен Златков няма да стартира. Първият манш утре започва в 10.30 часа. Въпреки че лошото време днес провали провеждането на супергиганския слалом, домакините са почти готови с трасето за старта в неделя. Работата на терен ще продължи до късно тази нощ. На трибуните пък ще са легендите на ските от близкото минало Петър Попангелов и Алберто Томба, които ще правят компания на Марк Жирардели.", "date": "2019.02.23", "title": "Двама българи ще карат утре в Банско"}
{"url": "https://www.monitor.bg/bg/a/view/lavina-padna-do-hotel-v-tirol-izdirvat-oceleli-158065", "text": "Лавина затрупа няколко души в австрийската област Тирол край границата с Германия днес следобед и в момента се провежда спасителна операция, предадоха Асошиейтед прес и ДПА. Един скиор е мъртъв, а други четирима са спасени, съобщи австрийската полиция. \"От четирима, които бяха спасени живи, един е ранен\", заяви говорителят на полицията Майкъл Едер. По думите му петима са били на излет по ски бягане, когато са били ударени от лавината, паднала в гориста местност. На този етап няма никакви подробности за тяхната самоличност или националност. Продължава издирването на още оцелели. Спасителната акция е затруднена, тъй като огромна снежна маса е затрупала шосетата, водещи към мястото на лавината, и се използват само хеликоптери. На място работят пожарникари, полицаи и обучени кучета, издирващи затрупаните. \"Ние продължаваме да търсим други, които лавината да е погребала, но сега става тъмно и ще стане все по-трудно да се намери някой\", допълни Едер. Снежната грамада е минала покрай хотел в залесена местност, северно от езерото Планзее, но не е засегнала самата сграда на хотела.", "date": "2019.02.23", "title": "Лавина падна до хотел в Тирол, издирват оцелели"}
{"url": "https://www.monitor.bg/bg/a/view/propagandnata-sergija-na-prokopiev-158055", "text": "Народът отдавна го е казал – не вярвай на хора, които отвън са красиви, отвътре гнили. На създателите на етикета „умни и красиви“ още от самото начало им куцаше първата част, а втората дори вече не крият. Именно това е положението с флагмана на подсъдимия олигарх Иво Прокопиев „Капитал“, който дори вече не крие, че прави не журналистика, а пропаганда. Трудно може да се намери друго определение за т.нар. „тема на броя“, която бутиковият седмичник поднася на читателите в последния си брой – за медийния сектор у нас. На три страници, озаглавени „Опорните медии на ГЕРБ,“ под претекста, че изброява уж вестници, телевизии и онлайн издания, подкрепящи управляващите, „Капитал“ всъщност вкарва в един списък всички национални медии, които не са част от фабриката за фалшиви новини на самия Прокопиев и ортаците му олигарси-издатели Огнян Донев и Сашо Дончев. Няма да е честно, ако не сложим в тази китна групичка и Цветан Василев, разбира се, който може на документи да не се води издател, но де факто финансира не малко онлайн издания и телевизионни предавания с парите, откраднати от вложителите в КТБ. Както можем да се досетим, по традиция пропагандният тюрлюгювеч започва с изданията от групата на „Телеграф медиа“, като целта на тяхното поместване там е двойна. Освен срещу медиите от групата, материалът е насочен и срещу издателя на „Телеграф медиа“ Делян Пеевски, който е трън в петата на вече изброените олигарси заради законодателните си инициативи. С тях хем спря вторичното ограбване на КТБ, хем вкара пълна прозрачност във финансирането на всички медии у нас. С първото бяха пресушени кранчетата към джобовете на Василев и партньорите му. С второто бяха задължени изпълняващите поръчките им медии да декларират откъде идват парите им. Изискване, на което „Капитал“ и останалите издания от Фабриката за фалшиви новини със сигурност не искат да отговарят, защото ще лъсне, че са издържани от издателите си олигарси и от грантове. Пеевски впрочем е депутат от опозиционната ДПС и прилепването му към управляващите е твърде екзотично решение, но това никога не е притеснявало „капитал“-ци. Важното е в обществото да се налагат лъжливи тези с надеждата, че хората в крайна сметка ще им повярват. Та именно на този принцип е написан и материалът, в който към Пеевски (и не само) впрочем са прикрепени връзки с медии, с които няма нищо общо. Въпросът доколко изобщо „Капитал“ може да прави списъци на издания, които според седмичника подкрепяли властта, дори не си струва да бъде коментиран. Достатъчно е показателен е фактът, че именно това издание организира всяка година срещи на бизнеса с правителството, за които прибира и достолепна сума пари от всеки участник. Това, очаквано, не е споменато в пропагандния анализ. За сметка на това в него са абсолютно всички издания, които всеки ден публикуват не само статии, показващи пороците и на централната, и на местната власт (това лесно може да се проследи), но по-важното - настояват за завръщане на справедливостта и законността в обществото. В това число и за възмездие за престъпното ограбване на Прехода. Именно това е и болката на Прокопиев и сие, които след като ограбиха стотици милиони от джоба на всички ни, сега не само не искат да отговарят за стореното, а и напират отново да ни ограбват.", "date": "2019.02.23", "title": "Пропагандната сергия на Прокопиев"}
{"url": "https://www.monitor.bg:443/bg/a/view/ilyn-mysk-vzel-ipoteka-ot-61-mln-dolara-158058", "text": "Основателят на „Тесла“ и „Спейс екс“ Илън Мъск взе ипотека от 61 млн. долара, съобщава агенция „Блумбърг“. В края на миналата година милиардерът е взел ипотека от банката „Морган Стенли“ за закупуване на четири недвижими имота, както и за рефинансиране на взетия през 2012 г. ипотечен кредит. Мъск ще изплаща по 180 хиляди долара на месец в продължение на 30 години. Бизнесменът не е коментирал информацията, а банката отказала да даде коментар.", "date": "2019.02.23", "title": "Илън Мъск взел ипотека от 61 млн. долара"}
{"url": "https://www.monitor.bg:443/bg/a/view/jyltite-jiletki-se-gotvjat-za-reshitelni-dejstvija-prez-mart-158053", "text": "Организаторите на протеста на \"жълтите жилетки\" обявиха във Фейсбук, че през втория уикенд на март ще има \"решителни протестни действия\", съобщи RFI. Предвижда се те да продължат три дни – петък (8 март), събота (9 март) и неделя (10 март). Досега повече от 4000 души са се присъединили към призива и вероятно ще се включат в него. Протестиращите \"жълти жилетки\" днес се събраха в центъра на Париж за 15-ти пореден път, съобщи \"Ройтерс\". Този път те се обявиха срещу насилието и антисемитизма, които се проявиха при предишните им изяви. Демонстрантите се събраха пред Тиумфалната арка в самото сърце на френската столица, от където се отправиха на марш по емблематичния булевард \"Шанз Елизе\", скандирайки лозунги срещу социалната неправда и правителствената политика, която според тях облагодетелства богатите слоеве на френското общество. Протестът е само част от планираните за събота акции на \"жълтите жилетки\" в Париж и по-големите градове на страната. Демонстрации се очакват и в Бордо и Тулуза. Властите в град Клермон-Феран очакват от 3000 до 10 000 демонстранти и предупреждават за възможно насилие. Полицията ще бъде повече, а много магазини обявиха, че ще останат затворени в събота. В Рен жълтите жилетки планират \"междурегионално\" събиране. Властите очакват от 2000 до 3000 души и разполагат с 300 полицейски служители за охрана на протеста. Планира се \"граждански пикник\" в Шамбор, в долината на Лоара, където френският президент Емануел Макрон празнува своя 40-ти рожден ден.", "date": "2019.02.23", "title": "„Жълтите жилетки“ се готвят за решителни действия през март"}
{"url": "https://www.monitor.bg:443/bg/a/view/avtobus-se-zapali-na-magistrala-hemus-2-158052", "text": "Автобус се запали на магистрала \"Хемус\" в района на пътен възел \"Правец\". Заради инцидента временно в следобедните часове беше ограничено движението в посока Варна. Това съобщиха от Агенция \"Пътна инфраструктура\" (АПИ). Трафикът се осъществяваше само в изпреварващата лента, с повишено внимание и съобразена скорост поради задимяване на пътния участък. Около 15.30 ч. движението беше възстановено. Не се съобщават подробности за инцидента.", "date": "2019.02.23", "title": "Автобус се запали на магистрала „Хемус“"}
{"url": "https://www.monitor.bg:443/bg/a/view/hajde-na-muzej-s-jeleznija-chovek-i-djedaite-158001", "text": "И нека силата бъде с вас! Такъв поздрав очакваме на влизане в отворилия от началото на месеца „врати“ Холивудски музей в София. Ще го намерите в Mall Of Sofia, където някои от най-оборотните и любими герои от филмови фантастични заглавия ни очакват за близка среща и селфи. Десетки са изложените костюми и артикули, които изглеждат като прясно изскочили от малкия екран. Задължително заведете и децата си, които непременно ще се почувстват, макар и за кратко, като в своеобразен „Дисниленд“. Ако има нещо, което фантастичните кинозаглавия за супергерои правят до степен на съвършенство, това са чудноватите костюми, оръжия, светлинни лъчове и т.н. Още от входа (червените пердета, които ще ви отведат директно на червения килим, постлан от организаторите), за „здравей“ ще ви помаха Железния човек. Предвид стотиците костюми, използвани за всички ленти с участието на Робърт Дауни Джуниър в ролята на Тони Старк, няма да се учудим, ако и този костюм е бил използван на снимачния сет на блокбъстърите на Marvel. На терен ще ви обяснят (макар и само, ако попитате), че всички изложени артикули в своеобразния музей са оригинални реквизити или точни реплики на костюмите, използвани в холивудските заглавия. В истински рай ще се почувства всъщност всеки, който следи комиксовите персонажи отблизо и техните превъплъщения в киното. Освен Железния човек, Пеперуди в стомаха ще почувстват и заклетите фенове на „Междузвездни войни“. На място ще видите Дарт Вейдър, джедаи и още артикули, които ще ви пренесат в любимата далечна, далечна галактика. Автентична униформа на германски войник, реплика на костюмите, използвани в номинираното за „Оскар“ през 2011 г. заглавие „Боен кон“ също предизвиква интереса на любителите на седмото изкуство на холивудското изложение. На терен ще видите още костюми от „Ридик“, яйце от „Пришълците“, оръжието (арак) на героя на най-сексапилния мъж за 2018 г. Джейсън Момоа от „Игра на тронове“ - Кал Дрого и какво ли още не. В София изложението ще остане отворено за посетители до края на месеца. За да влезете в света на киното, ще трябва да преброите по 5 лв за билета за възрастен и 3 – за деца. Най-малките – до 2-3 годишни пък дължат единствено усмивка на дамата на входа. В случай, че не успеете да се потопите в магичния свят на джедаите тази зима, топлите дни холивудският музей ще ви очаква в Несебър. Всички артикули се излагат в морския град всяко лято, като организаторите редовно обогатяват колекцията си. Дори и да сте се разходили вече по червения килим в София, включете музея и в летния си график, тъй като Изложенията с филмов реквизит се организират у нас не от вчера и от днес. Особен интерес за киноманите представляват и своеобразните музеи с артикули от заглавия родно производство. Така, миналата година във Варна бе открита изложба с реквизит от прочутата българска лента „Капитан Петко войвода“. Тя показа пътя на създаването на един знаков за българската памет филм и припомня историята на българите преселници от Беломорска Тракия. Изложението бе по повод Деня на Тракия. Любопитен факт е, че предмети и фотоси от преселници от регионите на Гюмюрджина, Софлу, Дедеагач, Доган Хисар (родното място на Петко войвода), Елховско, Ивайловградско и др. Колекцията първоначално е дарена от Студио за игрални филми „Бояна\" на Тракийското дружество в с. Светлен, Поповско. По-късно е подарена на ИМ – Попово. Факт е, че българите в чужбина доста по-често обаче имат възможността да се докоснат до костюмите, носени от любимите им актьори в знакови филми. Именно такава изложба, посветена на хитовата поредица на HBO “Игра на тронове“ привлече вниманието на десетки българи в Оберхаузен, Германия. Костюмите на Аря от първия сезон, на Тирион Ланистър, и много, много други модни намигвания към сагата очакват феновете на франчайза в германския град до 24 февруари. От там те могат да си тръгнат и със сувенири, като колието „Дракона на Денерис“, например, се котира за впечатляващата сума от 2500 евро. Отвъд Океана броят на изложбите се увеличава многократно. Оскаровият сезон е джакпот за организаторите на експозициите. Причината – именно тогава почитателите на седмото изкуство проявяват в най-голяма степен любовта си към киното. Ето защо не идва като изненада, че Модният институт за дизайн и филмов мърчандайз и тази година ще проведат изложение, посветено на престижните отличия. Всеки ентусиаст може да разгледа сега костюмите и дори дребни детайли, спомогнали за създаването на ключовите моменти от заглавията, които след две седмици ще протегнат ръка към статуетката „Оскар“. На терен ще намерите дрехите, които носеха героите в Уаканда („Черната пантера“), „Мери Попинз се завръща“, „Фаворитката“ и т.н. Представителите на силния пол също има какво да разгледат – на терен са изложени и традиционните каубойски костюми от последното заглавие на братя Коен - „Балада за Бъстър Скръгс“. Реквизит от общо 25 заглавия очаква феновете на място, а скоро – надяваме се, ще можем да се докоснем до този вълшебен свят на киното и у нас.", "date": "2019.02.23", "title": "Хайде на музей с Железния човек и джедаите"}
{"url": "https://www.monitor.bg:443/bg/a/view/jena-se-jalva-na-policijata-prodali-j-kafjava-zahar-vmesto-kokain-158054", "text": "Полицията в градчето Крейгейвън, Северна Ирландия, получи странно оплакване. Жена звъннала на горещия телефон на местното управление и заявила, че е била измамена от местен дилър на дрога, който й продал два грама кафява захар вместо кокаин за 200 паунда. На страницата на полицията в Крейгейвън във Фейсбук се появи транскрипция на разговора с потърпевшата, която бързо набра популярност в социалната мрежа. Органите на реда заявиха, че оповестяват публично разговора, за да „отправят послание към всички, които са били излъгани от своя дилър и търсят отмъщение“, за да могат да си вземат поука. „Казвали сме го и преди, сега го повтаряме отново – дилърите на дрога не се интересуват от нищо друго, освен от изпразването на джобовете Ви“, написаха над публикацията си във Фейсбук полицаите. \r\n Все още обаче остава неизяснен въпросът дали човекът, продал кафявата захар вместо кокаин, или купувачът ще бъдат съдени. Дилърът може да бъде подведен под отговорност за „печалба чрез заблуда“, а дамата, която се е опитала да купи дрога е била „насочена към компетентните инстанции за съвет и подкрепа“. Максималната присъда за притежание на дрога във Великобритания е седем години, а дилърите и производителите на наркотици могат да получат и доживотни присъди.", "date": "2019.02.23", "title": "Жена се жалва на полицията, продали й кафява захар вместо кокаин"}
{"url": "https://www.monitor.bg:443/bg/a/view/buren-vjatyr-obyrna-tirove-po-pytishtata-na-balkanite-158056", "text": "Силният вятър и обилният снеговалеж, който се изсипа през първия почивен ден на много места на Балканите, причини сериозни проблеми по пътищата в региона. Най-силно от тежките метеорологични условия бяха засегнати товарните камиони, на които им се налагаше да пътуват през днешния ден. На пътя Мъглиж-Гурково бурният вятър стана причина товарен камион да се обърне в крайпътна канавка. По чудо при инцидента няма пострадали. Заради произшествието движението по пътя беше затруднено за няколко часа. Сходен инцидент имаше и край хасковското село Манастир, където се преобърна ТИР с бургаска регистрация. Според водача, причината е заледен и неопесъчен път. При инцидента няма пострадали, нанесени са материални щети на превозното средство. Проблеми имаше и в съседните страни. В Гърция ТИР се преобърна на автомагистрала „Егнатия“ в участъка между Ксанти и Комотини. Според информацията на гръцкото онлайн издание „Ксантинюз“ двама българи са извадени от авариралия камион. Шофьорът е откаран в местна болница, защото има травма на главата. Силният вятър и снеговалежите не пожалиха и албанците. В резултат на силния вятър три товарни камиона се преобърнаха на различни места в околията Лежа, където скоростта му беше най-голяма. Също така са повредени много билбордове, има изкоренени дървета и разрушени покриви на къщи. На някои места е прекъснато електричеството. Зимата се завърна с пълна сила в Албания, включително и в адриатическото пристанище Драч.", "date": "2019.02.23", "title": "Бурен вятър обърна тирове по пътищата на Балканите"}
{"url": "https://www.monitor.bg:443/bg/a/view/trima-bylgari-zaginaha-v-germanija-pri-zverska-katastrofa-158050", "text": "Трима българи на по 19, 28 и 31 година са загинали при жестока катастрофа по път B236 (между немските градове Ленхаузен и Финентроп, провинция Северен Рейн – Вестфалия). Сблъсъкът между карано от нашенец „Ауди“ и БМВ, управлявано от 59-годишен местен жител, е станал около 5.40 часа в петък. Тримата пътуващи в аудито, което е взето на изплащане, са починали на място, водачът на другата кола е откаран в болницата в изключително тежко състояние. Катастрофата е станала при мокър път и мъгла, българите са пътували към мястото, където работят като дърводелци. Пасторът на евангелската църква в Казанлък Димитър Банев уточни, че става въпрос за двама братя и техен първи братовчед, които си вадели хляба в Германия от лятото на 2018 година. Зад волана е бил 31-годишният Иван Асенов, на предната седалка е бил брат му Тодор, а на задната – първият им братовчед  Демир Върбанов (19). Вестта за гибелта на тримата покруси  казанлъшкия квартал „Кармен“, където живеят родителите на братята. Само преди седмица при тях се завърнала и бременната съпруга на Иван, съобщи пасторът. Тук все още не знаят подробности за трагичния случай. Според публикации в немските електронни медии преди удара БМВ-то е изпреварило друга кола. Ударът е станал в насрещното платно, като не е ясно каква е причината българите да са там. Пътят е бил затворен часове наред, в разчистването са участвали множество специализирани автомобили, включително и хеликоптер. Пастор Банев очаква телата да пристигнат в Казанлък през седмицата. С това се ангажирал българин, който имал специализирана транспортна фирма в Германия. И тримата загинали са били с редовни документи.", "date": "2019.02.23", "title": "Трима българи загинаха в Германия при зверска катастрофа"}
{"url": "https://www.monitor.bg:443/bg/a/view/sacheva-u-nas-uchat-nad-4000-deca-bez-roditeli-158057", "text": "В българските училища и детски градини има над 4 хиляди деца без родители, заяви заместник-министърът на образованието и науката Деница Сачева. Тя взе участие в събитие от инициативата „Мисията е възможна“, целяща деинституционализация на домовете за деца, лишени от родителска грижа. Инициативата е част от голямата реформа на социалното министерство за затваряне на всички институции за деца в България, която МОН подкрепя. „Тези деца имат нужда от нашата подкрепа, но не само от държавата, а и от приемане от обществото. Те не бива да бъдат белязани с вина за това, че нямат родители и за това, че са изоставени като малки“, подчерта Сачева. Домакин на днешното събитие, на което деца от няколко столични община и от новите социални услуги изработваха традиционния български мартеници, бе Националния етнографски музей при БАН. „Това е една от основните ни политики, образованието да не се провежда само в класната стая. Миналата година една от най-успешните национални програми беше „Музеите стават класни стаи“. Тази година програмата продължава и се разширява с галерии и театри. Образованието и културата са пътя, по който ние можем да се променяме като общество и са много важни за нашия общ просперитет“, смята образователният зам.-министър. Участие в събитието взе и председателят на образователната комисия в парламента Милена Дамянова. „В образованието мисията винаги е възможна. Само така, когато сме заедно и с любов един към друг се случват чудесата“, коментира тя. От своя страна директорът на музея доц. д-р Петко Христов припомни, че от дълги години музеят се стреми да отваря своите зали за децата и взима участие в редица инициативи. „С колегите имаме амбицията да превърнем музея в място за общуване, където нашите деца да се докоснат до майсторлъка на предците си. Да могат да направят глинен съд на грънчарско колело и много други неща. Музеят да бъде не само хранилище на нашето културно наследство, но и място, където да има живо общуване“, сподели той по повод на инициативата.", "date": "2019.02.23", "title": "Сачева: У нас учат над 4000 деца без родители"}
{"url": "https://www.monitor.bg:443/bg/a/view/igri-na-fejkove-za-oligarsi-158051", "text": "“Единственият начин да накараш хората си да ти бъдат верни, е да се страхуват от теб повече, отколкото от врага.” Казаното от Кралицата на Седемте кралства Церсей Ланистър в хитовия „Игра на тронове“ най-добре описва лавината от фейкове, която олигарсите-издатели буквално изсипват върху депутата и издател на „Телеграф медиа“ Делян Пеевски. Или с други думи казано – едва ли има човек от обкръжението на Иво Прокопиев, Цветан Василев, Огнян Донев и Сашо Дончев, който да не сеща, че ако не им играе по свирката и като Пеевски дръзва да им разваля рахата на далавери и ограбване на държавата, ще го сполети същата съдба на ежедневно оплюване. А медийната им машина за прегазване на неудобните показва, че работи на пълни обороти и доста ефективно може да разпръсква лъжи по команда. Арсеналът й е доста богат, а въображението – нескончаемо. То не бяха искове по „Магнитски“ и РИКО, финансиране на терористични организации, трафик на и контрабанда на цигари, руски връзки и дългове към Москва, за да се стигне до научната фантастика „новичок“. Всичко това се изсипа на главата на Пеевски само за последните няколко месеца. Без нито един факт, който да доказва тези лъжи. Просто, защото някой е натиснал копчето на Фабриката за фалшиви новини срещу депутата и тя върти ли върти всеки ден своята продукция от абсурди. И чисто по комунистически – изпълнява петилетката за три години. За последните около 1000 дни у нас са продуцирани над 5000 фейка срещу Пеевски. Всички те добре платени и опаковани като „статии на независимата журналистика“ у нас, която всеки месец взема заплата от олигархичната каса на менторите си. Все пак, всеки струва толкова, на колкото сам се оцени, нали?  Какъв е залогът на олигархията в битката й срещу изконния враг на задкулисните машинации у нас Делян Пеевски? Това можете сами да прецените само с едно бегло разгръщане на флагмана на медийната машина за дезинформация на олигарсите – „Капитал“. Изданието на подсъдимия бос Иво Прокопиев (който отговаря пред закона заради скандалните приватизационни сделки за „ЕВН“ и „Каолин“ –б.а), отдавна се е профилирало в това да громи депутата от ДПС и издател на „Телеграф медиа“. За целта името на Пеевски се ползва като етикет, който се лепи върху всичко лошо и неясно у нас, а на народния представител му се пришиват връзки с кого ли не – като се почне от руснаците (защото всеки неудобен на олигархията задължително трябва да е русофил, независимо от това, че Пеевски е последният човек у нас, който реално може да бъде обвиняван в подобно нещо – б.а.) и се приключи с най-различни конспиративни фигури в интернационален план. Важното е Пеевски да е лош, да си хортува с „лошите“, а „добрите“ олигарси да се появяват като божества в древногръцка пиеса, за да спасят народа от това „зло“. В изпълнение на този план, „Капитал“ активно се е заел да пише нови и нови героични сценарии за своите икономически божества. В последния си брой е отделил около 1/3 от и без това бутиковото си издание, за да пише колко е лош Пеевски. Така името на депутата е набъркано в цели два мащабни текста, чиято единствена задача е да дезинформира и да заблуждава обществото. Подходът е елементарен – взимат се всички факти, полу-истини и откровени лъжи, които се появиха в последната седмица по случая с предполагаемото отравяне на оръжейния търговец Емилиян Гебрев, сина му и един от директорите във военния му завод, и всичко това се омесва в един невероятен медиен тюрлюгювеч. Банкерът беглец Цветан Василев и фамилията му изпаднаха в шизофрения – обявиха война на фалшивите новини, които те самите бълват ежедневно. Това става ясно от призив в социалните мрежи на БГ Мадоф, жена му и дъщеря му, които приканват феновете си да ги последват в Туитър, ако искат да чуят „истината от първа ръка“. “Ако искате да избегнете мътните детайли, използвани в приготвянето на това, което само изглежда като новина, а всъщност е фейк — последвайте ни в туитър, откъдето да разберете новините от първа ръка”, призова в страницата си във Фейсбук БГ Мадоф в понеделник. Час и половина по-късно призивът на мустакатия аферист се радваше на „широка“ подкрепа от 29 лайка и 2 споделяния. Не е изключено харесванията да са заради семейната снимка на Цветан Василев и жена му Антоанета, седнали рано сутрин на маса с чаши вино. Семейство Василеви имат добър опит с фейковете, но по отношение на тяхното тиражиране и продуциране. Фабриката за фалшиви новини, финансирана щедро от БГ Мадоф чрез поръчкови сайтове, мрежа от тролове и говорители, работи на пълни обороти. Нормативът, който платените поддръжници на „Василев и фемили“ покриват е минимум по една фалшива новина на ден, която светкавично се разпространява чрез мрежата от медии и сайтове, които лъскат имиджа на банкера беглец. А финансирането на фейк продукцията става с парите, източени от фалиралата КТБ. Основна мишена на фейковете е депутатът Делян Пеевски, който е съвносител на закона срещу вторичното разграбване на банката. Банкерът беглец Цветан Василев дръпна конците на марионетките си от шпицкомандата „Боец“. Малко след като аферистът възропта, че се опитвали да му запушат устата, но той и семейството му щели да казват в Туитър на заинтересованите лица „истината от първа ръка“, от поръчковото НПО на афериста задействаха поточната машина за фейкове. Но тъй като не намериха за какво да се захванат, за да спрегнат името на дежурния враг Делян Пеевски, реанимираха „новина“ отпреди три години, припомняйки как скандалният следовател Бойко Атанасов уж разкрил в интервю за сайта „Биволъ“ съществуването на съществуването на шпицкоманди в прокуратурата. За да е ясно и на най-глупавите тролове на БГ Мадоф, подвизаващи се в интернет с никнеймове като Ad hoc (за специални цели), какво трябва да коментират, от „Боец“ направиха сбит и крайно неграмотен преразказ на интервюто, който в нередактиран вариант звучи по следния начин: „Шпицкомандите са на праяко подчинение на Цацаров и Пеевски и изпълняват специални задачи за прикриване на престъпленията на своите господари, сключване на удобни за мафията споразумения и мачкане на неудобните“. В рамките на три години Фабриката за фалшиви новини е натрупала впечатляващ актив – тя е избълвала 5000 фейка срещу депутата и издател на „Телеграф медиа“. Едва ли има друг човек в държавата, който да е толкова оплюван и мразен от задкулисието. Нито ден, без да се избълва фалшива новина, дезинформация или откровена лъжа за Делян Пеевски. Тази мантра на олигархичните кръгове у нас се следва безропотно и усърдно от пионките във Фабриката за фалшиви новини, за която няма делник и празник. Истинско цунами от фалшиви новини залива социалните мрежи през сайтове на олигарси, участвали в разграбването на държавата. На техния прицел е вечният враг на задкулисието - Делян Пеевски. Четирима олигарси контролират Фабриката за фалшиви новини. Те са Иво Прокопиев, Цветан Василев, Огнян Донев и Сашо Дончев, а за технологията на фейк терора денонощно се трудят десетки болтчета, които поддържат машината за лъжи. Най-показателен пример за това е сайтът на Агент “Академик” от ДС Огнян Стефанов - “Фрогнюз”. Ченгето от мракобесната Държавна сигурност от години е на хранилка при банкера-беглец Цветан Василев и се изживява като него пресцентър. Освен това обаче има цел да пълни виртуалното пространство с откровени лъжи за Делян Пеевски. Може би се чудите как бутиковото сайтче, което се чете само от неколцина най-близки приятели и роднини на банкера-беглец, има толкова силно влияние в интернет търсачките и успява да се позиционира като първо издание много често там. След като се опитаха да откраднат Председателството на ЕС със сайт, чието име подлъгваше читателите, че е официалната българска интернет страница, пионките от машината за дезинформация на олигарсите у нас се пробват да откраднат и изборите за Европейски парламент. Като ги залеят отново с фалшиви новини, но под прикритието на нов сайт – този път за евровота. Човекът, създал втория сайт (евроизборибългария.ком) е същият, стоящ и зад първия – журналистът, обслужващ задкулисието у нас като кореспондент в Брюксел – Георги Готев. Реално обаче Готев е само „лице“ на страницата, защото де факто тя се прави в колаборация с други две интернет издания, част от машината за клевети на олигархията - „Медиапул“ на бившата говорителка на Костов Стояна Георгиева и „Фрогнюз“ на говорителя на Цветан Василев и агент Академик от ДС Огнян Стефанов. Резултатът от поредната прегръдка на псевдожурналисти в опит да измамят обществото е статия, написана от автор на щат в „Медиапул“ и озаглавена „Разкритията за скрития политически партньор на Борисов дестабилизират правителството му“. Материалът е уж за промените в Изборния кодекс, но всъщност е генериран с една единствена цел – да се стигне до предпоследното изречение, в което като кръпка е пришит отново депутатът и издател на „Телеграф медиа“ Делян Пеевски. Бившето ченге от ДС агент Академик Огнян Стефанов сътвори поредния фейк срещу депутата и наш издател Делян Пеевски. Само че този път сам си призна, че новата манипулация във „Фрогнюз“ е написана въз основа на слухове. Като съавтори на материала, озаглавен „Конспиративни записки: Нов политико-олигархичен кръг иска властта“, Огнян Стефанов посочи двама бивши министри на вътрешните работи, депутати от различни парламентарни групи, бивши и настоящи служители в тайните служби, негови колеги, и десетина журналисти. Разбира се, в типичен стил за активно мероприятие Стефанов е успял да събере в един абзац всички фейкове, тиражирани ежедневно от Фабриката за фалшиви новини срещу Пеевски. Академик така се забърка в конспиративните си теории, че дори намеси нашия издател и в сделката за закупуването на Нова телевизия, както и леко претопли манджата за парите, дошли от Венецуела в българска банка.", "date": "2019.02.23", "title": "Игри на фейкове за олигарси (ОБЗОР)"}
{"url": "https://www.monitor.bg:443/bg/a/view/400-amerikanski-voenni-pristigat-u-nas-158041", "text": "На учебен полигон \"Ново село\" започва съвместната българо-американска подготовка, която ще продължи до 19 октомври 2019 г. В нея ще участват сили и средства от Министерството на отбраната, структурите на пряко подчинение на министъра на отбраната и Българската армия. Това съобщиха от военното министерство. За целите на подготовката от вчера, 22 февруари, започна предислоциране на до 400 военнослужещи с необходимата екипировка, щатно въоръжение и бойни припаси от Въоръжените сили на САЩ в Европа, както и на бойни машини на пехотата M2A3 \"Брадли\", хеликоптери UH-60 \"Blackhawk\" и HH-60 \"Pave Hawk\", самоходни минохвъргачки М1064, транспортна, спомагателна и ремонтна техника. В рамките на съвместната тренировка ще бъдат провеждани стрелби на учебен полигон \"Ново село\" и тренировъчни полети на военните хеликоптери.", "date": "2019.02.23", "title": "400 американски военни пристигат у нас"}
{"url": "https://www.monitor.bg:443/bg/a/view/razstreljaha-s-5-kurshuma-shefa-na-srybskija-avto-moto-syuz-158049", "text": "Директорът на сръбския Авто-мото съюз Мирко Бутулия бе убит вчера след кавга на неговия секретар и самия убиец Предраг Джурджев с други работещи в съюза, съобщават сръбските медии, цитирани от БТА. По информация на вестник \"Блиц\" Джурджев се скарал с един от служителите, а Бутулия се включил, за да спре кавгата и да ги успокои. Тогава Джуджев извадил пистолет и прострелял Бутулия с пет куршума, четири в гърдите и пети в главата. След това напуснал кабинета и влязъл в друго помещение, където, разстроен, се самоубил с изстрел в челото. Секретарката на Бутулия чула стрелбата и се втурнала към кабинета на началника си, но когато видяла въоръжения си колега, в паника скочила от прозореца на кабинета, който се намира на първия етаж. Тя не е пострадала, тъй като е скочила от около два метра височина. Джуржев (43 г.) загинал на място, а Бутулия починал по-късно от раните си в болницата въпреки опитите да бъде реанимиран. Бутулия бе на 43 години, баща на четири деца. Той беше и председател на круба по хандбал на \"Цървена звезда\", а от 2014 г. и заместник председател на хандбалния съюз на Сърбия.", "date": "2019.02.23", "title": "Разстреляха с 5 куршума шефа на сръбския авто-мото съюз"}
{"url": "https://www.monitor.bg:443/bg/a/view/advokatyt-na-zadyrjanata-bankerka-drug-e-dyrpal-koncite-j-158043", "text": "„Клиентката ми Биляна Манчева не е била сама. Друг, на по-високо ниво в йерархията, е дърпал конците и това няма как да остане неразкрито, но все още е твърде рано да се говори в подробности. Аз самият все още не съм видял никакви документи по делото. Преди няколко часа разбрах, че то се поема от Националната следствена служба поради фактическа и правната му сложност!“, заяви адвокат Младен Донев, който защитава задържаната по обвинение в източване на 425 000 лв. от сметки на клиенти в Алианц банк вложители. Юристът е поел защитата на 29-годишната новозагорка в последния момент, след като преди делото в сливенския окръжен съд  относно определяне мярката за неотклонение наетата от родителите й старозагорска адвокатка внезапно се отказала. „Почти не сме имали възможност да разговаряме с Манчева насаме. Тя ми е изпратила по майка си едно писмо, доста трудно се чете, но от него става ясно, че тя не е имала никакви права да полага подписи под документи. Всичко е ставало с позволението на шефовете й по-горе във веригата. През 2017 и 2018-а в центъра, който тя е ръководила, са били правени одити, не е открито нищо нередно. Последният одит е правен в нейно отсъствие, нищо не е подписвала“, разказва още Донев. Според думите му поне за единия от свидетелите по делото, който твърди, че са му източени 85 000 евро, имало документи, включително нареждане за превод, където стои негов подпис. Манчева пък заявила, че друг от свидетелите сам е изтеглил парите и след това ги е проиграл в игрална зала. На този етап задържаната банкерка била физически здрава, но психически рухнала от условията в ареста. Там има въшки, дървеници, мизерията е пълна. Тя е сама жена сред 35 арестанти, основно роми. Всички ползват една-единствена тоалетна, достъп до баня имало веднъж седмично, разкрива адвокатът. Той очаква на 27 февруари апелативният съд в Бургас да промени постоянната мярка за неотклонение на клиентката му. Категоричен е, че тя няма намерение да се укрива и припомня, че две седмици преди да бъде задържана, е била в отпуск, знаела е за проверката, но не е тръгнала за чужина, както се твърдяло от държавното обвинение.", "date": "2019.02.23", "title": "Адвокатът на задържаната банкерка:  Друг е дърпал конците й"}
{"url": "https://www.monitor.bg:443/bg/a/view/amerikanskata-kompanija-na-beyr-grils-pred-monitor-imame-vsichki-razreshenija-za-snimki-158044", "text": "Американската компания Electus, която създава и продуцира предаването на пътешественика Беър Грилс заедно със самия него, даде специално изявление само за „Монитор“. Говорителят на компанията Дейвид Шейн сподели лаконичното становище, по случая с нарушението на закона за защитените територии при заснемането на два епизода на шоуто „В дивата пустош с Беър Грилс“ през лятото на 2017-та, заради което Министерство на околната среда и водите се самосезира по сигнал във фейсбук страницата на институцията две години по-късно. писмено обясни Дейвид Шейн. Помолен за повече информация, като дали са знаели, че снимат в защитени зони, дали някой е казал на Грилс, че не може да плува, пали огън, убива и яде животински видове и дали самият пътешественик е запознат с казуса, говорителят на Electus обяви, че няма да коментират повече. Не пожелаха да изяснят дали ще обжалват актовете в размер на 5 хиляди лева наложени от Министерство на околната среда и водите. В крайна сметка отговорността се търси от българския представител на американската копания, който е сложил подписа си под инструктажа на служителите на национален парк „Рила“ и разрешителното за снимки. Говорителят на Министерството заяви, че не може да даде официално информация, кое е българското юридическо лице, представяло продукцията у нас. Стана ясно обаче, че това е фирма „Филм Фиксърс България“ ЕООД. Те обаче обявиха, че ще се въздържат към момента от всякакви изявления по случая. Самият министър Нено Димов обяви, че няма да търси отговорност от американците, тъй като няма как те да познават българското законодателство. Бяха разпитани и тримата служители на НП „Рила“ придружавали екипа през цялото време, но не видели нарушенията. Няма информация все още какво са сподели те за снимките преди две години.", "date": "2019.02.23", "title": "Американската компания на Беър Грилс пред „Монитор“: Имаме всички разрешения за снимки"}
{"url": "https://www.monitor.bg:443/bg/a/view/shofior-ot-pernik-plashta-5-stotaka-za-10-lv-podkup-158042", "text": "С 500 лв. олекна 39-годишен жител на Перник, който подхвърлил на казанлъшки полицаи 10-левова банкнота, за да се размине с изготвянето на фиш заради липсващи аптечка, пожарогасител и обезопасителен триъгълник. Преминаващият транзит през Града на розите водач на лек автомобил „Фолксваген“ е бил спрян около 9 часа в близост до площад Европа за рутинна проверка, при която охранителните полицаи установили липсите в багажника на старичкото возило и съобщили на шофьора, че ще повикат колегите си от КАТ, за да оформят глобата. В този момент Л.Д. подхвърлил в купето на патрулката една банкнота от 10 лв. с недвусмислената реплика „Да се почерпите!“. Образувано е било бързо досъдебно, мъжът е бил задържан по закона за МВР за 24 часа, а на 22 февруари е изправен пред състав на старозагорския окръжен съд. Към глобата съдът прибавил и 8-мечесечен престой зад решетките при 3-годишен отлагателен срок за изпълнение.", "date": "2019.02.23", "title": "Шофьор от Перник плаща 5 стотака за 10 лв. подкуп"}
{"url": "https://www.monitor.bg:443/bg/a/view/lubo-penev-predi-macha-s-levski-sydijata-ne-e-gotov-podgotvjat-go-za-bushon-158045", "text": "Наставникът на ЦСКА Любослав Пенев не е доволен, че Владимир Вълков ще ръководи дербито с „Левски“. Според наставника на „червените“ този рефер не е подготвен за такъв мач и е твърде вероятно да бъде използван за бушон. “И аз, и футболистите сме в прекрасно настроение, въпреки че времето, не че ни изненада, но ще наруши леко динамиката ни в работния процес. Така или иначе се готвим максимално за мача. Нашата идея и цел е да завършим първи. Имаме футболисти с качества да се получи един добър мач, вярвам в това нещо. Все пак това са двата гранда в българския футбол. Много хора очакват мача, ще се получи мач на ниво. Ще играем, както сме тренирали. Искаме да вкарваме голове, искаме да победим. Очаквам теренът да е в добро състояние. Не очаквам отлив, това не е първият мач, който се играе при такива температури. Феновете винаги са показвали, че са с нас”, заяви Пенев, след което даде мнението си за съдията Владимир Вълков, определен да ръководи двубоя „Левски“ - ЦСКА. “Моето мнение е, че съдията не е готов за този мач. Г-н Вълков ще ръководи мача. Знаете ли кои са съдиите и останалите назначения? Като ниво и подготовка не е готов да води такъв двубой. Моето мнение е, че е подготвян за бушон. Съдийският наблюдател е счетоводител към хлебозавод, в който, случайност или не, акционер е Боби Михайлов. Налице е безпристрасно и професионално съдиство, на което ще се даде висока оценка. По начина, по който водят мачовете, това е проблем. Те искат да изпъкват, да са по-важни от мача и от празника, който предстои. В Европа се опитват да намалят грешките до минимум, а тук е точно обратното. Всеки кръг има оплаквания и разправии. Не искам да ни помагат, но не искам и да ни пречат. Това го казвам от името на много треньори. Другото минава и не се анализира”, обяви Любо Пенев.", "date": "2019.02.23", "title": "Любо Пенев преди мача с „Левски“: Съдията не е готов, подготвят го за бушон"}
{"url": "https://www.monitor.bg:443/bg/a/view/fake-news-digest-pawns-of-the-oligarchy-paint-peevski-black-trying-to-steal-ep-vote-158059", "text": "After they tried to “steal” the EU presidency via a site that misled the readers posing as an official Bulgarian internet page, the pawns of the oligarchic disinformation machine in Bulgaria are trying to “steal” the vote for the European Parliament as well.  Once again they are trying to lug in fake news but this time guised as a new website focused on the Euro vote. The man who built the second site (EUelectionsBulgaria.com) is the same person who is standing behind the first one – a journalist catering to the interests of the behind-the-scenes clique working as a correspondent in Brussels. His name is Georgy Gotev. Actually, Georgy is only a “cover face” of the page because de facto it is built in collaboration with other two e-editions, part of the oligarchic Fake News Factory – Mediapool of the former spokesperson of Ivan Kostov, Stoyana Georgieva and Frognews of Agent Academician of the communist State Security Service, Ognyan Stefanov. The result of the recent “embrace” of the pseudo journalists in their attempt to cheat the community is an article written by an author who is on payroll in Mediapool titled “Revelations about the covert political partner of Borissov destabilise his government” Purportedly, the article is about the amendments to the Election Code but in fact it has been generated with the sole purpose – to quote the last but one sentence to which the name of the lawmaker and publisher of Telegraph Media Delyan Peevski was again patched on. The lawmaker has long become the No.1 target of the behind-the-scenes clique owing to his legislative initiatives that both forestalled the secondary plunder of CorpBank which was to fill the piggybanks of Tsvetan Vassilev and his oligarch-publishers cronies and ensure transparency of the financing of all media in Bulgaria. In response, the oligarch-publishers and their satellite media every day spew out at least several fakes with the sole purpose – to paste his name on every possible false news released in Bulgaria and abroad to put him to blame for everything happening in Bulgaria. This is how the matters stand with the abovementioned article which was written only to tag into it the name of Peevski and so to make it pop up at every Google search. To make it more authentic and weighty, Gotev has reposted this article in an another edition to which he contributes, namely the Euroactive, just to add that it is the result of the efforts of journalists financed by EU, wherefrom it was quoted by Frognews under sensational headline “Euroactive: Hidden political alliance destabilises Bulgarian government.” This is an old ploy for laundering fake news which only shows that Brussels has delayed its measures against fake news flood on the eve of the EP vote. Already several months ago, the EU officials warned that a surge of fake news is expected before the election to the European Parliament and announced that they will launch a network of independent raters who will “catch” the fake news. Building such network is still underway though, which became clear from the announcements of the EU Member States’ governments, including Bulgaria. It is only now that the units for combatting disinformation are to be formed. And disinformation has long become a fact. It is the offspring of people who pass themselves off as journalists and have joined their efforts to cater to the interests of the oligarchy.                    ", "date": "2019.02.23", "title": "Fake News Digest: Pawns of the oligarchy paint Peevski black trying to steal EP vote"}
{"url": "https://www.monitor.bg:443/bg/a/view/vlado-iliev-shesti-v-sprinta-na-evropejskoto-po-biatlon-158047", "text": "Владимир Илиев записа най-добрия български резултат в спринта на 10 км на европейското първенство по биатлон в Минск-Раубичи (Беларус). За пръв път през сезона биатлонистът от Троян повали всички мишени в динамичната дисциплина и завърши на 6-та позиция с изоставане от 45,4 секунди от победителя. Антон Синапов завъртя една наказателна обиколка при първото си посещение на стрелбището и завърши на 15-то място. Красимир Анев и Димитър Герджиков също сбъркаха по веднъж и останаха съответно 24-ти и 30-ти. Европейски шампион в спринта е Тарей Бьо. Титулуваният норвежец повали 9 от 10-те мишени и с добро ски бягане стигна до първото място. Сребърният медал е за Йеспер Нелин от Швеция, а бронзът отиде при Дмитрий Малишко от Русия.", "date": "2019.02.23", "title": "Владо Илиев шести в спринта на европейското по биатлон"}
{"url": "https://www.monitor.bg:443/bg/a/view/levski-topli-terena-za-derbito-s-10-000-lv-158046", "text": "Предстоящото дерби между „Левски“ и ЦСКА ще се играе на добър терен, увериха от „синия“ клуб. Утре \"сините\" и \"червените\" излизат на националния стадион \"Васил Левски\" в 13 часа. От \"Левски“ споделиха  пред Sportal.bg, че отоплението на съоръжението е включено още от сряда и тревната настилка няма да e замръзнала. Услугата ще струва на клуба над десет хиляди лева. За да могат футболистите на Георги Дерменджиев да водят пълноценни тренировки до мача, ръководството на \"сините\" е пуснало отоплението и на \"Георги Аспарухов\". Припомняме, че \"Герена\" е от малкото стадиони у нас, които разполагат с отоплителна система.", "date": "2019.02.23", "title": "„Левски“ топли терена за дербито с 10 000 лв."}
{"url": "https://www.monitor.bg:443/bg/a/view/endji-kasabie-mejdu-lubovta-i-zdravoslovnoto-hranene-157999", "text": "„Забравете всички диети!“ - рядко ще чуете тези думи да излизат от устата на диетолог. Въпреки това именно зад тази теза застава Енджи Касабие. Помним я може би най-вече след участието й във „Вип Брадър“ през 2017 г., а в месеца на любовта риалити звездата стартира кампанията си „Да похапваме здравословно, да бъдем във форма!“ Проектът е създаден съвместно с шеф Георги Янев, работил преди това оборотен лондонски ресторант. Двамата поставят именно любовта в светлината на прожекторите за инициативата си. Когато един човек не се чувства комфортно в кожата си, той излъчва негативна енергия, има проблеми с комуникацията с останалите около себе си, с близките си, дори и с интимните си партньори. Ето защо и именно сега даваме старт на „Да похапваме здравословно, да бъдем във форма!“, обясни пред „Монитор“ чаровната диетоложка, като добавя, че именно Свети Валентин е сред най-важните празници, които тя и съпругът й – Мистър Ливан Рабих Ел Зейн посрещат. Причината – двамата се запознават именно в деня на Купидон в Египет. Това е и причината именно там да организират своята сватба и то – навръх 14-и февруари. Тази година отново ги води към страната на пирамидите. „Много съм радостна от факта, че макар и случайно, съдбата ни върна отново там“, сподели ни Касабие. Именно неин професионален ангажимент е поводът за посещаването на африканската страна. Там тя беше ВИП гост на египетската седмица на модата по покана на бранда Nagwa Zahran. С фокус към любовта преминава и новата кампания, чиято цел е да протегне ръка на хората, които искат да живеят и да се хранят здравословно, но математиката относно калориите, нивата на протеин, мазнини и т.н. не им е по вкуса. Всеки, който иска да се включи в „Да похапваме здравословно, да бъдем във форма!“, ще премине през контролен преглед, за да бъде установен здравословния му статус, след което експертите, начело с Енджи му изпращат различни вариации на меню, изградено според собствените му нужди. Хормонални проблеми, проблеми със сърцето – всичко това оказва влияние върху набора от храни, които е добре да се консумират“, обяснява още Касабие. За кампанията си тя работи с продукти, в които са с максимално естествен произход, терен на магията в кухнята ще даде новият ресторант „Кото“, а сред удобствата, които предлагат диетоложката и шеф Янев, е доставката на храната до вкъщи. „Най-важното, което трябва да запомним наистина е да се обичаме! Факт е, че диетолозите често лансираме грешни идеи – като тази, че резултатите се постигат с лишения. Това съвсем не е така. Дори напротив. В момента работим по още един нов проект за хората, които не могат да си позволят да се хранят при нас. В него ще предлагаме нещата, от които обикновено бягаме, когато сме „на диета“ - паста, десерти и т.н. Всъщност, всичко, включително захарта, може да бъде много полезна, но когато е качествена, от естествен произход“, анонсира чаровната блондинка. Сред най-важните съвети, които дава на своите клиенти пък е това да не мислят колко бързо ще отслабнат и колко килограма ще изпише кантарът следващия път, когато се премерят. категорична е звездата. Относно себе си, тя казва, че се възхищава на звезди като Дженифър Лопес. „Но не защото е известна, а защото успява с постоянство сега да изглежда дори по-добре от преди десет години. Това е и моята мантра – моят идол днес е Аз-ът ми след 10 години“, откровена е Касабие, работила с актьори от ранга на Силвестър Сталоун, Жан Клод Ван Дам, Харисън Форд и т.н. Диетоложката признава, че понякога среща трудности в професионалната стиковка с някои от тях, но в по-голямата част от тях изпълнявали стриктно съветите й. „Това все пак са хора, които работят с визията си и така си изкарват хляба“, обяснява Енджи. Сред последните проекти, по които работи, е филмовото заглавие „Рамбо: Последна кръв“, което доведе холивудския ас Силвестър Сталоун за пореден път в България миналата есен. „Това, че той продължава да ни търси като партньор, е изключителна чест за нас. Работила съм с него по различни проекти от 2009-2010 година насам и сред примерите за мъже, които дори с напредването на възрастта продължават да държат на добрата си форма и да постигат желаните за това резултати“, споделя още Касабие. Преминала вече през тежката школовка на изолацията и 24-часовото видеонаблюдение във „Вип Брадър“ пък диетоложката е категорична, че отново би се лишила от комфорта на личното си пространство в полза на риалити формат. Но не, за да търси по-нататъшна монетизация на изградената от скандали слава в Къщата, а за да потърси отговори на важни за нея житейски въпроси. „Участието ми във „Вип Брадър“ наистина ми помогна да осъзная много неща за себе си. в който процесите протичат изключително бързо и по този начин достигаш до немалко изводи“, казва тя. Категорична е, че е върл противник на бързата слава и подчертава, че рядко използва дори профилите си в социалните мрежи, за да се самопромотира. „Стигна се до момент, в който се търси подобна фалшива, според мен, известност с цел припечелване под формата на т.нар. „инфлуенсърство“. Аз не искам така да влияя на хората“, уточнява Касабие, като отсича, че броят на хората, на които си помогнал трябва да бъде от много по-голямо значение за теб от броя на последователите ти в мрежата.", "date": "2019.02.23", "title": "Енджи Касабие между любовта и здравословното хранене"}
{"url": "https://www.monitor.bg:443/bg/a/view/izabel-aleksieva-edin-bon-bon-izljazyl-ot-kutijata-157905", "text": "Красива, талантлива и само на 19 години Изабел Алексиева вече тръгна по пътя на Поли Генова, Йоанна Драгнева, група ЛаТиДа – всички те излязли от кутията с „бон-бон“-и на Рози Караславова. Продуцентката и създател на най-известната детска музикална школа у нас продължава да стои зад гърба на възпитаниците си и да им дава криле. Такива криле Рози е пришила и на Изабел, която под артистичния псевдоним Izzy и с продуцентските сили на „Бон-Бон Мюзик“ пусна първото си самостоятелно парче, преди дни. Ученичката в последен курс на музикалното училище сама написа музиката и текста на баладата „No One“, а вокално й помогнаха момичетата от ЛаТиДа, които освен колежки са и нейни близки приятелки. За аранжимента пък се погрижи големия Живко Петров и така се получи нежна смесица от очарователен глас с голям диапазон, изпипана и изчистена визия на Изабел и една разтапяща песен, достойна за летящ старт. „Вдъхновението ми дойде, когато почувствах пренебрежение от близки хора“, разказва за драматичния текст на песента момичето. И преди е сядала зад пианото в опит да напише нещо, но не и се е получавало. Тъгата в „No One“ обаче категорично не е любовна. Напротив Изабел има щастлива и здрава връзка със свой съученик, който ще бъде и неин кавалер на абитуриентския бал през май. Със щастливеца са съученици и най-добри приятели. Той е барабанист, но в последно време се е ориентирал към пеенето. Брат му, също барабанист, свири в набиращата популярност група Funky Miracle. Чудесният ангийски, който демонстрира и в песента, ще бъде и първият и най-голям помощник в следващото й голямо начинание – продължаването на музикалното й образование в Англия. където се е записала в специалност „Популярна музика“ и ще изучава съвременни стилове като джаз, арендби, поп, както и композиране. “В Англия ще имам по-голям поглед на нещата, ще завържа връзки, ще се запозная с хора, което би ми помогнало, би ми отворило много врати. Отивам главно за да търся реализация там“, разкрива хубавицата пред „Монитор“. Нейн идол не само на сцена, но и в живота е Риана и смело може да кажем, че Изабел е най-голямата й фенка, която познаваме. Толкова я харесва, че дори като по-малка е копирала модния й стил. Днес вече е изградила свой, но винаги се вдъхновява от звездата от Барбадос. „През 2016-та, когато пусна последния албум, обяви дати за турне. Реших, че ще ида с мама и ще я преследваме, където и ходи. Оплетох си рокля като от песента й „Work“ и направих кукла със същата визия, която да й подаря. Надявах се, че ще съм от онези фенове, които тя избира традиционно от публиката и вика зад сцената. Писах на брат и и му изпратих снимката с роклята. Даде ми личния си номера. Като пристигнахме му писах и му предложих да се видим и да пийнем по нещо. Държах се като много голяма, а бях едва на 16, не знам какво съм си мислела. На самия концерт заваля страшен дъжд и отложиха старта, а аз не спирах да си пиша с брат й. За съжаление това провали плановете за среща с Риана, но пък успях да се запозная с най-добрата й приятелка. Пазя още куклата и се надявам някой ден да мога да й я дам“, разказва чудните си перипетии като фен Изабел. Във всички тези начинания най-верен съзаклятник е майка й, която я подкрепя във всяко начинание, а Изи се възползва от това и я води къде ли не. Признава че е изключително близка с родителите си и с бабите и дядовците си. Всъщност точно бабите й в Перник са я отгледали до първи клас. Там се ражда и любовта й към пеенето и „Бон-Бон“. Едва 5-годишна се заковава всяка седмица пред телевизора, за да гледа едноименното предаване, в което пеят деца. В продължение на 6 месеца моли майка си да я запише в школата, докато най-накрая тя се съгласява и отиват на кастинг. По ирония на съдбата прослушването е в музикалното училище в София, а наградата е китара. но и инструмента, с който 5 години по-късно кандидатства и влиза в същото това музикално училище. В последствие се научава да свири и на пиано. Оказва се обаче, че първият талант, който красавицата с котешки поглед е проявила е в танците. От 4-годишна, още от детската градина в Перник, ходи на балет та и до днес. Ето от къде е и чудната фигура на певица. Но пред нея никога не е стоял въпроса – балет или музика. Винаги е знаела, че песните са закодирани в ДНК-то й. Въпреки това се чуди от кого го е наследила. Единствено баща й като дете е свирил на тамбура, но това е отдавна забравено. Модният си нюх обаче със сигурност е наследила от баба си по майчина линия. Без да го казва Изабел май е модния диктатор на артистичната си компания от приятели. Всички чакат с нетърпение да видят избора й за бала. “Всеки ми казва, че има големи очаквания от мен“, малко притеснено споделя красавицата. Но тя вече е избрала. Въпреки че не иска да разкрие точно одеждите си за този важен ден, тя надига завесата като сподели, че роклята е дълга и като на принцеса, на много известен дизайнер е, но тъй като е „от котюр“ и не може да се купи, Изабел ще си ушие дубликат. След бала обаче и предстои може би най-трудното – да се раздели с родителите и да пое по собствения си път. За късмет и нейно щастие, любимият й също е отправил поглед към Острова, обучение и реализация там и заминават заедно. До тогава гледа да изживее пълноценно всеки миг с приятелите си. „Радвам се в каква среда съм попаднала. Моята компания е изключително артистична – певци, музиканти, художници, танцьори. Не обичаме да ходим на дискотеки. Събираме се в дома на някого и правим това, което можем най-добре – пеем, свирим и танцуваме“, разказва Изабел. Сбирките им са се поразредили заради завършване, пък и заради амбицията на младата дама за реализация на този така труден пазар – британския. Иска обаче да подчертае дебело едно – нейният успех ще е успех и за България.", "date": "2019.02.23", "title": "Изабел Алексиева:  Един „Бон-бон“, излязъл от кутията"}
{"url": "https://www.monitor.bg:443/bg/a/view/70-godishen-zagina-v-strahovit-pojar-vyv-varna-158034", "text": "Мъж на 70 години загина снощи при пожара във Варна, съобщиха от полицията в морския град. Възрастният човек е бил сам в апартамента, който е заемал целият 5-ти етаж на кооперацията на улица „Прилеп“. Според очевидци, пожарът е въникнал 3 часа след полунощ, като около 45 минути след това вече е обхванал целия етаж. Тогава е регистриран и сигналът на телефон 112. На място незабавно са изпратени екипи на РД ПБЗН – Варна. Установено е, че цялото жилище е обхванато от пламъците, като се наложило огнеборците да разбият вратата на апартамента, за да влязат в него. Живеещият там 70-годишен мъж е намерен мъртъв. Унищожен е целият етаж от кооперацията, нанесени са материални щети по изолацията на сградата, стълбището и дограмата на горния етаж, се казва в съобщението на полицията. От там допълниха, че причини и обстоятелства за възникването на инцидента се изясняват. Към момента, от предварителния оглед на място, не може да се направи хипотеза в причината за пожара, понеже целият етаж с всичко на него, е изпепелен. По случая е образувано досъдебно производство.", "date": "2019.02.23", "title": "70-годишен загина в страховит пожар във Варна"}
{"url": "https://www.monitor.bg:443/bg/a/view/trima-britanski-ministri-brekzit-trjabva-da-se-otloji-158040", "text": "Сделката за Брекзит трябва да се отложи, ако парламентът не одобри споразумение през следващите дни, предупредиха публично за първи път трима министри от кабинета. Преди решаващото гласуване в Камарата на общините Грег Кларк, Амбър Ръд и Дейвид Гоук съобщиха пред „Дейли мейл“, че времето изтича и се надяват скоро на пробив в преговорите. Ако не, те заявиха, че са готови да се противопоставят на Тереза Мей и да гласуват за отлагане. От „Даунинг стрийт“ казаха, че възгледите на тримата по варианта „без сделка“ „едва ли са тайна\". В изявлението се казва: „Премиерът работи усилено, за да гарантираме, че ще получим сделка с ЕС, която ни позволява да постигнем резултатите от референдума. Именно върху това трябва да се съсредоточи енергията на кабинета.“ Говорителката на Тереза Мей заяви, че премиерът ще има още един \"период на ангажираност\" по Брекзит на срещата на върха на ЕС и Лигата на арабските държави в Шарм ел-Шейх, Египет - включително среща с председателя на Европейския съвет Доналд Туск.", "date": "2019.02.23", "title": "Трима британски министри: Брекзит трябва да се отложи"}
{"url": "https://www.monitor.bg:443/bg/a/view/zavesi-prechistvat-vyzduha-158048", "text": "Известно е, че стайните растения помагат за пречистването на въздуха у дома. Не всеки, обаче, харесва и може да отглежда растения в дома си, за това Ikea е разработва завеси, които почистват въздуха в помещенията, използвайки процес, подобен на извършвания от растенията. От Ikea твърдят, че когато завесите бъдат изложен на изкуствена или естествена светлина, материалът реагира и разгражда замърсителите, като намиращият се във въздуха формалдехид. Компанията не дава информация, колко ефективно е покритието, но казва че процесът е „подобен на фотосинтезата в природата”. Пречистващите въздуха завеси, ще се предлагат в магазините на Ikea, през следващата година, като цената все още не е известна.", "date": "2019.02.23", "title": "Завеси пречистват въздуха"}
{"url": "https://www.monitor.bg:443/bg/a/view/tir-katastrofira-i-izleze-ot-pytja-varna-dobrich-158036", "text": "Тежкотоварен тир катастрофира по пътя Варна – Добрич, като излезе от пътя и спря в канавката, съобщиха очевидци, които публикуваха и снимки от мястото на инцидента. Пътно-транспортният инцидент е станал в района на „Аксаковска панорама“ към 8 часа в съботната утрин. Няма информация за пострадали хора, уточняват във фейсбук групата „Виждам те КАТ – Варна“. Вероятна причина за произшествието е заледен пътен участък, който в момента се опесъчава, коментират очевидците. Пътните настилки на територията на Варненска област са заснежени, но се почистват и обработват от общо 43 машини, съобщиха от Областно пътно управление – Варна. По данни на дежурния диспечер, техниката преминават в най-заснежените и заледи участъци по няколко пъти. Пътищата от Варна към Добрия, Бургас, както и автомагистралите „Хемус“ и „Черно море“, са проходими при зимни условия, предупреждават от пътното управление. Движението по автомагистрала „Черно море“ след Варна в посока Бургас, се осъществява двупосочно в едното платно, поради ремонтни дейности.  Въведено ограничение има и при 83 км по път I-9 в участъка Кранево-Варна. Там е забранено преминаването на моторни превозни средства над 10 тона, като обходният маршрут е през селата Кичево и Оброчище. Полицията във Варна предупреждава да се шофира внимателно и апелира всички водачи да да тръгват на път само с добре подготвени за зимни условия автомобили и ако са сигурни в уменията си да шофират при усложнена пътна обстановка.  ", "date": "2019.02.23", "title": "Тир катастрофира и излезе от пътя Варна-Добрич "}
{"url": "https://www.monitor.bg:443/bg/a/view/audi-q8-zakysnja-s-pojavata-si-no-navaksa-s-tehnologichen-progres-158023", "text": "След две поколения на BMW Х6 и едно на Mercedes-Benz GLE Coupe, инженерите от Audi най-после се решиха да направят купеобразен кросоувър. Новото Audi Q8 идва като флагман на германската марка, тъй като се нарежда по-високо от Q7 и дори надминава седана A8 по технологии и ексклузивност. Мисията на Audi Q8 е да съчетае елегантността на луксозно купе с комфорта, удобството и практичността на голям SUV. И наистина, този голям и елегантен купеобразен кросоувър в действителност е много просторен и универсален. Благодарение на стилния си дизайн, изцяло новия интериор и с технологичния прогрес на марката от Инголщат, новото Audi Q8 компенсира закъснялата си поява и смело се изправя срещу германските си конкуренти BMW X6, Mercedes-Benz GLE Coupe и Porsche Cayenne, с което споделя обща платформа. На същата платформа MLB-Evo са изградени и кросоувърите Bentley Bentayga и Lamborghini Urus. Каросерията на Q8 е по-къса и по-ниска от Q7, но е по-широка, като има същата следа и междуосие. Новият дизайнерски език на Audi е въплътен във формата на повдигнато купе с по-широка решетка и по-спортна, но по-ъгловата предна броня. Както формата на радиаторната решетката, така и контурите на задните колони загатват препратка към легендарното Quattro от 80-години. Новите задни светлини, както и светодиодната лента, която ги свързва, допълват външния вид, докато вратите без рамки на прозорците създават невероятно усещане за спортния дух на новото Audi Q8. Интериорът на новото Audi Q8 отива още по-далеч, с дизайн, вдъхновен до голяма степен от луксозна лимузина А8. Салонът изглежда и се чувства почти същия като в спортното Audi A7 Sportback, въпреки че съответстващо е увеличен до размерите на Q8. Новото арматурно табло е облечено в комбинация от гладки гланцови черни повърхности и детайли от полиран метал. Интериорът на голямото Audi Q8 създава желаната атмосфера на престиж, дори и да е малко рационален и стерилен. Дизайнът на централната конзола е съсредоточен около новата интерактивна система MMI Touch. От горния основен 10,1-инчов дисплей се контролират основните функции, като сателитна навигация, настройки на автомобила и свързване на телефона, докато от долния 8,6-инчов екран се контролират най-често използваните функции, като климатика, аудиосистемата и отоплението или охлаждането на седалките. Въпреки че това са сензорни екрани, обикновеният контакт с повърхността не гарантира непременно неговата реакция и вместо това трябва да натиснете почти толкова силно, колкото при използването на сензорен панел на лаптоп. Отзивчивостта на софтуера е отлична, както и качеството на графиките. Опционалната аудиосистема Bang & Olufsen впечатлява с чистия си звук и превръща салона в концертна зала. Пред погледа на водача е разположен 12,3-инчов дигитален дисплей на Audi Cockpit с висока резолюция, който заменя традиционните аналогови инструменти. Екранът може да превключва между различните екрани с помощта на мултифункционалния волан. В помощ на водача на борда на Audi Q8 има адаптивен круиз контрол, асистент за кръстовища, за смяна на лентата, предупреждение за наличие на обекти около колата и система от камери, предоставяща 360-градусов панорамен обзор. С междуосие от почти 3 метра, Audi Q8 предлага просторен интериор, който превъзхожда този на конкурентите му по отношение на най-важните размери, като дължината на интериора и пространство за главите. Пространството за пътниците в не отстъпва и в сравнение с Q7. На предните седалки има достатъчно място за шофьора и пътника, дори да са високи по 2 метра, креслата са оборудвани с масаж и вентилация, а на задните седалки е широко като в удължената версия на седана A8. Главите на пътниците отзад не опират в наклонения таван и силно скосените задни стойки на покрива. В задната част има три седалки, които могат да се регулират асиметрично по дължина, а също така има възможност за регулиране на наклона на задните облегалки. Обемът на багажника е минимум 605 литра, а при сгънати задни седалки достига 1755 литра. Електрически задвижваният заден капак може да се отваря без ръце, като е достатъчно да размахате крак под бронята. Новото Audi Q8 първоначално се предлага с 3,0-литров V6 турбодизелов двигател с мощност 286 к.с. Моторът е капака е свързан с 48-волтова мека хибридна система, осигуряваща краткосрочно увеличение от 16 к.с., която се грижи и за дискретното спиране и стартиране на двигателя и подпомага функцията за движение с изключен двигател. Тя работи изключително прецизно. Дизеловият двигател е комбиниран с 8-степенна автоматична трансмисия Tiptronic, която работи плавно и незабележимо, но предоставя възможност за по-динамично превключване в режим S или ръчно с перца на волана. Максималният въртящ момент от 600 Нм идва при 2250 оборота в минута, така че ако искате да се чувствате като спортист, не трябва да позволявате оборотите да паднат под 2000. Благодарение на мощния двигател, тежащото 2,2 тона Audi Q8 има спортни претенции и се справя за 6,3 секунди със спринта от място до 100 км/ч. Въпреки огромната мощност и тяга, новото Audi Q8 спазва обещанието на своите създатели и не харчи повече от 8 л/100 км, както в града, така и на магистралата. Ако шофирате спокойно с около 90 км/ч, разходът пада до 6,5 л/100 км. С тази скорост Q8 се движи толкова тихо, че сякаш няма двигател. Когато пришпорите мотора над 3000 об/мин, издава плътен боботещ звук, характерен за 8-цилиндровите мотори. На пътя Audi Q8 се усеща по-спортно в сравнение с Q7, защото вози по-твърдо и не обича срещите с дупки и неравности. За да се радвате на плавно возене, най-добре изберете режим Comfort, а Dynamic използвайте само когато се придвижвате по гладък асфалт, където няма дупки и вълни. Ако шофирате основно по лоши пътища, не поставяйте опционалните 21-инчовите колела с нископрофилни гуми, които реагират нервно на остри дупки, а заложете на стандартните 19-инчови колела. На пътя големият SUV е стабилен и уверен. Стабилността е съчетана с високо ниво на сцепление, което позволява да влизате в завоите с пълна газ и с висока скорост. Системата за задвижване на четирите колела Quattro прехвърля по-голямата част от мощността към задния мост, а завиващите задни колела е съчетано с усещане за лекота на движение и необичайна маневреност. Можете да описвате завоите без да се страхувате от недозавиване, въпреки че кормилното управление остава леко във всички режими, с изключение на динамичния. Благодарение на снижаващата се каросерия, технологиите ви позволяват да управлявате Audi Q8 като спортна кола. Освен по-екстравагантния дизайн, има още няколко причини да изберем Audi Q8 вместо по-практичния Q7. Пространството над главите отзад не е пострадало от скосяването на половината покрив, обзорът през задния прозорец не е ограничен, а интериорният дизайн, мултимедийната система и най-модерните матрични фарове в индустрията превръщат модела в технологичния лидер на Audi. Тихият и икономичен дизелов двигател, съчетан с добри маниери на пътя и повишена проходимост, правят Audi Q8 перфектният автомобил за дълги пътешествия.", "date": "2019.02.23", "title": "Audi Q8 закъсня с появата си, но навакса с технологичен прогрес"}
{"url": "https://www.monitor.bg:443/bg/a/view/otmeniha-super-g-v-bansko-158038", "text": "Въпреки усилията на организаторите да се справят с тежките условия, днешното състезание от програмата на Световната купа в Банско – супергигантския слалом, бе отменено. Снощи министърът на младежта и спорта Красен Кралев откри Световната купа по ски алпийски дисциплини, която се провежда от 22 до 24 февруари в Банско. В състезанието участват 120 състезатели, сред които скиорите от топ 10 за Световната купа и всички шампиони от световното първенство в Оре.", "date": "2019.02.23", "title": "Отмениха Супер Г в Банско"}
{"url": "https://www.monitor.bg:443/bg/a/view/nagradite-oskar-2019-ednogodishna-igra-na-proba-greshka-157995", "text": "И „Оскар“-ът за най-неадекватна организация отива за... Американската филмова академия! С тези реплики трябва да започне церемонията по връчването на (поне доскоро) престижните статуетки в неделя вечер. Или пък с огромен транспарант, окачен над сцената в „Долби тиатър“, в който киноакадемията поднася своите искрени извинения за едногодишната си игра на „проба-грешка“. През последните 12 месеца филмовият институт впечатли с поведение в стил „да видим дали ще мине номерът“ и – за негово огромно съжаление Примерите са много, но ние ще споменем само най-открояващите се от тях. Като опитът за четка към „Дисни“ и младежката аудитория като цяло с внедряването на нова награда – за популярен филм. Гилдията настръхна при мисълта за този реверанс към компанията, притежаваща телевизията ABC, която ще излъчи утре отличията. Появиха се куп въпроси – на какъв принцип ще се оценява кой филм е популярен – ако се броят приходите от боксофиса, какъв би бил прагът, в този случай няма ли да е предизвестен победителят още преди самата церемония. Ако спечелените от билети пари няма да са в основата на категорията, тогава какво? Като 5-годишно хлапе, тъкмо усетило, че е направило беля, Академията си мълча. Не даде нито един отговор, но даде това, което критиците на предложението искаха – отмени го. Или поне го отложи. Последва драмата с водещия. Любим „момент“ от хронологията по организацията на събитието е фактът, че Академията и досега не е дала официално изявление по повода, а според данни на ABC, за втори път в историята си оскарите ще преминат без нечие постоянно присъствие на сцената. Недоволство от факта, че институтът планира да не даде терен на всички филмови песни, номинирани за отличие на церемонията също доведе до светкавична поправка. Същото се случи и когато актьорската гилдия изрази разочарованието си от факта, че победителите в актьорските категории от миналата година няма да се качат на сцената поне за да връчат някоя и друга статуетка. се случи покрай продължителността на телевизионното излъчване. Още през лятото висшите членове се кълняха навред, че с „популярната категория“ не им е провървяло, но поне ще съкратят протяжната церемония, която според мнозина всъщност е скучна. Джими Кимел, който води наградите през последните две години, го каза, макар и на шега, много ясно: „Това пак е с два часа повече, отколкото искат зрителите“. След като сведе глава за всички планирани промени в церемонията, Академията все пак ще успее да съкрати продължителността – предполагам, с някъде около 12 минути. Изводът, ако институцията продължи да действа на принципа „проба-грешка“, при евентуално недоволство след церемонията. Факт е, че привличането на нова аудитория е изключително трудно за филмовата институция, която по принцип свързваме с традициите в седмото изкуство. Според статистиката в последните 18 години оскарите са загубили 20 милиона зрители. Нещо повече, проучване на Morning Consult показа, че 80% от американците не знаят кой спечели заветното отличие за най-добър филм миналата година. (Ако и вие се затруднявате, подсказваме - „Формата на водата“ - б.а.) Друго изследване сред възрастните обитатели на САЩ, цитирано от Statista, сочи, че само 8 на сто от тях винаги гледат церемонията. Най-голяма част от американците – 30%, са категорични, че никога не биха си пуснали оскарите. От тази гледна точка, трябва да признаем, че Академията наистина се изправя пред голямо предизвикателство тази година. Това е и причината тя да се вгледа в по-младата и чуждестранната аудитория. Тук е и мястото да отбележим успехите, които институтът все пак успя да постигне. Президентът на Академията Джон Бейли обеща през есента, че ще се опита да постави и международното кино в светлината на прожекторите и номинациите показаха, че от тази гледна точка Първо, заради напълно заслужената номинация на „Рома“ в категорията за най-добър филм. И второ – сред режисьорите виждаме не един, а цели двама киноавтори, чиито творби ще се борят и в чуждоезичната категория (Алфонсо Куарон с „Рома“ и Павел Павликовски със „Студена война“). Друг плюс, макар и независещ от Академията, ще бележи тазгодишните оскари. Предвид изненадващо коренните различия между оценките на представителите на различните гилдии за филмите през 2018 г., за първи път нямаме усещането за пълна предопределеност относно това какво ще видим на 24 февруари. Мистерия внася и фактът, че няма да има водещ на сцената, но това всъщност има и нелоши страни. Така организаторите биха ни спестили няколко монолога с политически подмятания в тях. Вместо това церемонията вероятно ще започне по един от следните три начина - с видеомонтаж от номинираните заглавия, група от актьори, правещи ретроспекция на отминалата филмова година или музикално изпълнение.", "date": "2019.02.23", "title": "Наградите Оскар 2019: едногодишна игра на „проба-грешка“"}
{"url": "https://www.monitor.bg:443/bg/a/view/rado-jankov-14-i-za-svetovnata-kupa-v-kitaj-158039", "text": "Радослав Янков зае 14-о място в първия старт на паралелния гигантски слалом от Световната купа по сноуборд в Синкрет Гардън (Китай). Българинът завърши 13-и в квалификациите с общо време 1:26,05 минути, но загуби в първата серия от осминафиналите с 12 стотни от секундата от словенеца Тим Мастнак. Мастнак спечели състезанието, побеждавайки в големи финал Андрей Собольов от Русия. Трети се нареди Щефан Баумайстер от Германия В генералното класиране за Световната купа начело е Андреас Промегер (Австрия) с 3096 точки, пред Тим Мастнак с 3076 точки и Роланд Фишналер (Италия) с 3010 точки. Янков е на 23-та позиция с 1136,10 точки. В класирането за малката световна купа в паралелния гигантски слалом водач отново е Промегер с 3070 точки, пред Мастнак с 2936 и Фишналер с 2690 точки. Янков заема 28-а позиция с 486,10 точки.", "date": "2019.02.23", "title": "Радо Янков 14-и за Световната купа в Китай"}
{"url": "https://www.monitor.bg:443/bg/a/view/klara-armandova-bg-aktrisa-s-chara-na-lajza-mineli-157968", "text": "След близо 25 години във Великобритания известната в близкото минало актриса на театър „София“ Клара Армандова се върна у нас, за да работи с млади хора. След специализацията в Лийдс и наградата за най-добър режисьор от престижния фестивал в Единбург, след десетки постановки на Острова и късометражен филм, стигнал дори до една от съпътстващите програми в Кан, Клара се готви за премиера в Нов театър – НДК. За да намери идеалните актьори за пиесата „Мелодия“ на ирландката Диъдри Кинахан, откакто си е дошла, Армандова почти всяка вечер е на театър – справила се е със столичния афиш и е изгледала основна част от репертоара в провинцията. Накрая се спира на Никола Мутафов от МГТ „Зад канала“ – д-р Пенев от сериала „Откраднат живот“, и на Диана Костова – ученичка на проф. Пламен Марков, позната на зрителите от филма „Революция Z”. тъй като героите в пиесата, подобно на Лейди Гага и Брадли Купър в „Роди се звезда“, се разкриват един на друг чрез музиката – третото действащо лице в пиесата: когато думите са слаби, те пеят и то в различни стилове. Първата предпремиерна среща на „Мелодия“ с публиката ще е на 28 февруари, а официалната премиера е планирана за 11 март. Клара Армандова е възпитаничка на проф. Боян Дановски – ерудит, прекарал половината си живот в емиграция, обиколил света и попил белезите на различни култури. И нормално за онези времена, недолюбван от силните на деня, гледан под око, навярно следен и записван. „Говореше много бавно, но думите му тежаха, всяка беше равна на 100. А на върха на разказа често спираше... Тогава не можех да си обясня защо той мълчи, сега го разбирам“, спомня си актрисата годините във ВИТИЗ. Дановски разпалва любопитството й към непознатото, съзира у нея голям талант и лидерски качества, никога обаче не й е казвал...колко много прилича на Лайза Минели. Ала доста от хората, с които е работила, са го отбелязвали – режисьорите Леон Даниел, Вили Цанков, колегите от кафе-театъра – формат, сред чиито пионери в България е и Клара. В един момент тя даже се подстригва като звездата от „Кабаре“ и сходството става поразително. „До такава степен се възхищавах от нея, че никога не съм си позволявала да повярвам в подобна прилика. Лайза е неповторима“, казва Армандова. Случва се така, че десетилетия по-късно, В Англия българката написва пиеса Stage Struck (в свободен превод „Съдбата им е сцената“). В нея се разказва за девойка от скромно потекло, която попада в театъра като гримьор, но по стечение на обстоятелствата излиза на сцената да изпее една от песните на своя кумир Лайза Минели – и изгрява звезда! В режисьорската концепция на Армандова има епизод, в който самата Лайза Минели трябва да произнесе съвети към момичето – така, както то я чува в мечтите си. И от екипа решават, че трябва да се запише истинският глас на Минели в тази камео роля: „Беше много трудно да се проникне до нея, но влязох във връзка с агентите й. И в крайна сметка Лайза ми писа кога и къде мога да я видя. В един определен ден щеше да дава автографи върху свои дискове в една голяма книжарница близо до „Таймс Скуеър“ в Ню Йорк“. Писмото завършва с благосклонното „Ако искате, елате там“ и Клара, естествено, светкавично заминава за Голямата ябълка. И наистина успява с диктофона си да запише няколко изречения от Лайза, които влизат в спектакъла. Разговорът им е кратък, но Клара още не е забравила интонацията, с която холивудската лъвица й казва: „It's very kind of you!”. След това постановката на Армандова се играе в продължение на 2 години в лондонския театър Etcetera, който показва нови мюзикъли в стил „оф-Бродуей“. ...Клара е на върха на кариерата си като актриса у нас – има изяви в киното („Бъди благословена“, „Рицарят на бялата дама“), в театър „София“, „199“, „Сълза и смях“, Телевизионния театър, но се стреми към по-широки хоризонти в професията. Завършила е Английската гимназия във време, когато преподавателите по всички предмети там са британци, и решава да специализира режисура в страната на Шекспир. „Написах към и училища по драма, дълго чаках, но от никъде не получих отговор. И започнах да ги пращам по телефакс, защото си мислех, че може някои и да ми отговарят, но е вероятно писмата да не стигат до мен. Беше краят на 80-те. Малко обезнадеждена, избрах 3 университета и изведнъж получих отговор и от 3-те и то по пощата“, разказва Клара. Но годината вече е 1990-а. Насочва се към The University of Leeds’s Workshop, който предлага най-достъпни условия за чужденката от бедна България, след като тя предоставя куп препоръки, вкл. от проф. Любомир Тенев, международен авторитет в сферата на театъра. В курса по режисура влизат 8 души от цял свят: от САЩ, Израел, Сирия, Гърция, Турция, Ирландия, ЮАР и нашето момиче. След година Армандова защитава магистратура с „Ромео и Жулиета“ на Шекспир. За подготовката на дипломния спектакъл разполага с 4 седмици, в които репетира с професионални актьори от местния West Yorkshire Playhouse – най-големия регионален театър в страната. Концепцията, която изгражда, е универсално „холокостна“ – как хората се избиват помежду си по някаква забравена причина или дори без причина и по този начин се стига до геноцид. Конфронтацията между нации, етноси и религии, ксенофобията, породена от незнание или политически манипулации, за съжаление, продължават да държат света в клещите си. През 1993 г. българката възражда своите Ромео и Жулиета, потресена от композиция от 2 снимки на големия шотландски фотограф Джеръм Дилей, „Изкуство и живот“, появила се в британските медии. На първия кадър са Шекспировите герои в изпълнение на актьори (Ромео е Джон Гилгуд), а на втория двама съвременни влюбени, християнин и мюсюлманка, разстреляни от двете страни на ничията земя в Сараево, докато тичат един към друг, за да се прегърнат. Именно тази постановка на Клара Армандова й носи наградата за през 1994 г. Персонажите в нея са със стилизирани балкански народни костюми, които приличат на ирландските, а двете Ирландии също враждуват не от вчера... Първите 3-4 вечери салонът на театъра на Ричард Демарко не е пълен, но след това в The Scotsman излиза хвалебствена рецензия за спектакъла, която го сравнява с атмосферата в картините на Караваджо. „Според мен тази рецензия ми реши съдбата. Получих награда, поканите за работа зачестиха, стигнах и до Уест Енд“, връща лентата Клара. Всъщност в началото тя няма намерение да се установи на Острова след магистратурата в Лийдс. За дипломирането й там от България пристига нейният съпруг, журналистът Александър Динеков, и двойката остава няколко дни при приятели, за да разгледат Лондон. Вече имат билети за връщане, когато случайно в някакъв вестник попадат на обява за вакантно място: декан на факултета по актьорско майсторство в Консерваторията в Гилфорд, на час път от столицата. „Ти ще се явиш!“, категоричен е Динеков. Така и става: българката хваща влака, минава през 4 отделни комисии и 2 часа след изпита оттам й се обаждат да отложи заминаването за родината. На втория кръг й се пада да режисира откъс от пиеса, която познава като 5-те си пръста. „Аз вярвам в Бога, тук имаше намеса свише. Падна ми се „Един ден от смъртта на Джо яйцето“ – тогава взех да си мисля, че ще получа мястото“. След 3 дни идва и официално писмо: „Ние решихме да предложим работата на вас“. Благодарение на ежедневни уроци по правоговор Клара изчиства източноевропейския акцент, с деканската заплата семейството купува къща в Гилфорд, а по-късно се мести в Лондон. Сега фамилията е ту тук, ту там. Но все повече тук, защото синът им, 17-годишният Томас, развива великолепен теноров глас и бъдещето му е у нас. „Само България има такива добри вокални педагози. Нашите специалисти по оперно пеене нямат равни по света“, категорична е Клара Армандова.", "date": "2019.02.23", "title": "Клара Армандова – БГ актриса с чара на Лайза Минели"}
{"url": "https://www.monitor.bg:443/bg/a/view/blizo-200-mashini-pochistvat-sofija-ot-snega-158033", "text": "188 снегопочистващи машини са обработвали със смеси срещу заледяване през нощта след обилния снеговалеж в София, съобщиха от Столичната община. Обработването на улиците продължава и през деня - разпръскване на смеси и избутване на снежна маса по трасетата на градския транспорт, опасни и стръмни участъци, основни улици в кварталите и общинските пътища. Градският транспорт се движи навсякъде по обичайните си маршрути. Обработена е и Южната дъга на Околовръстен път. Опесъчени са планинските пътища във Витоша: „Драгалевци - Алеко\" и „Бояна - Златни мостове\". Сутринта започна и почистването на прилежащите пространства на спирките на градския транспорт, както и на тротоари и подходи към подлези.", "date": "2019.02.23", "title": "Близо 200 машини почистват София от снега"}
{"url": "https://www.monitor.bg:443/bg/a/view/opel-se-zabi-v-tir-vodachyt-i-spytnikyt-mu-izbjagaha-158027", "text": "Лек автомобил се заби в задната част на ТИР при навлизане в бензиностанция на Е-79 край Благоевград, водачът и спътникът му са избягали и се издирват, съобщи БГНЕС. Сигналът за пътния инцидент е подаден малко след полунощ на 3 км след Благоевград от района на Полигона в посока Симитли. Товарен автомобил с ремарке навлиза към бензиностанцията, когато отзад е ударен от лек автомобил „Опел-Корса“. Докато водачът изтегли ТИР-а, за да не пречи на движението, тъй като отляво има спрели други товарни автомобили, водачът и спътникът на лекия автомобил слезли, свалили регистрационните номера, заключили го и избягали. На задната врата на „Опел“-а има надпис на пилот, автомобилът явно е участвал в ралита. Полицията издирва избягалите, предупредени са близките болници.", "date": "2019.02.23", "title": "Опел се заби в ТИР, водачът и спътникът му избягаха"}
{"url": "https://www.monitor.bg:443/bg/a/view/4-3-mlrd-zagubi-samo-za-den-byfet-ot-sriva-na-kraft-heinz-158037", "text": "Управляваната от Уорън Бъфет инвестиционна компания Berkshire Hathaway загуби само за едно денонощие 4,3 млрд. долара, съобщава CNBC. Причина за голямото понижение на капитализацията й е сривът на стойността на акциите на фирмата Kraft Heinz, собственост на инвестиционната компания. Спадът на котировките на акциите на Kraft Heinz стана след новината, че фирмата занимаваща се с производство на храни е намалила дивидентите с над 27%, а Комисията по ценните книжа и борсите на САЩ започна разследване срещу нея. Berkshire Hathaway притежава над 325 млн. акции в Kraft Heinz, с което има дял в нея от 26,5%. Явно нещата във фирмата не вървят на добре от доста време, защото в началото на ноември те се договориха с италианския хранителен гигант Parmala да му продадат мандрите си в Ингълсайд, в провинция Онтарио, в Канада за 1,2 млрд. долара. Сделката обхвана марките натурални сирена Cracker Barrel, P\"tit Quebec и aMOOza! на канадския пазар. Приключването на сделката се планира да стане до края на първото полугодие на 2019 г.", "date": "2019.02.23", "title": "$4,3 млрд. загуби само за ден Бъфет от срива на Kraft Heinz"}
{"url": "https://www.monitor.bg:443/bg/a/view/otvorenite-vrati-na-tramvaja-stavat-znak-stop-za-kolite-157969", "text": "При отворени врати на трамваите на спирка автомобилите ще бъдат задължени да спрат и ще могат да потеглят едва след като вратите се затворят. Това предложение на „Монитор“ за промяна в Закона за движение по пътищата бе подкрепено от депутати от ресорната комисия в НС. Зам.-председателят на комисията по транспорт, информационни технологии и съобщения в парламента Станислав Иванов се съгласи, че формулировката в закона за този казус трябва да предвижда в подобни случаи а не както е сега е записано „ако е необходимо“. „Ще пледирам за тази промяна“, уточни депутатът от ГЕРБ. „Има резон да се задължат водачите на автомобилите в такива случаи да спрат, особено при отворени врати на трамваите, при положение, че не се знае кой още ще се качва или слиза. Там има рискови ситуации и логично е да се приложи такава забрана за движение като превенция за сигурност“, каза за „Монитор“ председателят на същата парламентарна комисия Халил Летифов. Според червения депутат Димитър Данчев, всички нови предлагани мерки трябва предварително да бъдат подложени на професионален анализ. „Трябва да се направи оценка дали подобна мярка би имала дисциплиниращ ефект, ще подобри сигурността и ще заостри вниманието на водача. Всяка мярка, получила и не виждам причина да не бъде включена в новия закон“, обясни народният избраник. В чл. 65 на сегашния вариант на закон, в спирането не е задължително, а е използвана формулировката: „При движение в пътна лента покрай спиращо, спряло или потеглящо пътно превозно средство от означена с пътен знак трамвайна, тролейбусна или автобусна спирка водачът на нерелсовото пътно превозно средство е длъжен своевременно да намали скоростта, за да може в случай на необходимост да спре“. Промените в Закона за движение по пътищата бе Както „Монитор“ писа експертът по пътна безопасност Алекси Кесяков  , защото тя е по-видима за водачите. Според него черта напряко върху платното с надпис „Спирка” може да е крачка към решаването на проблема. Промените в Закона за движение по пътищата   на градския транспорт и случаите, когато между слизащите и качващите се на трамвая хора се движат коли.", "date": "2019.02.23", "title": "Отворените врати на трамвая стават знак „Стоп“ за колите"}
{"url": "https://www.monitor.bg:443/bg/a/view/ocenjavat-invalidite-s-tochkova-sistema-ot-0-do-204-158024", "text": "Нова точкова система ще оценява хората с увреждания, като от нея ще зависи на какви помощи от държавата имат право инвалидите. Това става ясно от проекта на Методиката за извършване на индивидуална оценка на потребностите, която е публикувана за обществено обсъждане. Система за оценяване ще се състои от 10 категории, в които ще има въпроси, на които ще се дават оценки от 0 до 4. Максималният брой точки, който може да се събере след попълване на въпросника е 204. Отговорите ще дадат пълна картина както на заболяванията на инвалида, така и на възможността му да се самообслужва – къпе, говори. Освен това те ще дадат представа дали организира ежедневието си, да се ориентира, да вдига и носи тежки предмети, да се придвижва на кратки разстояния до 500 метра без помощни средства. Индивидуалната оценка ще включва и информация за проблеми, свързани с поведението на човека. В нея ще бъдат посочвани рискове от нараняване на други лица, унищожаване на имущество, самонараняване, свръхсексуално агресивно поведение, скитничество и злоупотреби със субстанции. Оценка ще се извършва от социални служители към Агенцията за социално подпомагане. Инвалидите, които са приковани на легло, пък ще бъдат посещавани по домовете. Право на личен асистент ще имат хората с увреждания, които Така ще им се полагат до 15 часа на месец чужда помощ. Асистентите ще подпомагат нуждащите се при вършене на домашните задължения, както и при нужда да посетят лекар или да отидат до аптеката. 42 часа месечно са отредени за тези, които имат между 50 и 100 точки, а 84 часа за тези от 101 до 186. Право на максималния брой часове -168 ч. ще имат тези, които са с оценка между 187 и 204 точки. Освен точките последната група, за да получи личен асистент, ще трябва и да има ТЕЛК-ово решение с 90 и над 90% увреждане. Право на 168 часа личен асистент имат и децата с над 50% увреждания и право на помощ, както и тези, които са с над 90% увреждане без право на чужда помощ. Със Закона за хората с увреждания се въведоха и квоти за работодатели. Фирмите с над 50 работници са длъжни да назначат поне един човек с увреждане, а тези които са със 100 и над 100 заети лица - 2% от средносписъчния състав. Освен това за инвалиди, както и за еврофинансиране. При неизпълнение на квотите е предвидена и глоба, която се равнява на 30% от минималната работна заплата за всеки неназначен инвалид. Минималната заплата за 2019г. е 560 лв. В правилника за прилагане на Закона за хората с увреждания е записано още, че работодателите няма да са задължени да назначават хора с увреждания на работа, ако производствата им не позволяват дейността да се извършва от инвалид. От глоби при неизпълнение на квотния принцип за наемане на хора с дефицит ще бъдат освободени фирмите, на които Бюрото по труда не е успяло да осигури служител до 3 месеца. Все пак ако работодателят не попада в групите на освободените от квотите и не желае да наема инвалиди ще има още една възможност – да купува стоки, произведени от хора с увреждания. Условието е артикулите да са в размер, който е равен поне на минималната работна заплата за всяко непопълнено от квотата място. 739 219 са българите с увреждания, от които 27 131 са деца.", "date": "2019.02.23", "title": "Оценяват инвалидите с точкова система - максимумът е 204 т."}
{"url": "https://www.monitor.bg:443/bg/a/view/vks-reshi-okonchatelno-cherkvata-v-dobyrsko-se-vryshta-na-nevrokopska-mitropolija-158028", "text": "Върховният касационен съд реши окончателно ръководството на Националния исторически музей  да предаде ключа за уникалния храм  „Свети свети Теодор Тирон и Теодор Стратилат”  в разложкото село Добърско на Неврокопска митрополия. Отсега нататък  Българската православна църква ще стопанисва 405-годишната църква „Свети свети Теодор Тирон и Теодор Стратилат”. „Векове наред храмът се е ползвал като молитвен дом. Вярваме, че от НИМ ще ни предадат доброволно храма. До десетина дни очакваме това да се случи, ще им изпратим писмо. Ако не ни дадат доброволно ключа, ще потърсим услугите на частен съдебен изпълнител. За мен най-сетне правдата, истината възтържествуваха със съдебното решение”, сподели пред медии отец Янко Русков, архиерейски наместник на Разложка духовна околия. Още през месец септември 2014 г. Неврокопска митрополия заведе дело срещу държавата в съда. В иска се настояваше Министерството на културата да предаде владението на църквата на митрополията. Страна в съдебния процес бе и Националният исторически музей, под чиято шапка е храмът. В църквата са съхранени над 460 изображения, образите на свети Димитър и свети Георги, например, там са изобразени в цял ръст, а не на кон, както често се рисуват светците-войни. Добърско е едно от малкото места, където може да се срещне изрисувана в черква сцената Сретение Господне, както и образът на Исус Христос с вързана на плитка коса. Уникалното в църквата обаче, което я прави толкова популярна, е изобразяването на сцената на „Преображение Господне”. На нея Исус Христос е изобразен в космически кораб.   Село Добърско, застанало като страж на североизток над Разложката котловина продължава да привлича вниманието на хиляди почитатели на мистериите и тайните загадки от цял свят. Причина за това са не само двете уникални икони в древната църква \"Св. св. Теодор Тирон и Теодор Стратилат\", показващи по странен начин Божието Преображение, а после и неговото Възкресение, както и лековитото очите изворче, което е непосредствено до южните основи на храма, но преди всичко достигналите до наши дни предания и легенди за оброчища и светилища, следи от които са останали още от времето на траките. Силното енергийно поле, което въздейства положително на всеки влязъл в старата църква има своето научно обяснение. Доказва го с изследванията си  радиестезистът Ивелин Иванов, потвърждаващи, че старият храм е силен енергиен център. Две са основно легендите, че първите заселници по тези места са били ослепените Самуилови воини, които са тръгнали да търсят спасение в Рилската света обител след поражението на българската войска в 1014 година при село Ключ.  Първата е, че на път от Беласица планина към Рилския манастир таборът ослепени войници, на които византийският император Василилий II Българоубиец на всеки сто е оставял по един с едно здраво око, за да ги води се натъкнали на изворчето-аязмо и решили да пренощуват до него. На сутринта вече били затрупани от дълбок сняг и останали да презимуват на това място. Миейки си раните на прободените очи много скоро болките им не само затихнали, но някои от воините прогледнали, твърди се в легендата. Според другото предание към днешното село Добърско се насочили само ослепени Самуилови воини, родом от съществуващото вече на това място войнишко селище. Близките им ги посрещнали и лекували очите им с водата от аязмото. Правдоподобната легенда е, може би, смесица от горните две. Хилядите ослепени, водени по пътя от местни свои братя по съдба са тръгнали да търсят изцеление в мощите на Свети Иван Рилски, но зимата ги задържала в селището, което днес се нарича Добърско.  Пролетта дошла и слепите момци тръгнали по всички посоки да търсят препитанието си. Много от тях се върнали още същата есен и заразказвали, че са оцелявали с просия. А който е могъл и да пее старинни български песни е печелел повече. Така в днешното Добърско е била създадена певческата школа на слепците, която е просъществувала до началото на XX век. Много от тях се задомили тук, но легендата най добре е разказана от местния краевед Лазар Цинзов, който в книгата си «Предания от Добърско» е успял да запише спомените на свои съселяни през 60-те и 70-те години на миналия век. Христо Кръстев Цинзов: «Като ослепили войниците, оставили на сто човека по един с едно око. За къде били тия слепци? За никъде. Един такъв табор потеглил за Рилския манастир. Прочуло се било за лековитите мощи на Свети Иван Рилски. Пате/пътят/ им бил през нашто село. Било е есенно време. Отседнали да пренощуват тука и утрето ке продълже. Ама не им било писано - осъмнали в снег. Къде ти планината сега да се премине и да се стигне до манастире. С таквиа думи селенето ги склонили да презимуват тука, та живот и здраве напролет, ако е рекъл бог, ке продълже. Така станало. Презимували в селото. Людето ги били приели по еден, по двамина, по троица в каща. Цала зима били заедно. Опознали се. Още през есента в околните села се било разчуло, ке тука са отседнали слепци. Мнозина идвали и като откриели свои момчета, прибирали си ги. Дошла пролетта. Ония, що са били зафанали с некаков занаят, останали в селото, другите на групички некъде се пръснали. Минало летото и есента некои се върнали тука като у дома си. Разбрало се, ке са скитали по просия и ке е било по-леко на ония, що са умеели да пеят. През зимата тука се учили на пеене и на свирене и пролетта пак се пръснали. Така било години наред и селото станало известно с името Просяшкото село...» Старата църква в Добърско е уникална в няколко отношения. Тя е вкопана в земята трикорабна базилика, без камбанария, в която са изографисани над 460 светци и библейски сюжета на толкова малка площ/8,37 x 6,50 x 5,20 метра/. Сама по себе си църквата отвътре представлява една илюстрована Библия. В този си вид храмът е построен през 1614 година. Пред нейния олтар в земята е вкопана каменна плоча с издялани на нея двуглав орел. В краката на гордата птица са издялани скиптър и жезъл, символи на светската и църковната власт. Според радиестезичните замервания точно около плочата е най-силно енергийното поле. А специалистите разчитат, че плочата е положена през 1122 година. Тогава, вероятно храмът е бил византийски, а през 17 век българската църква в днешният й вид е била надграждана върху основите на старата. През всички сезони на годината температурата в храма е постоянна, 15 градуса.  Ктитори са местни замогнали се търговци. Разбира се, най-уникални са двата неподражаеми иконописа, «Преображение Христово» и «Божие Воскресение». На първата Христос е изографисан като астронафт, който излита в небесата, седнал в ракета, а на втората иконопис той се приземява в космическа капсула, за да възкреси мъртвите на земята. Мистерия е как зографите през 17 век са имали познания по астронафтика?! Единствено тук и в Хилендарския манастир на Атон Св. Георги и Св. Димитър са изографисани в цял ръст, навсякъде другаде те се пресъздават яхнали кон. Тук за първи път е изографисан Св. Кирил Философ и то в цял ръст. Единствено в тази древна църква са нарисувани над 30 женски образа, и в най-големите православни храмове те са не повече от 5-6. Пресъздаден е сюжетът как Господ лекува с вода очите на двама, препратката е за ослепените Самуилови воини.Уникалното на храма още е, че стенописите въобще не са реставрирани през вековете, но са в идеално състояние, с ярки цветове.  През 1973-1978 реставраторът Петър Попов и архитект Златка Кирова почистили стенописите от слоевете сажди натрупали се от дима на свещите през вековете, когато църквата е била действаща. Точно този дебел слой сажди е консервирал стенописите и ги е запазил в оригиналния им вид. Всички надписи по стенописи и икони в храма Св. Св. Теодор Тирон и Теодор Стратилат” са на старобългарски език, по това време навсякъде текстовете са били на гръцки.  По откритите малко над селото останки от антична керамична пещ за тухли и керемиди , археолозите предполагат, че Добърско е било населено още през III – IV в.след Христа. Но първият писмен документ, достигнал до нас е хрисовула/грамотата/ на Цар Иван Шишман от 1378 година, където селото се споменава като подчинено на Рилския манастир под името Гнидобротско. Легенда разказва още, че самият Цар Иван Шишман се е венчал някъде по това време в църквата тук. Останките от оброчища и светилища, в чиито основи по-късно са строени църкви са знак, че първите заселници по тези енергийни места са траките. Името на днешното село Добърско идва някъде от Х век. Тогава се появяват братствата на богомилите. В началото на XI век Византия завзема българските земи, но среща големи трудности с тези братства. Защото те са били не само непокорни, но и грамотни. Пред името “братско” византийските събирачи на данъци прилепили гръцката дума “конида”, като го произнасяли “Конидобратско”, което означавало “гнидаво, недостъпно, трудно за управление братство”. После селото станало Гнидобротско, Недобърско и от 1912 година официално в регистрите е вече Добърско.", "date": "2019.02.23", "title": "ВКС реши окончателно: Черквата в Добърско се връща на Неврокопска митрополия"}
{"url": "https://www.monitor.bg:443/bg/a/view/kamelija-pevica-mojesh-da-izgreesh-byrzo-no-dylgoletieto-e-mnogo-trudno-157970", "text": "Много време ми трябваше да преодолея моята срамежливост и неувереност, казва певицата пред \"Монитор\".  - Ние не сме жури, а сме треньори и трябва да предадем своите знания и опит, който сме натрупали през годините. Трябва да ги предадем, намирайки подходящите за всеки един от нас гласове. Когато някой ме докосне чисто емоционално – темброво, технически и ми подейства емоционално, ме кара да се обърна и да се боря за него. И то като глас, разбира се, защото ние като визия не виждаме участниците. Вече е въпрос на борба самият участник да прецени в кой отбор да попадне. Аз ще търся хора, които наистина да могат да създадат, пеейки зад гърба ми, някаква емоция. Ако могат да ме развълнуват, да ме разчувстват, да ме разсмеят, да ме докоснат... Просто да ме накарат да настръхна. Тогава ще се обърна и ще се боря за този глас.    - Човек първо трябва да знае какво иска. След това мога да му разкрия нещата, които са много важни, освен таланта – работа върху този талант, да си постоянен, отговорен, контактът с публиката, да замаскираш грешките си... Има много тънкости, които трябва да се надграждат при един талантлив изпълнител.   - Когато си в една битка за глас – естествено, че ще дадеш най-добрите си качества, за да привлечеш най-добрия изпълнител в своя отбор. Хубаво е, че няма нищо лично между нас и мерене на его и успехи. Всеки си тежи на мястото. Всеки е стабилен там, където е. Не делим нищо и не се борим, затова нещата между нас са много синхронизирани.  - Искам да има харизма, присъствие, индивидуалност. Защото този формат може на пръв поглед да изглежда лесен, но той е труден от гледна точка на това, че визуално ние не знаем кой е зад нас и как изглежда. Понякога гласът ни създава една представа, а обръщайки се, виждаме съвсем друг образ. Когато зрението ти е изключено, нещата са трудни, но това е играта – само гласът има значение. - Не. Не смятам, че пробиват лесно. И преди време, и сега да станеш популярен с една песен не е невъзможно. Но да останеш дълъг период от време, да изградиш образ, да изградиш концепция и продукт, който да стои стабилен във времето и да е разпознаваем, без да се забрави за месец-два или година, и да изградиш доверие в публиката – това не се постига лесно нито сега, нито пък тогава. Това е и едно от нещата, които повтаряме постоянно на участниците в „Гласът“ – от всеки един от тях зависи докъде ще стигнат в музикалния бранш, важно е да са амбициозни, постоянни и упорити. - Това е много индивидуална работа. Има разлика между хора, които имат опит, както съм аз в случая, и млад талант, в който съм видяла потенциал. Трябва изграждане на връзка, на доверие, на споделяне и когато има проблем - да не се замазва и да се крие, а напротив – да се говори за това, без да се сърди изпълнителят, който иска да гради кариера. Не винаги нещата, които ще чуе, ще му бъдат приятни и ще му се харесат, но само така може да се изгради един образ, който да е устойчив във времето. Сега можеш да изгрееш бързо, но дълголетието е много трудно. Върху това е нужно много, много работа с хора, които не са „специалисти“, а имат истински опит. - „Името ти“ изненада дори и мен, защото колкото и да се трудихме по тази песен, и колкото и опит самата аз да имам, тя надскочи моите очаквания. Бях стигнала до момент, в който вече бях объркана. Специалисти около мен ми казваха, че не трябва да се прави. Вземайки тази песен, която е на 11-12 години, и съвсем друг вариант – рок балада, аз усетих колко много ми харесва. Държах и Сашо Роман да се включи в песента и получих нещо, което надмина и очарова мен самата. „Името ти“ се нареди в златния ми фонд от хитове, като „Луда по тебе“, „Залеза и зората“, „Огън момиче“ и т.н. Много труд вложихме всички в този проект, повече от 7-8 месеца. По пътя създадох две версии и до края се чудих коя да пусна. До последно не знаех какво точно ще се случи. Не съжалявам за нито един миг, че съм забавила песента, защото развълнува страшно много хора, запяха я масово и стана наистина един тотален хит. - Мога само да кажа, че тогава, когато съм излизала на сцената, съм го правила несъзнателно. Явно същността ми се е проявявала, пеейки. Но треперенето ми, моята срамежливост, неувереност... Те ми пречиха и разтърсваха цялото ми същество. Доста години се борих с това, много време ми костваше да го преодолея. Но явно си следвам това, за което съм родена, защото единствено, когато съм на сцената, аз спирам да мисля. Дори да ме боли нещо, спира да ме боли, времето спира, гневът изчезва... Просто изпадам в различно състояние, в което съм самата себе си. - Недоспиването. Дългото пътуване, защото ние все пак започваме да пеем към 2 ч. в клубовете, и когато сме на дълго разстояние аз почти винаги се прибирам вкъщи и това ми коства ранно лягане в 6-7 сутринта. Това са вече дълги години обърнат режим на спане и на живот. Това ме уморява. Но, стъпвайки на сцената, всичко изчезва. - Научих се, когато съм ангажирана, да се раздам на 100% и да не мрънкам, а когато съм свободна, да релаксирам. Пак на 100% почивам, зареждам се, ако ми остане време, отделям за спорт, малко СПА процедури, масаж... Когато съм приятно настроена, обичам и да гледам стари филми. Помислих, че този въпрос ще е свързан с готвенето. .  - Аз не готвя, но обичам да помагам при приготвянето, защото човекът до мен се грижи за храната вкъщи и определено имам персонален готвач. Ям храна, приготвена специално за мен, и никога не ям едно и също нещо. Храната ми е разнообразие в тази посока. Иначе подготвям нови неща. В момента имам песен, която е на 95% завършена като текст и аранжимент, въпрос на дни е да вляза в студио и да видя как стои. - Много се радвам за успеха ни през 2017 г., защото поставих началото на такива дълги турнета, които са със стабилна организация. Споделяла съм за страха си от летене, така че това е единствената ми голяма пречка. Преди 10-11 години направих първото си турне там, а миналата година пак ме поканиха, но смятам, че е много рано. Аз съм изпълнител, който обича да си отглежда фенове. Така че искам да отида пак след 6-7 години и да събера хора, а не просто да се бия в гърдите с брой турнета. За мен е важно качеството, а не количеството на моето гостуване.  - Различна е дотолкова, че тук в седмицата по веднъж или два пъти можем да пеем било в София, било в Пловдив, било във Варна. Ако някой желае да ни види, може да проследи програмата ни и да дойде, докато българите в чужбина, дори тези в Европа, по-рядко се срещат с нас. И когато ни виждат само по телевизията – независимо дали в музикален проект или в предавания като „Гласът на България“, те зажадняват. Когато мине дълъг период от време и им гостувам, се радват много, искат постоянно да се снимаме, да запея народни песни и изобщо емоцията е различна. Просто защото се случва по-рядко. - Три цикъла от по 7 години сме вече заедно. Ние спряхме с търсенето, защото разбрахме, че човек, когато търси навън – не намира. Масово срещам хора, които не знаят какво търсят. Просто искат нещо чуждо да им се случи и на тях, а не знаят точно на тях какво им се иска. Така че аз търся между нас си. Този баланс, който го имаме в момента, няма липси или потребности от нищо друго. Не е важно, че сме заедно от дълги години, а че сме едно цяло. Ние казваме „ние“, защото се познаваме толкова добре и можем да комуникираме на всяка тема, при нас няма граници, няма тайни, няма ограничения. Ние имаме споделен живот и чисти отношения. Ние имаме истинска любов.", "date": "2019.02.23", "title": "Камелия: Можеш да изгрееш бързо, но дълголетието е много трудно"}
{"url": "https://www.monitor.bg:443/bg/a/view/vijte-kakvi-sa-shansovete-na-8-te-osnovni-pretendenta-za-oskar-157989", "text": "С наближаването на церемонията по връчването на наградите „Оскар“ въпросът кой ще си тръгне с голямата награда тази година става все по-актуален. Осем заглавия са номинирани в категорията за най-добър филм. Това са „Рома“, „Фаворитката“, „Бохемска рапсодия“, „Зелена книга“, „Роди се звезда“, „Черен в клана“, „Черната пантера“ и „Вице“. Търсачката на Microsoft - „Бинг“ прогнозира преди ден, че „Рома“ на Алфонсо Куарон ще си тръгне с най-много статуетки, включително и тази в ключовата за вечерта категория. „Монитор“ направи подробен обзор за шансовете на всяко едно от водещите заглавия според букмейкъри, киномани и критици в рамките на цялата церемония: „Рома“ категорично е основният фаворит на 91-вите награди „Оскар“. Черно-бялата лента на Алфонсо Куарон води (заедно с „Фаворитката“) по брой номинации и ако съдим по предшествениците на статуетките на Академията - „Златен глобус“ и БАФТА, то мексиканският кинодеец почти сигурно може да направи място на рафта си за призовете за режисьор и кинематография. В категориите за главна и поддържаща женска роля не възлагаме огромни надежди относно шансовете на заглавието, още повече че за Ялица Апарисио това е дебют на голям екран и за нея с пълна сила важи клишето „чест е да бъда номинирана“. В чуждоезичната категория възможностите са няколко – триумф за Алфонсо Куарон и „Рома“ (в случай, че им се размине победата във „филм на годината“), победа за „Студена война“ (ако „Рома“ си тръгне с голямата награда за вечерта). Малка изглежда вероятността творбата на Куарон да си тръгне и с двете статуетки. Нулев пък е шансът да се размине без поне едно от тези отличия. „Рома“ отговаря на изискванията и на младите и старите членове на Академията, които рядко всъщност постигат консенсус. Филмът представлява мелодрама, изключително лична история, разказана от Куарон за жената, която го е отгледала. В същото време, се разпространява от Netflix, които са върли противници на традиционалистите, когато става дума за кино заради упоритостта, с която отказват да показват заглавията си първо на голям екран и след това в платформата си. За сметка на това, стрийминг гигантът има солидна фенбаза от по-младите представители на индустрията. Букмейкърите също залагат, че „Рома“ ще е големият победител в неделя вечер. Те дават най-нисък коефициент на емоционалния киноразказ във водещите категории – филм на годината, режисьор, кинематография и чуждоезично заглавие. Залозите на любителите на седмото изкуство също клонят към пълен триумф на „Рома“. 61% от тях смятат, че това е най-добрият филм сред лентите, заснети на език, различен от английския. (Следва го „Студена война“ с 28%). Най-много от заложилите за наградите (30%) са рискували с „Рома“ и в категорията за най-добър филм. Въпреки че грабна най-много награди БАФТА, вероятността „Фаворитката“ да си тръгне със същия на брой (7) статуетки „Оскар“ е минимална. Лентата се котира изключително добре на британските награди именно заради това, че се води британски филм. Това встрани, разбира се, от остроумния сценарий, убийствените актьорски превъплъщения, оригиналната режисура на Йоргос Лантимос и точно подбраната музика. „Фаворитката“ има един силен коз от политкоректна гледна точка – всички главни персонажи в заглавието са жени, чиито ум и власт превъзхождат по всякакъв начин представителите на силния пол. Въпреки това филмът внася известно объркване в актьорските категории – „защо Оливия Колман е избрана като единствената звезда, бореща се за призове в категориите за главни роли“ е често срещан въпрос, който дори самата тя си задава. Факт е, че британката се справя блестящо като тромавата и вечно нуждаещата се от внимание и ласки кралица Ана Стюарт. В никакъв случай обаче не може да се каже, че екранното й време е по-дълго или ролята й е по-значителна от тези на Рейчъл Вайс и Ема Стоун. В неин ущърб е и друг факт, а именно, че редом с нея е номинирана не по-малко прекрасната в „Съпругата“ Глен Клоуз. 71-годишната звезда спечели в същата категория на наградите „Златен глобус“, поставила е рекорд за най-много на брой номинации за „Оскар“ без статуетка и по всичко изглежда, че тази година ще сложи край на тази тенденция. Въпреки това „Фаворитката“ напълно заслужено най-вероятно ще си тръгне с приза за оригинален сценарий. Въпреки че букмейкърите дават трети най-нисък коефициент на „Фаворитката“ за филм на годината, пък лентата е изненадващо пренебрегната от залагащите зрители. Тя не попада в топ 5 на популярните бетове в категорията, като попада в графата „други“, където фигурират няма и 20% от зрителите. За сметка на това, почти половината от тях смятат, че сценарият на филма ще триумфира на церемонията утре вечер. 28% от киноманите смятат, че Колман ще си тръгне със статуетката за най-добра актриса. С пет на сто повече обаче са заложили именно на Глен Клоуз. „Роди се звезда“ е от филмите, които бързо си спечелиха билет за номинациите на оскарите. Още с премиерата на римейка на холивудската класика, критиците бяха сигурни, че това ще е едно от основните заглавия, за които ще се говори в наградния сезон. Бяха прави, но режисьорският дебют на Брадли Купър вероятно ще си остане само с приказките. Славата на „Роди се звезда“ бързо отшумя. Единствените награди, които лентата е печелила досега, са за музикалните й качества, които са безспорни и почти 100% ще бъдат признати и на наградите на Американската филмова академия. Визираме, разбира се, Shallow и категорията най-добра оригинална песен. Брадли Купър необяснимо не намери място сред номинираните режисьори. В битката между Глен Клоуз и Оливия Колман (която дори тя сама по себе си вече изглежда донякъде решена), Лейди Гага също трудно ще изпъкне с първото си сериозно актьорско превъплъщение. Предимството, което „Роди се звезда“ има пред останалите заглавия, е фактът, че вдъхва нов живот на холивудските традиции – нещо, което за по-възрастните членове на Академията е на особена почит. Самата институция обаче е категорична, че този път ще гъделичка интересите на по-младите зрители, затова „Роди се звезда“ е твърде вероятно да пропусне победата в тази категория. Това смятат и сайтовете за залози. Те поставят филма на предпоследно място с почти най-висок коефициент за голямата награда на церемонията. Феновете обаче не признават подобни изчисления и обратното – поставят заглавието на Купър на второ място в класацията на филмите, събрали най-много „гласове“ (залози) в своя полза с над 18% от киноманите дали парите си в негова полза. Джакпот след „белите оскари“. Това е „Зелена книга“. Ние пазим особен сантимент към заглавието, режисирано от Питър Фарели заради българското участие на Димитър Маринов. Той играе досадния руски виолончелист Олег, който сякаш само чака Тони (Виго Мортенсен) да сбърка някъде, за да го изпорти на човека, който поръчва музиката – виртуозният пианист д-р Дон Шърли (Махершала Али). „Зелена книга“ изненада всички, като триумфира на наградите „Златен глобус“. Подобно на „Фаворитката“ обаче, опасяваме се, че няма да постигне същия резултат на оскарите. Едно е сигурно – Махершала Али отново ще се окичи с приза за най-добър актьор в поддържаща роля. Подобно на героя си, той е виртуозно добър в ролята. Освен това, отговаря на всички изисквания за разнообразие по раса, сексуална ориентация и прочие. „Зелена книга“ има нелош шанс и за приза за филм на годината, като букмейкърите дори го поставят на второ място – след „Рома“. Около 14% от зрителите са заложили на „Зелена книга“. Почти сигурно е и, че Мортенсен няма да се окичи с наградата за най-добър актьор, като лентата вероятно ще загуби от „Фаворитката“ съревнованието и за оригинален сценарий. Две неща са ясни, когато чуем за филмовото заглавие „Бохемска рапсодия“ - едно, лентата ще изстрада немалко от скандалите, свързани режисьора Брайън Сингър и обвиненията в сексуален тормоз, и две – Реми Малек заслужава „Оскар“-а за най-добър актьор. Именно той е „най-добрата подправка на продукцията“, смятат всички критици, които иначе масово не подкрепят музикалната биография на Queen. Очакваме все някаква победа за филма и поради факта, че групата (заедно с Адам Ламберт) ще излязат за изпълнение време на сцената в „Долби тиатър“, като тайно се надяваме лентата все пак отличие, отдаващо почит на музиката, която звучи в нея. „Бохемска рапсодия“ така и не бе номинирана за саундтрак, тъй като според правилата музиката трябва да е оригинална (създадена конкретно за целите) на заглавието. Макар и да не вдигна много шум в рамките на наградния сезон, „Черен в клана“ със сигурност има своите шансове на предстоящите оскари. Предимно, що се отнася до адаптирания сценарий, именно кинорожбата на Спайк Лий е основен фаворит. За него са дали парите си и повечето от залагащите любители на седмото изкуство. Самият Спайк Лий пък е основният конкурент на Куарон за титлата най-добър режисьор. Сюжетът на „Черен в клана“ е вдъхновен от реални събития и се завърта около афро-американски детектив в Колорадо Спрингс, който тръгва по дирите на местния главатар на ку-клукс-клан. Въпреки историческата си основа обаче не очаквайте всички представени сцени в заглавието да бъдат огледален образ на действителността. Номинацията на „Черната пантера“ в категорията за най-добър филм си е чист реверанс към „Дисни“. Компанията инвестира милиони, за да позиционира заглавието си в наградния сезон. Самата номинация, струва ми се обаче е предостатъчна победа за корпорацията, като не очакваме лентата да си тръгне с ключови статуетки. Според прогнозите филмът ще успее да се пребори за приз за оригинален саундтрак, като има и немалък шанс за отличие за костюмите и сценографията. В случай, че завладее някоя друга категория, първият чернокож супергерой по-скоро ще свали допълнително реномето на Академията и нейните награди „Оскар“. Ако нямаше комедиен характер, „Вице“ е от филмите, които биха имали значително по-големи възможности за оскарите тази година. Предвид, че Академията не толерира хумора (по неведоми причини), към момента лентата на режисьора Адам Маккей може да направи по-сериозна конкуренция единствено на Реми Малек за приза за най-добър актьор в главна роля. Става дума, разбира се, за играта на Крисчън Бейл. Ейми Адамс също дава силна заявка за актриса в поддържаща роля, но това е сред категориите, за които е трудно да гадаем още отсега. Предполага се, че в нея ще триумфира Реджина Кинг („Ако Бийл Стрийт можеше да говори“). Сюжетът на „Вице“ разказва за начина, по който човек от бюрократичен Вашингтон става най-могъщия човек в света, като вицепрезидент на Джордж У. Буш (Сам Рокуел). Дик Чейни (Крисчън Бейл) дава нов облик на държавата си и на света, който е актуален и до днес. В ролята на съпругата му Лин е именно Адамс.", "date": "2019.02.23", "title": "Вижте какви са шансовете на 8-те основни претендента за „Оскар“"}
{"url": "https://www.monitor.bg:443/bg/a/view/es-i-sa-sht-se-dogovoriha-za-podjalba-na-kosovo-158030", "text": "ЕС и САЩ са съгласували текста на споразумение за разрешаване на косовския въпрос. Документът предвижда разделянето на Косово и обмена на територии между Белград и Прищина, пише германският всекидневник „Франкфуртер Рундшау“. Според изданието документът – озаглавен „Споразумение за нормализиране на отношенията“, съдържа 17 точки, и трябва да бъде подписан от висши представители на Сърбия и Косово на 12 юни във Вашингтон и да влезе в сила шест месеца по-късно. В споразумението са предвидени “нови граници между албанци и сърби в Северно Косово”, което ще бъде включено към територията на Сърбия, докато Косово ще “анексира територии в Сърбия, населявани предимно от албанци”. Според „Франкфуртер Рундшау“ Косовска Митровица ще получи “специален статут”, а “Газивода” и “Трепча” ще бъдат приватизирани за 99 години и ще бъдат поставени под контрола на постоянни членове на Съвета за сигурност на ООН “, докато Коридор 10 в Южна Сърбия ще бъде поставен под международна закрила”. Изданието твърди, че Белград и Прищина са изложени на непрекъснат натиск да приемат споразумението. Вестникът посочва, че идеята за „етническа промяна на границите“ е подкрепяна още през август миналата година от еврокомисаря по разширяването Йоханес Хан и върховния представител на ЕС по въпросите на външните работи и политиката на сигурност Федерика Могерини. Сега към поддръжниците на идеята за подобно разделение се присъедини и администрацията на американския президент Доналд Тръмп, „която промени позицията си по въпроса на 180 градуса“.", "date": "2019.02.23", "title": "ЕС и САЩ се договориха за подялба на Косово"}
{"url": "https://www.monitor.bg:443/bg/a/view/razrushiha-doma-na-narkobarona-pablo-eskobar-158032", "text": "В Меделин, Колумбия, разрушиха дома на наркобарона Пабло Ескобар. Шестетажната сграда, известна като кооперацията \"Монако\", рухна за 3 секунди. Бяха използвани 180 детонатора. Въпреки обособената зона за сигурност, близо 1600 души наблюдаваха събарянето. Градските власти в Меделин се решиха на подобна стъпка с идеята да се намали интересът към личността на Пабло Ескобар, убит от полицията през 1993 година. На мястото на сградата ще бъде обособен парк в памет на жертвите на наркотероризма в Колумбия. Смята се, че през 80-те и 90-те години на миналия век, заради жестоката война между наркоклановете, са убити хиляди. Самият Ескобар е виновен за смъртта на близо 6000 души.", "date": "2019.02.23", "title": "Разрушиха дома на наркобарона Пабло Ескобар"}
{"url": "https://www.monitor.bg:443/bg/a/view/film-za-domashnoto-nasilie-s-4-nagradi-sezar-158031", "text": "Ксавие Льогран е развълнуван. Неговият филм “Попечителство” спечели „Сезар“ за най-добър филм в петък вечер, пише френският “Льо Поан”. Пълнометражният игрален филм получи четири награди „Сезар“, включително и за най-добра актриса, присъдена на Леа Друкер. Режисьорът на филма за домашното насилие, подчерта по време на церемонията, че “е време да помислим” за жертвите “на ден, различен от 25 ноември” - международния ден за борба срещу насилието срещу жени. Филмът бе също удостоен със „Сезар“ за най-добър монтаж и най-добър сценарий. Леа Друкер бе коронясана за най-добра актриса за ролята си на крехка, но смела майка във филма на Ксавие Льогран. Много развълнувана, 47-годишната актриса призова да се противопоставяме на насилието и отдаде почит на жените, които са в положението на Мириам, героинята на филма, както и на активистките феминистки. 66-годишният режисьор Жак Одиар получи „Сезар“ за най-добър режисьор за филма “Братята Систърс“, френско-американски уестърн с Хоакин Финикс, Джейк Гиленхал и Джон Райли. “Аз съм развълнуван (…) Възхищавам се на моите колеги и моите колежки. Ако правя кино, това е, защото вие го правите”, каза, получавайки наградата си режисьорът, вече няколко пъти награждаван със „Сезар“, от които два пъти – със „Сезар“ от най-добър режисьор. Алекс Лутц спечели наградата „Сезар“ за най-добър актьор за ролята си във филма “Ги”, който той също и режисира. Лутц „се състарява“ с 30 години, за да се въплъти в образа на един някога знаменит вариететен изпълнител. “Много съм впечатлен (…) от всяка спирала и всяка вдлъбнатина на този „Сезар“ ме кара да мисля за пътя, който трябва да следвам”, каза той, при получаване на наградата. По време на 44-та церемония по връчване на наградите на Френската академия за филмово изкуство с почетен „Сезар“ бе удостоен американският актьор Робърт Редфорд.", "date": "2019.02.23", "title": "Филм за домашното насилие с 4 награди „Сезар“"}
{"url": "https://www.monitor.bg:443/bg/a/view/zimata-se-zavyrna-vijte-dokoga-158025", "text": "Днес през първата половина от деня ще бъде облачно, ветровито и с валежи от сняг. Жълт код за опасно време е обявен в цялата страна. До обяд ще има валежи от сняг, които в комбинация със силния североизточен вятър (скорост 14-19 м/сек и пориви около 24 м/сек), главно в планинските райони, ще създават условия за виелици и навявания. Очаква се образуване на неравномерна снежна покривка от около 5-10 см, по планинските проходи и повече. През деня ще е много студено. Температурите значително ще се понижат и минималните ще са между минус 9 и минус 4 градуса. Максималните температури ще са предимно между минус 4 и 1 градуса, но заради вятъра усещането ще е за по-студено време. След обяд от север валежите постепенно ще спират и облачността ще се разкъсва и намалява, най-късно над Рило-Родопската област. В планините ще бъде неподходящо за туризъм. Ще бъде предимно облачно, ветровито и с валежи от сняг. Привечер валежите ще спират. Мразовито време. Ще духа силен до бурен североизточен вятър. Максималната температура на височина 1200 метра ще е около минус 8 градуса, на 2000 метра - около минус 14 градуса. Над Черноморието ще бъде облачно, много ветровито и на места, главно по южното крайбрежие, ще превалява сняг. Максималните температури ще са между минус 1 и 2 градуса. Температурата на морската вода е 7 - 8 градуса. Вълнението на морето ще е 3-4 бала, по южното крайбрежие - временно до 5 бала. В неделя на места минималните температури ще бъдат до минус 10 - минус 12 градуса. Вятърът и в източната половина от страната ще отслабне. Над югоизточните райони ще остане облачно, все още е възможно да прехвърча сняг, над останалата част от страната облачността ще намалее до слънчево. От понеделник нататък дневните температури вече ще са над нулата, но сутрешните ще продължат да са отрицателни. В сряда ни чака нова порция валежи, но главно на изток, като няма да са съществени. Там, и в планините, на места ще превали сняг. От четвъртък и особено от петък дневните температури бързо ще се повишат и в края на седмицата ще видим отново градуси около 15. Следващата събота и неделя ще е слънчево и топло.  ", "date": "2019.02.23", "title": "Зимата се завърна. Вижте докога"}
{"url": "https://www.monitor.bg:443/bg/a/view/oon-prizova-da-se-izbegne-nasilieto-vyv-venecuela-158026", "text": "Генералният секретар на ООН Антониу Гутериш призова всички страни по венецуелската криза да избегнат насилието, заяви говорителят му Стефан Дюжарик, цитиран от Франс прес и Ройтерс. Това послание е било предадено на държавния секретар на САЩ Майк Помпейо и скоро ще бъде съобщено и на венецуелския външен министър Хорхе Ареаса, уточни Дюжарик. \"Всяка загуба на живот е неприятна. Генералният секретар призовава да се избегне насилието\", каза Дюжарик. Подкрепяният от Вашингтон венецуелски опозиционен лидер Хуан Гуайдо обеща, че спешна хуманитарна помощ ще влезе на всяка цена във Венецуела от съседни страни. Подкрепяният от Русия президент Николас Мадуро отказва да допусне помощта, защото смята, че тя е предлог на военна намеса за свалянето му от власт.", "date": "2019.02.23", "title": "ООН призова да се избегне насилието във Венецуела"}
{"url": "https://www.monitor.bg:443/bg/a/view/sedmichen-horoskop-za-23-fevruari-1-mart-158021", "text": "Овен 21 март – 20 април Една особена събота, която ще провокира нестандартното ни поведение, особено в секса. Венера е в прегръдките на Плутон, който действа на дълбоко генетично ниво, а опозицията Луна - Уран подклажда огъня на непозволените страсти и усещания. Тези аспекти събуждат заспали котировки в тялото и в душата и ни карат да се замислим за връзките си. Не взимайте отговорни решения, лесно се попада в мрежите на порока. В неделя отхвърляте съмненията и взимате важни решения за бъдещето. Блудният син се завръща. Не съдете и не отхвърляйте никого. Вечерта преди да заспите мислете активно за проблемите си и на сън може да видите решението им. 25-и е ден на победа, на активни творчески и делови начинания и на срещи ползотворни за бъдещето. Оранизирайте пътувания и бизнес контакти с настоящи и бъдещи клиенти, производители и посредници. Уредете покупко-продажби, подпишете нови договори. 26-и е ден за учене и проучване. Всяка нова информация ще ви е от полза. За вечерта планирайте среща със спонсор и мениджър. 27-и дава шанс на богатите да станат още по богати, но ограничава шансовете на дребните производители. Не е добре да се приемат неизпипани закони и разпоредби. 28-и е ден на коренната реформа и на желанието за промени. Залагат се нови основи за бъдещето. На 1-и лъсват едиповите ни комплекси. Вероятни са конфликти на работното място. Пречим си взаимно. За тази събота не се препоръчва сключване на брак и подписване на нови договори. Връзките ще са неравностойни, енергията и парите ще изтичат от единия към другия и връзката трудно би издържала проверката на времето. Вечерта е особено тежка за родените в първите дни на зодията. Приберете се навреме, внимавайте с алкохола и стимулантите. Мрежите на порока лесно ще ви оплетат. Някой ще посегне към забранения плод и после трудно ще се откаже. На 24-25-и Луната ви гледа в опозиция от знака на Скорпиона. Публичните ви изяви няма да минат на ниво. Не поемайти рискове, не преговаряйте с роднини за делби на наследства и имоти. Неблагоприятни дни за аборти и гинекологични интервенции. И като капак в началото на настоящия период ще се раждат деца с нестандартна ориентация. На 26-и печелят добре информираните и тези, които вече са си научили уроците. Добре е да се започне нов учебен и квалификационен курс. Влезте и в нова група по интереси. Очертават се срещи със спонсори. Може да се подпишат изгодни договори. 27-и е ден на лакомията и огромните апетити. Не казвайте голяма дума, не давайте големи обещания, смирете амбицията. Тълпата е неуправляема, работете самостоятелно. 28-и залага нова база за бъдещето с нови договори и спогодби. На 1 март имате шанс да отвеете конкуренцията. Печелите конкурси. Препоръката за съботния ден е да ограничите контактите, да не се обвързвате с никого за нищо. Ден на паяка. Отделете децата от компютъра. Излезте сред природота, натоварете се физически. В неделя сте на път да вземете важно решение. Лесно се преодоляват преградите в нас и около нас. Ден на духовно прозрение за истински важните неща в живота. 25-и е един от най-силните ви дни за месеца. Всичко предприето ще носи късмет и ползи, ще ви свързва с подходящите хора, ще обезпечава работата и връзките ви с надеждни договори и поръчки. Посетете пазари и тържища, уредете отдавна подготвените сделки. На 26-27-и Луната ще ви гледа в опозиция от знака на Стрелеца. Очертават се проблеми във връзките. На проведените събрания и колективни инициативи ще срещате обединен отпор и атака срещу проектите ви. 27-и е може би денят на най-тежкото раздалечаване и конфилктност в отношенията. Ще се оформят лагери насочени срещу личните ви интереси и позиции. Засилва се тенденцията към скандали и авантюри, може да се отворят тайни рани в тялото и в душата. Ще се обади и стара болка в чувствата, може да срещнете старата си любов. Неблагоприятно за оперативни намеси в областа на тазобедрената става. На 28-и започвате генерални промени в начина си на живот или ги планирате. 1 март е ден за приключване. 23-и е един от най-трудните, тежки и проблемни дни за родените в третата декада. В хороскопа ви се заформя планетен кръст. На път сте към обсебваща любовна връзка, ще се раждат деца силно подвластни на сексуалното привличане и склонни да опитат от всичко в любовта. Тенденцията и при вас е към изневери и рискови случайности в чувствата. Бъдете особено внимателни, лесно може да се оплетете в мрежите на хора, които ще ви използват. Не е ден за запознанства. В неделя обстановката коренно се променя. Предстоят ви два дни, в които може да промените към добро и най-неблагоприятната ситуация и да извлечете ползи от почти загубени договори и каузи. На 24-и с лекота ще вземете решението, което все отлагате. Преградите по пътя се лесно преодолими. Преминаваме на нова навивка на развитие. В делови план в понеделник може да си опитате късмета и да направите важна крачка в бизнеса. Сключете нов договор, уредете сделки и продажби, свържете се с производители и посредници, започнете нова рбота. 26-и е ден за учене, за проучване и организиране на нови екипи за работа и тренировка. 27-и носи предимства само на силните на деня. Апетитите са на макс. На 28-и някой ще се възползва от личната ви неувереност, а на 1-и може да приключите любовна връзка. Не започвайте нищо важно, радвайте се на празника. В събота не се обвързвайте с никого. Тенденцията е да влизате в предварително заложени капани и схеми. Неблагоприятен ден за сключване на договори и брак. Единият със сигурност ще обсебва и използва другия. Тази вечер внимавайте с алкохола и стимулантите. Навлизате в рисков период и в неделя ще се събудите с някаква гузност и тежест. Концентрирайте се над най-важните дела. Неблагоприятно за аборти и гинекологични интервенции до понеделник включително. Почивайте повече и в неделя. Не напрягайте очите,  следете кръвното. 25-и поставя високи изисквания и очаквания. Конкуренцията е на високо ниво. Не си позволявайте да падате под нивото си, очертава се компроматна атака. На 26-и търсете нови източници на информация. Който пие от извора ще може да сключи най-добрите договори. Подгответе се добре за срещите, които предстоят и ще спечелите търгове и пръчки. За вечерта планирайте среща с покровител. Организирайте съвместни делови и творчески участия. Ден на тайното знание, съберете групата си по интереси и обсъдете съвместните ходове. На 27-и е време за атака, битката е безкомпромисна, апетитите са огромни. Денят е благоприятен за преговори от позиция на силата. Победителите ще се почерпят на 28-и. Нвлизате в период на реформи и реорганизации. Старото се руши. На 1-и нищо ново да не се започва. 23-и е нещастен, тежък и опасен ден. Може да се подхлъзнете по пързалката на наравностойната любовна връзка. Очертават се осебващи срещи. Венера е в прегръдката на Плутон, сексът измества истинската любов. Съветът е нищо ново да не опитвате, да не се обвързвате и да не планирате любовна среща с непознат. В неделя лесно се отхвърлят съмненията и се взимат най-добрите решения. С действията си в този ден преминавате на нова навивка на развитие. Преградите падат. Може би най-успешният ви ден за периода ще бъде 25-и, когато всичко предприето ще тръгне по план, ще ви позволи да получите най-добрите оферти, да сключите изгоден договор и да влезете в престижна среда. На 26-и не бързайте, проучвайте всяка покана, обаждане и делово предложение. Неинформираните ще направят грешен избор и ще загубят пари. Може да си навредите и здравословно. На 27-и апетитите са огромни. Не поемайте рискове, стойте далече от места на размирици и конфликти, не взимайте страна в спорове. Сексуалната енерия в този ден подкопава здравето. Не се подавайте на гнева, ограничете контактите. 28-и е ден за революционни промени, за ремонти и строителни дейности, които ще изискват да се включат в работа резервите. Ще намерите майстори. На 1-и приключете обещаната работа, но нова още да не се започва. Бъдете внимателни в съботния ден. Родените в третата декада са в неблагоприятна позиция. Отнасяйте се с подозрение към новите идеи, с които някой ви зарибява в мрежата. Лесно се оплитаме в мрежи от лъжи. Сключените бракове и направените предложения ще са неравностойни и ще поставят единия в тежка зависимост от другия. Луната от вашия знак е в точна опозиция на Уран и в пречупващ аспект с Венера и Плутон. Не е ден за първа среща и първа целувка. В неделя забраните падат, лесно се постигат цели и намерения. Денят ви дава сила и за духовно израстване. Концентрирайте се над най-важната цел, не се разпилявайте. 25-и дава шанс да постигнете максималното в положението, в което се намирате. На 26-и направете проучване в тила на конкуренцията. Всяка получена информация ще е ценна. Бъдете дискретни. Планирайте среща с покровител и се опитайте да влезете в нова група по интереси. 27-и дава предимства на силните на деня. Малкият човек ще изпадне от класацията за екстри, постове и заплати. Не е добре да се обсъждат и приемат нови закони. На 28-и навлизате в период на разрушение. Старото си отива. Не се опитвайте да запазвате статуквото. Хората с комплекси не издържат на напрежението и взимат прибързани решения. Вечерта е конфликтна. В петък приключете с обещаната работа. 23-и е критичен ден за връзките. Тендецията е към измами и фалшификации. Не позволявайте на децата да стоят пред компютъра. Вероятни са обсебващи връзки, тенденция към сексуални манипулации и неравностойно привличане. Венера е в прегръдките на Плутон. Тъмни сили се стремят да проникнат в подсъзнанието ни, а опозицията Луна-Уран дава тенденцията към нестандартно поведение. Може да се излъжем и да тръгнем в грешната посока. В неделя лесно се прескачат прегради и емоционални бариери. Но в този ден лесно се отдава и много енергия, а това води до емоционално и физическо изтощение. Не се захващайте с много ангажименти, концентрирайте се над най-важното. Случващото се на 25-и помага да преминете на по-висока навивка на развитие, да подпишете нови договори и да обезпечите работата си с необходимите средства, материали и посреднически услуги. Ден на големите сделки. 26-и е денят на тайното знание. Който пие от извора и получава надеждни информации ще може да изпревари конкуренцията и да направи успешен ход. Търсете информации от няколко източника и ще дадете най-добрата цена на предстоящите търгове. 27-и е ден на безкомпромисната политика. Който може захапва кокала. На 28-и вече залагате фундамента на новото, което предстои. Не пестете усилия и материали. На 1-и постигате крайни цели. На 23-и ограничете контактите, не споделяйте планове и намерения, особено с потенциални конкурнти. Работете самостоятелно, ограничете контактите. Най-неблагоприятният ден за сключване на договори и брак. Постойте край огън, обмислите бъдещето. В неделя вече гледате в по-далечна перспектива, правите крачка към ново занимание, дейност или връзка. Ще се справите с проблемите и ще постигнете целите си. Вечерта си поръчайте сън-прогноза. В понеделник ще се събудите окрилени и обнадеждени. 25-и позволява да постигнете максималното в ситуацията, в която се намирате. Качвате се на нова навивка на развитие с подписаните в този момент договори. Тенденцията е да получите, нови поръчки, да излезате на пазара с нов продукт и нови оферти. На 26-27-и Луната ще бъде във вашия знак в съвпад с Юпитер. Имате шанс да победите на конкурси и прослушвания, да получите спонсорска подкрепа и юридическа защита и да реализирате замислите си. Съветът за 26-и е да се заровите в справочниците, да търсите допълнителна информация и подкрепа от специалисти в интересуващата ви област. Започнете нов квалификационен курс. 27-и е ден на безкомпромисната политика. В битката за кокала отпадат слабите играчи. На 28-и започнете ремонти и поправки. Време е да смените тактиката. За петък нищо ново не планирайте, а довършете обещаното. За родените в третата декада съботният ден носи рискове и проблеми във връзките. Отложете срещите си за следващите дни. Не е време за нови запознанства. Може да се решите на изневери. Не  изневерявайте на собствения си модел на живот. Щадете кръста и бъбреците. Преприетото в неделя ще донесе успех, ще ви измъкне от неприятни и зациклени положения. Прекратете вредни връзки и се освободете от вредно влияние. На 1-и Венера ще напусне вашия знак, а до тогава е добре да решите с кого и накъде ще продължите. Интимните ви връзки се нуждаят от презареждане. Съветът е да се дистанцирате от любовни връзки на работното място. На 25-и мислете повече за работа, Реализирайте отдавна подготвен проект, сключете нов договор и тръгнете в нова посока. Чудесен момент за преговори. 26-и дава предимство на знаещите и можещите. Влезте в нова група по интереси, запишете децата на курс по език, солфеж и тренировки. В сряда стойте далече от места, където се водят битки и се разменят удари под кръста. Тълпата е неуправляема. Не е време за събрания. Сексът разболява. На 28-и Луната навлиза в Козирог и бърза на среща със Сатурн. Хората с комлекси няма да покрият нормативите. Дръжте се нахъсено, не се свивайте и ще спечелите битките. 1-и е ден за раздели и приключване. Стартът отложете за утре. Ограничете контактите в събота, не търсете и не приемайте свети, работете самостоятелно. Всичко задвижено в екип ще отнема от енергията, парите и свободното ви време, ще ви вкарва в обсебващи програми и в отношения, от които в последствие ще ви се иска да избягате. За следващите два дни не планирайте екстремни начинания, не правете аборти и не преговаряйте по отношение на имоти и наследства. На 24-и лесно се губи енергия. Не се разсейвайте с много странични ангажименти. В понеделник интересите ви ще се сблъскат с тези на силни конкуренти. Ден на доброволната жертва в името на децата. Някой ще прехвърли или раздели имот. Бъдете справедливи. Денят ви носи изцеление. Поне една тежест ще ви се махне от главата. Не бързайте да се товарите с нови ангажименти. На 26-и предавайте опита си и попивайте мъдрост от знаещите и можещите хора около вас. Ден на алтруистите. Пътувайте, направете услуга и ще си спечелите доверен приятел. Вечерта сте близо до спонсор. Вероятно е да сключите изгодна сделка до края на месеца. На 27-и не поемайте рискове и стойте далече от местата, където има сблъсъци на интереси и позиции. Тълпата е неуправляема. Не спорете. 28-и залага нова база за бъдещето, позволява да сключите нови договори и да срещнете нова любов. На 1-и Венера навлиза във Водолей. 23-и е ден на измами, зарибяване и обсебване. Бъдете внимателни, следете с кого общуват децата ви. Ден на паяка и неговата мрежа. Не се знае кой ни дебне и с какви намерения влиза в контакт с нас. Ограничете алкохола и стимулантите. Имайте предвид, че всичко, което узнаете днес може да е лъжа и да има своя подтекст. Неблагоприятен ден за сключане на брак и обвързване по какъвто и да било начин. В неделя ще намерите изход от всяко положение и ще тръгнете напред. Преминавате на нова навивка на лично и професионално развитие. В понеделник може да сключите изгоден договор или да преподпишете стария при по-добри за вас условия. Активизирайте се максимално, уредете си партньорски срещи, посетете изложби и пазари, рекламирайте се по всички възможни начини. На 26-и не правете крачка напред, ако не сте подготвени и не сте си научили урока. Подновете участието си в групата ви по интереси. Запишете се в нов курс, търсете квалифициран съвет и второ мнение при лечение. На 27-и ограничете апетитите, не се лакомете за постове и позиции. Може да влезете в изнудваща програма. Денят е свързан с насилието и коренната реформа. Всичко ще става по трудния начин. 28-и ви носи откровение за бъдещето и събужда огромни съпротивителни сили. Залагат се основите на нови връзки и строителство. На 1-и бързайте към финала, приключвайте.", "date": "2019.02.23", "title": "Седмичен хороскоп за 23 февруари – 1 март"}
