{"url": "http://www.monitor.bg/a/view/65559-%D0%91%D0%BE%D1%80%D0%B8%D1%81%D0%BE%D0%B2-%D0%B8-%D0%9F%D1%83%D1%82%D0%B8%D0%BD-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8%D1%82%D0%B5-%D0%BF%D1%80%D0%BE%D0%B5%D0%BA%D1%82%D0%B8/", "text": "\n                    Президентът на Руската федерация Владимир Путин поздрави премиера Бойко Борисов по случай националния празник на България, съобщиха от правителствената информационна служба.В телефонен разговор, проведен днес, двамата обсъдиха енергийните проекти на територията на страната ни, а Борисов запозна Путин с развитието на темата за Западните Балкани, върху която акцентира Българското председателство на Съвета на Европейския съюз – изграждане на транспортна и дигитална свързаност в региона, както и развитие на електроенергийната и газопреносната инфраструктура. Коментирано беше и провеждането на среща между двамата по време на Българското председателство.Българският премиер представи идеята си за развитие на проекта за АЕЦ „Белене“ като общобалкански и посочи, че тя е срещнала подкрепа от колегите му от страните от Западните Балкани. Президентът Путин изрази готовност страната му да се включи в обсъжданията при подновяване на работата по проекта.По време на разговора беше обсъдено развитието на газовия хъб „Балкан“ и възможностите за директни доставки на газ за България при взаимоизгодни условия и пълни гаранции от страна на Европейската комисия. В тази връзка беше коментирано и изграждането на газопровода „Турски поток“, като руският президент посочи, че проектът в голямата си част е изпълнен, а Борисов информира, че се очаква на 1 юни да е готова интерконекторната връзка между България и Турция. Разгледан беше и вариант за изграждане на отклонение от газопровода \"Турски поток\", което да достига пряко до хъба.Бойко Борисов и Владимир Путин подчертаха, че двустранният диалог се развива добре и се наблюдава напредък в отношенията в редица сфери на икономиката, в търговията и туризма. Отчетено беше, че стокооборотът между България и Русия е нараснал с 24% през 2017 г., а туристите, посетили страната ни, са близо 560 хил., което е с 1,3 на сто повече от 2016 г.\n                    ", "date": "2018.03.05", "title": "Борисов и Путин обсъдиха енергийните проекти на територията на страната ни"}
{"url": "http://www.monitor.bg/a/view/74915-%D0%92%D0%B0%D1%80%D0%BD%D0%B0-%D0%B5-%D0%B2-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%BD%D0%B0-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8/", "text": "\n                    2018-та ще е годината на големите инфраструктурни промени във Варна, написа кметът на морската столица Иван Портних в профила си във фейсбук. „Големите инфраструктурни проекти, по които работи Община Варна продължават с изграждането на бул. „Левски”, включително с новите кръгови кръстовища с бул. “Цар Освободител”, бул. “Вл. Варненчик” и бул. “Сливница”. На финала сме с ремонта на ул. “Мара Тасева” в Аспарухово. В същия квартал работим и по подмяна на подземната инфраструктура на бул. „Първи май”. Предстои основен ремонт на пътната настилка, изграждане на нови бордюри и тротоари. Напредваме и с ремонта на бул. „Приморски”, където подменяме подземните комуникации, след което ще поставим нова настилка, тротоари и улично осветление”, уточни още градоначалникът на Варна.\n\n \n                    ", "date": "2018.03.05", "title": "Варна е в годината на големите инфраструктурни промени "}
{"url": "http://www.monitor.bg/a/view/69663-%D0%A6%D1%8F%D0%BB%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D1%81%D0%BA%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%B7%D0%B0-%D0%B4%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%A1%D0%9D%D0%98%D0%9C%D0%9A%D0%98-%D0%92%D0%98%D0%94%D0%95%D0%9E/", "text": "Правят подписка с искане за незабавното му пускане от ареста и промени в НК\n                    Цяла България се вдига на протести в защита на арестувания д-р Иван Димитров от Пловдив. Над 2000 от Пловдив, Асеновград, Карлово, Димитровград и околните населени места се включиха в почивния понеделник в масов протест с искане за незабавното освобождаване на медика.В нощта на 2 март той застреля рецидивиста Жоро Джевизов – Плъха, който влязъл в имота на доктора. Митингът в Пловдив започна в 12 часа пред Второ районно управление на полицията и час – два по-късно продължи с шествие до сградата на прокуратурата в Пловдив на площад „Съединение”.Там хората поискаха среща с дежурен прокурор, за да бъде д-р Димитров пуснат на свобода. Те подчертаха, че на 6 март по-голямата дъщеричка на арестувания медик Вили навършва 6 години и е редно д-р Димитров да бъде заедно с дъщеря си на празника.Близо час на площад „Съединение” протестиращи звъняха на 112 и се опитваха да намерят контакт с говорителите на районната и окръжната прокуратури в Пловдив, а когато успяха, не бяха удовлетворени от разговорите по телефона. Точно тогава напрежението ескалира и в част от протестиращите се зароди идеята да влязат в прокуратурата. Емоциите им бяха потушени от други участници в митинга, които посочиха пред останалите, че сградата е празна и че пред входа има само петима полицаи, а самите те са хиляди.Баща и дъщеря от Димитровград – Яна и Живко Желеви, се оказа, че са дошли в Пловдив специално, за да се включат в протеста. Протестът бе подкрепен символично и от таксиметрови автомобили, които надуха клаксони край Второ районно, както и от привърженици на футболни отбори.Лекарите от регионалната колегия в Пловдив също заявиха, чрез председателя си д-р Георги Кръстев, подкрепа за искането за незабавна свобода на д-р Иван Димитров и за промени в закона, които да гарантират неприкосновеността на частната собственост. По думите на д-р Кръстев абсолютно всички лекарски колегии от цялата страна са се присъединили към тези искания. Протестът в Пловдив завърши с декларация с двете основни искания – за свобода на арестувания медик и за промени в НК. Част от участниците в митинга останаха и след 14 часа пред прокуратурата, за да чакат среща с дежурен прокурор.Протестиращите се заканиха да са на улицата всеки ден от 17,30 часа, докато медикът не бъде освободен. Протести в защита на д-р Димитров бяха насрочени и в София, както и в останалите по-големи градове в страната.Д-р Иван Димитров застреля рецидивиста с 9 присъди Жоро Джевизов – Плъха, който влязъл в имота на медика в нощта на 2 март. Лекарят обаче го усетил и се опитал да го прогони, а престъпникът го наръгал с нож в крака. При бягството си Плъха изтървал пистолета си, с който бил застрелян от д-р Димитров. Според неофициални данни лекарят е стрелял 4 пъти по рецидивиста, докато в къщата са спели неговите съпруга и две малки дъщерички. Плъха е влязъл в двора на доктора, който в последните седмици бил наел роми да ремонтират гаражите му. „Може те да са дали информация за имота на доктора, не знам, но той имаше и хубава кола. Иван много обича жена си и децата си. Трепери над тях. Нямало е случай да бъде повикан за пациент и да не откаже. На всички е помагал”, каза негова съседка.Д-р Иван Димитров е обвинен от прокуратурата в умишлено убийство, за което го грози затвор от 10 до 20 години. Според адвоката му Георги Кутрянски задържането му под стража за 72 часа е прекомерна мярка, тъй като ставало дума за неизбежна отбрана.Задържаният под стража медик има здравословни проблеми. До момента бил опериран два пъти от дискова херния. Този май му предстоял контролен преглед и евентуално нова, трета операция. Пиел успокоителни и други хапчета заради болестта си, които близките му се наложило да му ги носят в ареста. Адвокатът обясни, че 72-часовата мярка за задържане на д-р Димитров изтича в 17,30 часа на 6 март. „За мен е неизбежна отбрана според доказателствата, с които съм се запознал и според неговите обяснения”, каза адвокат Кутрянски. Според него тези 3 дни на задържане са били нужни на прокуратурата, за да се сравнят обясненията на доктора със събраните доказателства. Вариант, след като изтече мярката му на задържане са или наблюдаващият прокурор да го пусне с някаква друга мярка за неотклонение, като например „Подписка”, „Парична гаранция” или изобщо да няма мярка. Другият вариант бил от прокуратурата да поискат от съда да определи с каква мярка за неотклонение да е медикът.„Истината, която е, че Жоро не е влизал в къщата. Жоро просто обикаляше по казаните. Ние така се прехранваме. Ние си искаме правата. Искам смърт. Смърт. Мъжът ми е отишъл да пикае просто. Да пикае там, до една кола. Той го е объркал с някой друг, но мъжът ми не е крадец. Не е влизал в дома на доктора”, заяви съпругата на застреляния Жоро Джевизов Плъха Надежда Стоева. Майката на убития крадец не е съгласна, че синът й е крал фарове или каквото и да било друго. „Не, не е вярно, че е влязъл да краде. Как може за един фар да убиеш човек?”, крещеше майката от дома им в „Столипиново”. Според нея Жоро е осъждан 3 пъти за побоища и за дребни кражби. Имал три деца, най-малкото от които е на 6 месеца. Родата на Плъха не знае той да е имал съучастник. „Не знаем да има друг човек. Той все сам си ходеше, но не е крал”, казва Надежда. Тя има 6-месечно бебе от убития и през плач твърди, че мъжът й е в гроба и няма да може да се порадва на детето си.„Толкова време чакаше това бебе, а не може да се порадва на момченцето си”, казва и майката на Жоро. Според баща му лекарят не е трябвало да стреля на месо. „Ако някой ми влезе у дома, в краката ще го стрелям, но не да го убивам. Аз не искам да го пускат от затвора доктора. Синът ми беше добро момче, с никой не се беше карал. Искам докторът да си получи заслуженото в съда. Докторът не трябваше да го убива, дори да го е видял да краде. Трябваше да го стреля по краката, да извика полиция и да го приберат”, казва бащата на Жоро – Ангел.\n\n\n                    ", "date": "2018.03.05", "title": "Цяла България иска свобода за д-р Димитров (СНИМКИ, ВИДЕО)"}
{"url": "http://www.monitor.bg/a/view/25541-%D0%91%D0%BE%D0%B6%D0%B8%D0%B4%D0%B0%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D1%83%D1%87%D1%80%D0%B5%D0%B4%D0%B8-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%9A%D1%83%D0%B1%D1%80%D0%B0%D1%82/", "text": "\n                    Бившият директор на Националния исторически музей проф. Божидар Дититров учреди движение „Кубрат“. Идеята на новата формацията е да се бори за смяна на формата на държавно управление - от парламентарна република в президентска. Димитров изрази надежда, че това ще стане скоро със свикването на Велико Народно събрание. “След едно 3-годишно обсъждане в “Боянския клуб”, който първоначално се събраха 20 професори, стигнахме до мнението, до което са достигали много светли умове в световната история, че парламентарната република има свойството да се изчерпва. И както президентът Радев казва - да атрофира. Последното доказателство е от вчера. Погледнете Италия. Кандидатите за министър- председател са: един продавач на пици, един комик и един чистач. Това е положението с парламентарната република. Тя има свойството да се нацепва”, заяви Димитров.Сред учредителите са арх. Миломир Богданов, Христо Бойчев, певецът Константин Георгиев – Коцето Калки и др.\n\n\n                    ", "date": "2018.03.05", "title": "Божидар Димитров учреди движение „Кубрат“"}
{"url": "http://www.monitor.bg/a/view/11689-%D0%A1%D1%82%D0%B0%D1%80%D0%B8%D1%82%D0%B5-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0%D0%B2-%D0%BA%D0%BE%D1%84%D0%B0%D1%82%D0%B0-%D0%B7%D0%B0-%D0%B1%D0%BE%D0%BA%D0%BB%D1%83%D0%BA/", "text": "\n                    Старите лекарства, купени за лична употреба, не са опасен отпадък и може да се изхвърлят така, както битовите. Това става ясно от предложения за промени на здравното министерство, съобщи bTV.\n\nНай-накрая ведомството пренаписа остаряла наредба, заради която не беше ясно как хората да се разделят със старите хапчета. Въпросният документ на здравното министерство е създаден преди 18 години и никога не е бил променян. Също така се позовава на закони, които вече не съществуват, и третира всички лекарства с изтекъл срок на годност като опасни отпадъци. Това обаче противоречи на еконаредба, според която опасни са само цитостатичните и цитотоксичните – това основно са онколекарства, всички други са неопасни. Противоречието дълги години създава проблем.\n\nНякои общини нямат специален ред за събирането на стари лекарства, което оставя домакинствата без изход. Други като София, Велико Търново, Варна, Бургас имат мобилни пунктове. В Бургас например пунктовете са 20.\n\nСпоред промените онколекарствата ще се връщат в болничната аптека, а останалите ще се изхвърлят и събират като неопасен битов отпадък. Ако общината не е създала специален ред за него, ще важи общият – контейнерът.\n\n„Такава практика съществува в някои европейски държави и САЩ. Там обаче има разписани указания към потребителите как да става това изхвърляне с цел да се предотврати обратното попадане”, коментира Светослав Крумов от Българския фармацевтичен съюз. \n\nТакива инструкции ще се разработят и у нас, за да не попадат стари лекарства в ръцете например на клошари.\n\nАко общината ви не е създала специален ред за събирането, един от съветите е да извадите таблетките от блистера и да ги смесите с битов отпадък – като утайка от кафе например, и чак тогава да ги изхвърлите в общия контейнер.\n                    ", "date": "2018.03.05", "title": "Старите лекарства-в кофата за боклук "}
{"url": "http://www.monitor.bg/a/view/4142-%D0%9F%D1%80%D0%BE%D1%82%D0%B5%D1%81%D1%82-%D0%B2-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%B4%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%B1%D0%BB%D0%BE%D0%BA%D0%B8%D1%80%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B4%D0%BE-%D0%A1%D1%8A%D0%B4%D0%B5%D0%B1%D0%BD%D0%B0%D1%82%D0%B0-%D0%BF%D0%B0%D0%BB%D0%B0%D1%82%D0%B0/", "text": "\n                    Протестиращи в подкрепа на задържания пловдивски лекар Иван Димитров препречиха движението на превозните средства от градския транспорт през столичния булевард \"Витоша\" в района на Съдебната палата. От там преминават трамвайните линии от градския транспорт с номера 4, 10 и 18.Десетки граждани се събраха в защита на медика в столицата. Те са се организирали в социалните мрежи и настояват лекарят да бъде освободен, защото е извършил убийството при самозащита, след като в дома му са влезли крадци. Според тях той е направил това, което всеки би направил, ако почувства, че е заплашен неговият живот или този на член от семейството му. Протестиращите настояват и за приемане на законодателни промени, които да регламентират правото на самозащита. Във връзка с това граждани събират подписка, с която да бъде изпратено писмо до министър-председателя, председателя на Народното събрание и министъра на правосъдието с искане за незабавна промяна на закона.\n \n\n\n                    ", "date": "2018.03.05", "title": "И столичани на протест в защита на д-р Димитров, блокира движението около Съдебната палата "}
{"url": "http://www.monitor.bg/a/view/44700-%D0%A2%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%B8-%D0%91%D0%93-%D0%BF%D1%80%D0%BE%D0%B4%D1%83%D0%BA%D1%82%D0%B8-%D0%BE%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%B7-%D0%B7%D0%B0%D1%89%D0%B8%D1%82%D0%B0-%D1%83-%D0%BD%D0%B0%D1%81/", "text": "Готвят се документите пред ЕС за търновски суджук\n                    Традиционни български хранителни продукти с проверено качество може да останат без защита на национално ниво и да изгубим изключителните права върху тях заради подготвяни промени в закона за марките и географските означения, съобщи bTV.Съгласно внесените промени след приемането им, считано от датата на обнародването им, ще бъде прекратено действието на всички регистрации на географски означения за земеделски продукти и храни, които са били предоставени по силата на нашето законодателство. Защита няма за продукти като български кашкавал, българско кисело мляко, карловска луканка, българска боза и за българско бяло саламурено сирене и българската лютеница. След промените в закона е възможно \"българското кисело\" мляко да остане само \"кисело мляко\".За сравнениеСимеон Присадашки, зам.-председател на Асоциацията на млекопреработвателите, смята, че все пак имаме шансове да регистрираме и да защитим правата си над българското бяло саламурено сирене, стига да спазим процедурата. „Гърците са си регистрирали фетата. Не знам да имат регистрация за бялото саламурено сирене. Трябва да регистрираме и българското кисело мляко“, каза браншовикът за „Монитор“.Според Кирил Вътев, собственик на голяма месопреработвателна фирма няма опасност за регистрираните на ниво ЕС продукти, като горнооряховския суджук например. „Не виждам как това може да стане, което би означавало наименования да изгубят и продуктите от другите страни“, каза той за „Монитор“ и поясни, че процедурата за регистрация в ЕС на продукт е година и половина. По думите му българските месопреработватели подготвят регистрацията и на други продукти. „По принцип това се правиа ние нямаме нито един наложен на външни пазари. Към момента тези продукти се приемат най-добре в страните, където има повече български емигранти“, допълни бизнесменът. На въпрос дали няма да търсим пазари в бившите съветски републики, той каза, че там пречка е голямата корупция.Димитър Маджаров, председател на Сдружение “Традиционни сурово-сушени месни продукти” съобщи за „Монитор“, че се подготвят документите за защита в ЕС на търновския суджук. „Не може да се каже, че България изнася защитените досега 6 месни продукта. Те основно се продават на българския пазар и малки количества отиват в чужбина, предимно за българите там. Последното, което направихме,бе едно представяне в голяма немска верига в рамките на „Зелената седмица“ в Берлин“, поясни той. „За реклама в ЕС трябват милиони, а ние веднъж поискахме от еврофондовете, но не ни одобриха. Втори път не сме опитвали. България има много малко пари за такива промоции“, добави Маджаров. Видовете защита на продуктите са: \"Защитено наименование за произход\", \"Защитено географско указание\" и \"Храна с традиционно специфичен характер\". В категорията \"Защитено географско указание\" имаме регистрирани два продукта - българското розово масло и горнооряховският суджук.В категорията \"Храна с традиционно специфичен характер\" са регистрирани 5 продукта - филе \"Елена\", луканка \"Панагюрска\", \"Кайсерован врат Тракия\", роле \"Трапезица\", \"Пастърма говежда\". България все още няма регистриран продукт в \"Защитено наименование за произход\", но до няколко месеца очакваме положителен отговор относно странджанския манов мед.Българското кисело мляко например не е вписано в Европейския регистър за \"Защитено географско указание\". В момента освен България Япония и Финландия имат права да произвеждат българско кисело мляко.Процедурата е дълга за регистрации на такива продукти с контролирано качество, като проверки се правят не само от БАБХ, но и от международни организации, с които производителите сключват договор.\n                    ", "date": "2018.03.05", "title": "Традиционни БГ продукти остават без защита у нас"}
{"url": "http://www.monitor.bg/a/view/77500-%D0%9E%D0%BD%D0%BB%D0%B0%D0%B9%D0%BD-%D0%BA%D1%83%D1%80%D1%81%D0%BE%D0%B2%D0%B5-%D0%B7%D0%B0-%D0%BC%D0%B0%D1%82%D1%83%D1%80%D0%B0%D1%82%D0%B0-%D1%85%D0%B8%D1%82-%D1%81%D1%80%D0%B5%D0%B4-%D0%B3%D0%B8%D0%BC%D0%BD%D0%B0%D0%B7%D0%B8%D1%81%D1%82%D0%B8%D1%82%D0%B5/", "text": " Получават видеоуроци, домашни и тестове през смартфона \n                    Онлайн курсовете за подготовка за матурата по български език и литература са истински хит сред гимназистите. Все повече зрелостници решават да заменят груповите занимания над учебниците с виртуални уроци.\n\n„Предимството на онлайн обучението е, че децата сами решават кога и по колко пъти ще гледат даден урок. Освен това цената на този вид подготовка е в пъти по-ниска. Затова с всяка изминала година интересът към услугата се увеличава”, обясниха от един от столичните образователни центрове, които предлагат онлайн подготовка.\n\nВиртуалният курс съдържа над 20 видеоурока с продължителност 60 минути, разделени в три категории, отнасящите до отделните модули на матурата.\n\nПървите уроци са от раздел „Езикова част”, където се обобщават правилата на пунктуацията, правописа, граматиката и лексиката. След всеки урок за езикови правила и норми следва тест, в който ученикът да провери наученото. След като отговори на всички въпроси, зрелостникът получава достъп до ново видео с верните отговори и анализ на възможните грешки. Вторият тип лекции са в раздел „Литературна част”, където учениците ще се запознаят с творчеството на включените в конспекта автори. След всяка теоретична лекция по литература гимназистът получават достъп до нов видеоклип с анализ от специалист.\n\n„Интерпретативно съчинение” е в третият раздел видеоуроци. Всеки записал се на онлайн курса ще получи и по 7 теми за есе или интерпретативно съчинение, подобно на 41-ви въпрос от матурата. След като изпратят готовите си домашни, зрелостниците трябва да посочат удобно за тях време, в което да реализират виртуална среща с учител, с когото да обсъдят написаното. Този вид виртуална подготовка, съдържаща видео и онлайн срещи с учители,струва между 200 и 300 лв. и може да се използва на смартфон, таблет или компютър. Могат да се намерят и много по-евтини онлайн курсове – между 80 и 100 лв. В тях учениците получават теоретични лекции, тестове заедно с ключ с отговори и насоки как се пише интерпретативно съчинение.\n\nТрадиционните курсове за подготовка за държавния зрелостен изпит по български език и литература варират между 420 и 980 лв. Най-скъпи са заниманията с над 140-часова подготовка, които обикновено започват в края на първия учебен срок. Най-евтините курсове са двойно по-кратки, съответно учебният материал се преподава по-бързо. Десетки школи предлагат експресни курсове за подготовка, които стартират тази и следващата седмица. Цените им варират между 500 и 600 лв., като занятията се провеждат през уикенда.\n\nЧаст от школите път предлагат подготовка само по последния 41-ви въпрос от матурата. Срещу 150 – 180 лв. учениците могат да овладеят тънкостите при писане на интерпретативно съчинение, с което да си гарантират по-високи резултати на зрелостния изпит. Последният модул носи 30 от общо 100 точки на матурата. Тази година матурата по БЕЛ ще бъде на 21 май, а вторият задължителен изпит по предмет по желание ще бъде на 23 май.\n\n \n\n\n\n \n\nКурсовете за подготовка за втория зрелостен изпит излизат между 200 и 600 лв. Цената варира в зависимост от предмета и продължителността на курса. И докато желаещите да се подготвят за матурата по БЕЛ с помощта на допълнителни курсове расте, то за останалите предмети интересът е малък. Най-много желаещи има за подготовка по английски език. На следващо място се нареждат заниманията, подготвящи зрелостниците за изпитите по география, биология и химия.\n                    ", "date": "2018.03.05", "title": "Онлайн курсове за матурата  хит сред гимназистите "}
{"url": "http://www.monitor.bg/a/view/43895-%D0%A0%D1%8A%D1%81%D1%82-%D0%BE%D1%82-%D0%B5%D0%B4%D0%BD%D0%B0-%D0%BF%D0%B5%D1%82%D0%B0-%D0%BD%D0%B0-%D0%B2%D1%8A%D0%B7%D0%B4%D1%83%D1%88%D0%BD%D0%B8%D1%8F-%D1%82%D1%80%D0%B0%D1%84%D0%B8%D0%BA-%D0%BD%D0%B0%D0%B4-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Увеличението ще наложи наемане още оператори в РВД\n                    Въздушният трафик над България се очаква да се увеличи най-малко с една пета в следващите 5 години. Причината е новото летище в Истанбул, което се очаква да бъде най-голямото в света и ще поеме голяма част от трафика на сега функциониращите истанбулски летища - „Ататюрк” и „Сабиха Гьокчен”.\n\n\n\nмегапроектът в най-големия град в Турция ще бъде отворен с две писти, като пълният му капацитет ще бъде постигнат с още четири писти. Още след първия етап на строителството, летището ще може да обслужва едновременно над 110 самолета и ще дава работа косвено и пряко на 225 хил. души. Старото летище „Ататюрк” ще бъде разрушено, предвиждат управляващите, защото е достигнало предела на капацитета си и не може да поеме повече трафик.\n\n„Предвизвикателство за „Ръководство на въздушното движение” (РВД, известно още като „БУЛАТСА”) е голямо. Преди две седмици направихме симулация с различни сценарии в нашия тренировъчен център на турското и българското въздушно пространство. Новото летище в Истанбул е по-близко до нашето въздушно пространство”, коментира пред „Монитор” Георги Пеев, генерален директор на държавното предприятие. Това означава повече трафик, обслужването на полетите ще стане по-комплексно и сложно, а\n\n\n\nна по-ниски височини.\n\nПо думите му, във връзка с очакваното увеличение с 20% на въздушния трафик над България са необходими още ръководители на полети. „БУЛАТСА” набира кадри целогодишно и отново стартира кампания, която завършва в края на март и ще бъдат наети 50 нови служители.\n\n„От началото на 2018 г. „БУЛАТСА” отчита между 5 и 10 на сто увеличение на трафика на месечна база спрямо същия период на миналата година. По-голямото преминаване през нашето въздушно пространство се дължи и на събитията, като тези в Украйна, Сирия и Ирак, което доведе до ръст от 35% над прогнозата“, допълни Пеев.\n\n \n\n\n\n\n\n\n\n\n                    ", "date": "2018.03.05", "title": "Ръст от една пета на въздушния трафик над България"}
{"url": "http://www.monitor.bg/a/view/2863-%D0%9F%D0%BE%D1%82%D1%80%D0%B5%D0%B1%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D0%BE%D0%BA-%D0%BD%D0%B0%D0%B4%D0%BE%D0%BB%D1%83-%D1%81-%D0%B5%D0%B4%D0%BD%D0%B0-%D0%B4%D0%B5%D1%81%D0%B5%D1%82%D0%B0/", "text": "Затоплянето свали товара на системата за 3 дни с над 30%\n                    Потреблението на електроенергия от началото на януари до сега бележи спад от над една десета, спрямо първите 2 месеца на 2017 г., сочат оперативните данни от сайта на Електро-енергийния системен оператор (ЕСО).През същия период на миналата година у нас са произведени 8 281 835 мегаватчаса, срещу - 7 580 826 МВтч през 2018 г. Консумацията на ток е била съответно 7 960 127 МВтч и 7 129 088 МВтч. Причина за спада на потреблениетоВ замяна на това износът на ток скача с 40,42 на сто до 451 738 МВтч, като за същия период на миналата година е бил около 321 708 мегаватчаса.Затоплянето през последните 3 дни доведе до силно намаляване на това на електро-енергийната ни система, като в различните часови пояси на денонощието то варира от 29% до 54 на сто, сочат още данните от сайта на ЕСО.При рязкото падане на температурите на 27 и 28 февруари максималният товар на системата на 2 пъти в 20.00 часа надвиши 7000 мегавата,Спрямо този седмичен максимум на 3 март товарът по същото време на денонощието бе с 29% по-нисък, като слезе до 5382 Мвт. Вечерната консумация в празничния ден, въпреки, че сигурно на много места са се готвели празнични софри е до 38% по-ниска, спрямо най-мразовитите дни от края на февруари. Най-голямото понижение е отчетено около 18.00 часа, когато товарът е паднал до 4673 мегавата.Още на предния ден - 2 март покачването на градусите навън свалиха товарът на системата във вечерните часове от 9 до 15%. Спрямо 28 февруари най-големият спад от 6871 на 5982 мегавата бе отчетен около 21.00 часа.Още по-голямо понижение на показателя е регистрирано в сутрешните часове. Само за 24 часа между 1 и 2 март то слиза от 6 до 10 на сто, като най-чувствително от 5865 на 5467 мегавата е то към 8.00 часа, а на 3 март в същия час то достига 54 на сто, а спрямо 10.00 и 11.00 часа преди обяд то е около една трета.Данните на ЕСО сочат още, че от началото на януарив разпределителната мрежа на страната спрямо първите 2 месеца на миналата година. Най-голям спад от 18,49% има при вятърните генератори. При източниците от биомаса (основно дърва) пък има ръст от 9,39 на сто, а при вецовете - от над 16,5%.Затоплянето от последните дни увеличи притока на вода към водните централи и те увеличиха производството на електроенергия в пиковите часове на консумация. На 3 март вечерта делът в общия товар им достигна почти 17%. В неделя около 11.00 часа бе над една десета. Пред тях както винаги са АЕЦ-ът с около 31% и големите въглищни тецове - с над 40%. Делът на ядрения ток не може да варира, защото блоковете в Козлодуй по технологични причини работят с постоянно натоварване.\n\n\n                    ", "date": "2018.03.05", "title": "Потреблението на ток надолу с една десета"}
{"url": "http://www.monitor.bg/a/view/18820-%D0%A0%D0%B5%D0%BA%D0%BB%D0%B0%D0%BC%D0%BD%D0%B8%D1%8F%D1%82-%D0%B5%D0%BA%D1%81%D0%BF%D0%B5%D1%80%D1%82-%D0%9B%D1%83%D0%B8%D1%81-%D0%91%D0%B0%D1%81%D0%B0%D1%82-%D0%9F%D1%80%D0%B8%D1%80%D0%BE%D0%B4%D0%B0-%D1%85%D1%80%D0%B0%D0%BD%D0%B0-%D0%B8-%D1%80%D0%B0%D0%B7%D1%83%D0%BC%D0%BD%D0%B8-%D1%86%D0%B5%D0%BD%D0%B8-%D1%89%D0%B5-%D0%BF%D1%80%D0%B8%D0%B2%D0%BB%D0%B5%D0%BA%D0%B0%D1%82-%D1%83-%D0%B2%D0%B0%D1%81-%D0%BC%D0%B8%D0%BB%D0%B8%D0%BE%D0%BD%D0%B8-%D1%82%D1%83%D1%80%D0%B8%D1%81%D1%82%D0%B8/", "text": "\n                    - Първата си картина със съпругата ми Кармен купихме през 1968 г. Тя струваше 40 евро, но тогава ние нямахме толкова пари, за да я платим. Тогава самият автор ни предложи да я платя на части – по шест евро на месец. Така ние купихме тази картина. Понякога в края на месеца, след 28-о или 29-о число на месеца, всъщност ние вечеряхме само по едно кисело мляко. Но причината за това не се коренеше в някоя диета, а в това, че нямахме пари. Така че ние започнахме много отдавна тази колекция. Впоследствие, когато започнах да жъна успехи като рекламист и съответно - да трупам пари, продължих да натрупвам и картините. Много е хубав фактът, че вкусът ми съвпада с този на съпругата ми. Ние нямаме други хобита, които да са скъпи. Нямаме яхти, нямаме спортни коли... Всичко, което сме спечелили в нашия живот, е инвестирано в картините и аз съм много щастлив, че съм го направил. Накрая тези картини не са за мен, защото моите деца няма да могат да намерят място на своите стени за тези вече 3000 картини. Така или иначе аз или моите деца няма да притежаваме тези творби вечно и ще ги подарим на някой музей и ще бъдат на публично достояние.- Преди всичко това е бизнес. Клиентите правят реклама, за да продават повече. Въпреки това хубавата реклама, която е направена със замисъл, тя е и изкуство. Ако една реклама е добра и интелигентна, в крайна сметка, когато зрителят я види по телевизията, той ще се усмихне. Ще каже: „Вижте, колко добре е направена!“ Това съм се опитвал да правя през целия си живот.- Бъдещето принадлежи на интернет за мое огромно съжаление. В интернет се прави много реклама и не може да се сравни с рекламата, която ние правихме по телевизията. Когато правя спотове по телевизията, аз съм работил с много големи и много важни режисьори, прочути от киноиндустрията на световно равнище. Това са Ридли Скот, Ейдриън Лайн и др. Интересен факт е, че те всъщност започват своето професионално развитие именно от рекламната индустрия. Днес, когато виждаш проекти на тези големи режисьори, например някой рекламен клип на Ридли Скот, виждаш едно изключително качество. В интернет какво правят хората? Правят видео с телефоните си, снимат нестабилно – картината се клатушка, но въпреки това могат да дадат информация за даден продукт. Ако идеята е добра, хората ще продължат да гледат това. Но рекламата в интернет е изгубила част от изкуството, за което говорим и което го имаше преди това. Очаквам през бъдещето рекламата в интернет да се подобри – да бъде добре реализирана от големи автори.- Много пъти съм отказвал. Веднъж един клиент дойде и пожела аз да продам неговия продукт. Попитах го дали въпросният продукт е по-добър от останалите на пазара и той каза: „Не, все още не е.“ Тогава го попитах дали можем да го продадем в този случай на по-ниска цена. Той каза: „Не. Трябва да го продам дори по-скъпо от конкурентите си. Те вече имат амортизирани машини, но аз нямам такива“. След този отговор не издържах и отвърнах: „Да видим дали съм разбрал добре. Вие искате да продам един продукт, който е по-лош от другите, при това на по-висока цена?“. Отвърна ми положително, като отбеляза, че затова е дошъл в добра рекламна агенция. Но аз това не мога да го направя, не знам как да продам един по-лош продукт на по-висока цена. Не бих направил подобна реклама, основно защото аз самият потребявам всеки един продукт, който съм промотирал някога. Посъветвах този клиент да задели парите, които иска да инвестира в рекламата, и да ги вложи в подобрението на продукта. И след една година, когато продуктът е по-добър от конкурентните такива на пазара, тогава аз ще мога да работя с този човек. Пък дори и да говорим за по-висока цена. Спомням си, че тогава клиентът си тръгна много ядосан и никога повече не се върна при нас.- Винаги им казвам, че когато не могат да намерят работа, най-добрият им ход е да отворят своя собствена агенция. Например вкъщи – ако имат мъничка маса, където да си сложат компютъра, за да работят оттам, и да си направят една уебстраничка. Например първо да направят проект за фризьора им, за бара, където ходят с приятели, за любимия си магазин, от който си пазаруват дрехи. За всички хора, които познават. Когато са направили десет примера и десет различни уебстраници за всеки един от тях, в този случай – те са подарили труда и крайния резултат от него на въпросните десет клиенти. Нека тогава отидат при клиент номер 11 и да покажат какво са направили до този момент, какво имат вече зад гърба си. Но да не забравят, че първите им стъпки трябва да са достатъчно внушителни като качество и идеи, че да провокират този 11-и клиент да заплати за работата, която следва да се извърши.Днес е много по-лесно да се пробие в тази сфера, отколкото по което и да е друго време преди това. Много по-малко усилия коства създаването на собствена рекламна агенция. В същото време е най-трудно да се намери работа. Човек трябва да е предприемач, да влиза в рискове и да знае, че първите месеци може да не спечели нищо, но трябва да продължава, да е упорит и да следи целта си. Ако имаш талант, в крайна сметка ще намериш този клиент номер 11, който ще си плати. А след себе си той ще доведе и други такива клиенти.- Не съм чувал, ако трябва да бъда честен, много разкази, свързани с България като дете. Познанията ми за страната като цяло бяха формирани от това, което съм учил в книгите по история за Балканските войни. У нас се говореше малко за това, но нещата, които съм чувал, са по-скоро свързани със семейните истории, отколкото с темите за България.Това е петото ми посещение в страната, но когато дойдох за първи път тук, имах възможността да разбера повече неща за България. Мисля, че това е една голяма страна. Това е страна, която категорично много би се харесала на туристите. Знаете ли, всяка година в Испания идват 80 милиона туристи. Аз съм сигурен, че с една добра кампания и България би могла да посрещне поне 5 от тези милиони. Защото тук има хубава храна, която впрочем много напомня на храната, която харесвам и вкъщи, което вероятно се дължи отчасти и на българските ми корени. Природата е прекрасна, цените са доста разумни и хората са изключително симпатични. Според мен това е всичко, което е необходимо на една страна, за да привлече туристи. Оттук и икономиката на България би израснала още, ако дойдат повече туристи. \n\n\n                    ", "date": "2018.03.05", "title": "Рекламният експерт Луис Басат: Природа, храна и разумни цени ще привлекат у вас милиони туристи"}
{"url": "http://www.monitor.bg/a/view/14117-%D0%9F%D0%BE%D0%BF%D1%83%D0%BB%D0%B8%D1%81%D1%82%D0%B8%D1%82%D0%B5-%D0%BE%D1%82-%D0%9F%D0%B5%D1%82-%D0%B7%D0%B2%D0%B5%D0%B7%D0%B4%D0%B8-%D0%BE%D0%B1%D1%80%D0%B0%D1%85%D0%B0-%D1%82%D0%BE%D1%87%D0%BA%D0%B8%D1%82%D0%B5-%D0%B7%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    Французойката, която развя в неделя по обяд пред Силвио Берлускони голи гърди с надпис „Ти си с изтекъл срок на годност!“, въобще не излезе права – ръководената от четирикратния експремиер дясно-центристка коалиция печели вчерашния политически вот с 37,15% от гласовете!Разбира се, данните са неокончателни и се основават на преброяванията на гласовете в понеделник, но според статистиците допустимата грешка вече по-малка от 0,5 на сто. Като цяло резултатът от изборите пък коронова като първа самостоятелна политическа партия в Италия Движението „Пет звезди“ на екскомика Бепе Грило. За него са гласували 32,06% от пусналите бюлетини към 34 млн. италианци от призованите пред урните 46 млн. жители на страната с правото на глас. Трета в изборната надпревара е управляващата лявоцентристка коалиция, на която се довериха 23,24% от гласувалите граждани. Но нейният лидер и бивш министър-председател Матео Ренци обяви тозии оповести в ранните часове днес, че се готви да подаде оставка. Вотът донесе и една истинска изненада – вътре в дясноцентристката коалиция първа вече не е партията „Форца Италия!“ на Берлускони, а партията „Лига“, наследничка на смятаната за сепаратистка „Северна Лига“. И според предварителното споразумение между партньорите за кандидат-премиер на десницата трябва да бъде издигнат нейния лидер Матео Салвини, а не човекът на Берлускони и шеф на Европарламента Антонио Таяни.Като цяло този път политическите касандри на Апенините обаче не се издъниха и в общи линии предвидиха резултатите от вота такива, каквито в крайна сметка те се получиха. За съжаление обаче ще се сбъдне и тяхната не съвсем благоприятна за Италия прогноза – добитите от коалициите и партиите гласове няма да позволят на нито една от тях да състави самостоятелно правителство. Просто защото нито една политическа формация няма да има както в Камарата на депутатите, така и в Сената нужната й за целта абсолютно мнозинство. Според приетия миналата година избирателен закон то може да бъде гарантирано ако бъдат спечелени минимум 40 на сто от гласовете – нещо, което не се случи на никого. За това в първите си коментари днес политическите наблюдатели в Рим и Милано посочиха, че най-вероятно президентът Серджо Матарела ще се опита да повери изпълнителната власт на програмен кабинет, съставен от „широка коалиция“ по германски образец. Който би трябвало да решава текущите проблеми на страната и да изготви нов, по-ефикасен от сегашния, избирателен закон.Някои коментатори обаче загатнаха, че съществува вероятност „Пет звезди“ и „Лига“ - двете политически сили - антисистема, да направят коалиция и да съставят кабинет, тъй като събрани, гласовете им засега надхвърлят 50%. Тази възможност може да стане съвсем реална, стига лидерът на „Лига“ Матео Салвини да напусне дясноцентристката коалиця на Берлускони и да се обвърже с доста сходното по идеи движение на Бепе Грило. Тази перспектива обаче се сочи като доста неблагоприятна за Европейския съюз, тъй като позициите наот неговите. При това все по важни и щекотливи теми – имиграция, преразпределение на общия бюджет, вноските в него, защитата на националната икономика и т.н. Самият Салвини заяви, че получилата на изборите 37% от гласовете дясна коалиция си е извоювала \"правото и задължението да управлява\" Италия. \"Това е изключителна победа\", коментира Салвини на пресконференция в централата на партията си в Милано. Салвини уточни, че \"в следващите часове\" ще разговаря със съюзниците си от предизборната кампания и по-конкретно с магната Силвио Берлускони, лидер на \"Форца Италия\".\"Оставам си горд популист\", каза Салвини и допълни, че Европа трябва да се страхува по-скоро от \"престъпниците и паразитите\", отколкото от популистките движения.  Европейската комисия изрази увереността, че президентът на Италия Серджо Матарела е в състояние да спомогне за съставянето на стабилно правителство. Комисията не се нае да коментира предварителните резултати от италианските парламентарни избори.Разбираме, че официалните резултати ще бъдат оповестени по-късно. Италия има работещо правителство с премиер Паоло Джентилони, с което работим в тясно взаимодействие, заяви говорител на комисията. Говорителят припомни по този повод известния във Великобритания призив от Втората световна война \"Запазете спокойствие и продължавайте напред\". \n\n\n                    ", "date": "2018.03.05", "title": "Популистите от \"Пет звезди\" обраха точките за парламента в Италия"}
{"url": "http://www.monitor.bg/a/view/86637-%D0%A4%D0%BE%D1%80%D0%BC%D0%B0%D1%82%D0%B0-%D0%BD%D0%B0-%D0%B2%D0%BE%D0%B4%D0%B0%D1%82%D0%B0-%D0%B5-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB-%D0%BD%D0%B0-%D0%BD%D0%B0%D0%B3%D1%80%D0%B0%D0%B4%D0%B8%D1%82%D0%B5-%D0%9E%D1%81%D0%BA%D0%B0%D1%80/", "text": "„Три билборда извън града“ отстъпи по брой статуетки на „Дюнкерк“\n                    Вълшебната приказка на Гилермо дел Торо „Формата на водата“ стана големият победител на церемонията по връчването на тазгодишните награди „Оскар“. На юбилейното 90-о раздаване на отличията лентата добави в архива си от призове 4 статуетки от Американската филмова академия – за най-добър филм, режисьор, саундтрак и дизайн на продукцията. „Формата на водата“ бе лидер и по брой номинации за „Оскар“ – общо 13. Въпреки че за негов най-голям конкурент се смяташе драмата на Мартин Макдона „Три билборда извън града“, тя завоюва едва две статуетки, като отстъпи по брой отличия на „Дюнкерк“ (реж. Кристофър Нолан), който грабна с една повече.Напълно очаквано, титлата „най-добър актьор в главна роля“ бе присъдена  на Гари Олдман за превъплъщението му в Уинстън Чърчил в „Най-мрачният час“. Сред дамите триумфира Франсис Макдорманд („Три билборда извън града“). Наградите за поддържащи роли отидоха при Сам Рокуел („Три билборда извън града“) и Алисън Джени („Аз, Тоня“).След като грабна приза на Гилдията на сценаристите, „Бягай!“ на режисьора Джордан Пийл спечели наградата и на оскарите. „Призови ме с твоето име“ с участието на младата надежда  на Холивуд Тимъти Шаламет пък бе отличен за адаптиран сценарий.За най-добра анимация на тазгодишните награди на Академията бе посочена „Тайната на Коко“.Водещ на церемонията и тази година бе Джими Кимел, а на сцената с него се завърнаха и звездите от „Бони и Клайд“ Уорън Бийти и Фей Дънауей. Именно те съобщиха името на големия победител миналата година, но объркване в организацията зад сцената доведе до обявяването на La La Land вместо на „Лунна светлина“. „Нали знаете, когато раздавате награди, винаги вторият път е по-сполучлив“, пошегува се Дънауей, преди с Бийти да оповестят носителя на титлата Най-добър филм – „Формата на водата“. \n                    ", "date": "2018.03.05", "title": "„Формата на водата“ е големият победител на наградите „Оскар“"}
{"url": "http://www.monitor.bg/a/view/76316-%D0%92%D0%B0%D1%81%D0%B8%D0%BB-%D0%91%D0%B0%D0%BD%D0%BE%D0%B2-%D1%81%D0%B5-%D0%B2%D1%80%D1%8A%D1%89%D0%B0-%D0%B2-%D0%A1%D1%82%D0%BE%D0%BB%D0%B8%D1%87%D0%B0%D0%BD%D0%B8-%D0%B2-%D0%BF%D0%BE%D0%B2%D0%B5%D1%87%D0%B5/", "text": "bTV поискаха още сезони на сериала\n                    Със старта на новия, 12-ти сезон на комедийния сериал “Столичани в повече“ на 2 март, продуцентът и основен актьор Любо Нейков обяви пред „Монитор“, че bTV са поискали екипът му да започне работа по още нови серии. Въпреки че не веднъж беше обявено, че зрителите ще гледат финала на сагата между Лютови и Чеканови от село Извор, той е категоричен, че краят се отлага. „Мислих, че сме изчерпали темите с толкова много сезони. Така и завършва 12-ти сезон. Но сценаристите ме изненадаха“, разказа комикът.Новите перипетии на забавните герои ще се завъртят тази пролет около четирите сватби и едно погребение. \"За съжаление, погребението, което заснехме е с колега, който скоро наистина си отиде от нас – Стефан Илиев - Чечо. Заснехме го и малко по-късно той почина. Запечатали сме го като наш огромен спомен, аспомни си с тъга Нейков.На екрана ще се завърне героят на Васил Банов – патриархът на семейство Чеканови, който почина още в първия епизод на първи сезон. „Той се връща в моя сън. Прави голяма интрига, между мен и сина ми. После се появява в съня на Радко и прави интрига към мен“, разкри екранният му син Любо Нейков. „Периодът на снимките с Васил Банов беше изключително интересен и позитивен за мен, въпреки че беше изключителен студ. Бяхме в една гора на минус, сигурно, 30 градуса. А той не е огромен, той е чутовен професионалист. Човек, от който единствено само можем да се учим. Васил Банов заслужава не само уважение, а и един огромен поклон. За мен е чест че съм живял във времето, в което и той“, не пести суперлативи за колегата си Нейков.Въпреки, че няма да има нови основни персонажи и този сезон продуцентите от „Дрийм Тийм“ няма да изневерят на себе си и са поканили цветни и интересни гост актьори. На екрана ще блесне Андреа, а по непотвърдена информация към актьорския състав„В епизода с четирите сватби служебното лице е интересен персонаж с огромни кино-заложби. Певица е. От работата си с Андрея видяхме, че е много дисциплинирана, изключителен професионалист, търпелива, и според мен има много качества различни от това да пее и да ангажира зрителите към себе си. Мисля, че я бива и на актьорското поприще. Има още една млада звезда – Благовеста се казва актрисата. Тя играе Зухра, моята снаха. Това е момиче също с много добри качества“, единствено разкри Любо Нейков.Героят на Христо Гърбов ще претърпи може би най-голяма трансформация. До сега той влизаше в кожата на два персонажа едновременно – близнаците Константин и Пацо. След смъртта на бизнесмена Константин, простоватия Пламен ще наследи милионите на брат си и ще се превърне в съвсем нов човек. Като нов и заможен човек се завръща и героинята на Ева Тепавичарова – Йовка.„До голяма степен този блясък, към който се стремеше Йовчето, го постигна според нейните критерии. Омъжи се за богат мъж и постигна материални блага. Различна е, променена е. Това беше може би едно от най-интересните неща за игра и търсене в героинята“, споделя чаровната къдрокоса актриса пред „Монитор“. Тя обаче не крие, че е имала и трудни моменти в изграждането на автентичния образ на Йовка. „Има качеството да не се обижда, да върви напред въпреки огорчението. Това е нещо, което на мен като човек ми е чуждо. Но знам, че тази сила на този тип момичета всъщност е най-очарователното и обаятелно нещо в тях. Нямат спирачки. Не се замисля, върви напред“, разказва Тепавичарова. Тя дели неизчерпаемата си енергия между снимачната площадка на „Столичани в повече“ и едни от най-успешните нови постановки в културния афиш на София.\n\n\n                    ", "date": "2018.03.05", "title": "Васил Банов се връща в „Столичани в повече“"}
{"url": "http://www.monitor.bg/a/view/59450-%D0%97%D0%B8%D0%B4%D0%B0%D0%BD-%D1%85%D0%B2%D1%8A%D1%80%D0%BB%D1%8F-%D0%B2%D1%81%D0%B8%D1%87%D0%BA%D0%B8-%D0%B2-%D0%B1%D0%BE%D1%8F-%D1%81%D1%80%D0%B5%D1%89%D1%83-%D0%9F%D0%A1%D0%96/", "text": "„Ливърпул“ се готви за нова голеада срещу „Порто“ \n                    Треньорът на „Реал“ (Мадрид) Зинедин Зидан ще хвърли всички усилия в утрешния реванш от 1/8-финалите в Шампионската лига срещу ПСЖ. Французинът няма никакво намерение да подценява срещата и въпреки аванса от 3:1 смята да включи сред титулярите оплакващите се от травми в последно време Лука Модрич, Тони Кроос и Мрасело. Първите двама взеха участие в последните занимания на тима, но не се играли в последните три седмици. Това изглежда не притеснява Зидан, който е твърдо решен да използва ключовите футболисти в утрешния мач. Почивката приключи и за Марсело, който записа няколко минути в последния мач на „белите“ срещу „Хетафе“.Не така стоят нещата при съперника, където една от големите звезди Килиан Мбапе ще бъде до последно под въпрос заради болки в глезена на десния крак. Ако младият талант не може да се включи в битката на „Парк де Пренс“, това ще бъде втори сериозен удар по наставника на френския гранд Унай Емери след загубата на Неймар.В другия мач от вечерта „Ливърпул“ се готви за протоколен реванш срещу „Порто“ след смазващата победа като гост с 5:0. „Мърсисайдци“ все пак няма да подценят срещата и са амбицирани да постигнат нов успех с изразителен резултат. Наставникът Юрген Клоп е на мнение, че играчите му трябва да се забавляват и да продължават да трупат самочувствие в надпреварата, за да стъпят още по-уверено в следващата фаза. Междувременно стана ясно, че германският специалист се е прицелил в звездата на „Милан“ - Сусо, за заместник на заминалия в „Барселона“ Филипе Коутиньо. Ако трансферът стане факт, това ще е втори престой на играча при „червените“, след като през януари 2015 година премина със свободен трансфер от „Ливърпул“ в „Милан“. \n\n\n                    ", "date": "2018.03.05", "title": "Зидан хвърля всички в боя срещу ПСЖ"}
{"url": "http://www.monitor.bg/a/view/60592-%D0%91%D0%B0%D0%B9%D0%B5%D1%80%D0%BD-%D0%BC%D0%B0%D1%87%D0%BA%D0%B0-%D0%B4%D1%80%D1%8A%D0%BF%D0%BD%D0%B0-%D1%81-20-%D1%82%D0%BE%D1%87%D0%BA%D0%B8/", "text": "\n                    „Байерн“ (Мюнхен) няма спиране в Бундеслигата. „Баварците“ разбиха като гост „Фрайбург“ с 4:0 в последния мач от 25-ия кръг на немското първенство и записаха пореден успех по пътя към титлата. Гостите бяха без Ариен Робен и Роберт Левандовски в състава си, но въпреки това доминираха през цялото време.В 25-ата минута Александър Шволов си вкара автогол след удар на Томас Мюлер, а малко след това Корентен Толисо със страхотен удар от далечна дистанция удвои аванса на гостите.След почивката Сандро Вагнер вкара гол №1500 за „Байерн“ в германската Бундеслига и направи разликата класическа. Край на спора сложи Томас Мюлер в 69-та минута.След двубоя треньорът Юп Хайнкес бе изключително доволен от представянето на своя тим. \"Момчетата бяха безупречни. Това бе един от най-добрите ни мачове. Много съм доволен от целия отбор. Не само добре владеехме топката, но и тактически действахме отлично. Предизвиках играчите да се раздават докрай в Бундеслигата и те го направиха\", заяви Хайнкес. След успеха „Байерн“ остава убедителен лидер с 63 точки и 20 аванс пред втория „Шалке 04“, а до края на сезона остават 9 кръга. „Фрайбург“ е на 13-а позиция с 29 точки. \n\n\n                    ", "date": "2018.03.05", "title": " „Байерн“ мачка, дръпна с 20 точки"}
{"url": "http://www.monitor.bg/a/view/56585-%D0%A5%D0%B0%D0%BE%D1%81-%D0%B2-%D0%98%D1%82%D0%B0%D0%BB%D0%B8%D1%8F-%D1%81-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%9C%D0%B8%D0%BB%D0%B0%D0%BD%D0%BE/", "text": "\n                    Трагичната вест около смъртта на капитана на „Фиорентина“ Давиде Астори предизвика истински хаос около календара на Серия „А“. През уикенда бяха отложени седем мача в памет на играча, което доведе до сериозна неяснота около това кога ще бъдат изиграни тези срещи. Особен проблем е голямото дерби на Милано между „Интер“ и „Милан“.Според сегашните сметки срещите „Дженоа“ - „Каляри“, „Беневенто“ - „Верона“, „Киево“ - „Сасуоло“ и „Удинезе“ - „Фиорентина“ ще се играят на 14 март, когато ще се състои и отложеният от края на февруари мач между „Ювентус“ и „Аталанта“. На 15 март пък ще е двубоят „Торино“ - „Кротоне“, а за началото на април е предвиден „Аталанта“ - „Сампдория“.Основен проблем пред миланското дерби се явява евроучастието на \"росонерите\". Ако те стигнат до финала на Лига Европа, срещата ще трябва да се играе след края на кампанията. Това обаче няма как да се хареса на останалите съперници в борбата за евротурнирите. В такъв случай мачът може да се вмести в някой от междинните кръгове, но това означава „Милан“ и „Интер“ да изиграят по три мача в една седмица. На този етап Италианският футболен комитет няма готово решение.\n\n\n                    ", "date": "2018.03.05", "title": "Хаос в Италия с битката за Милано"}
{"url": "http://www.monitor.bg/a/view/74338-%D0%A1%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D0%BE-%D0%B0%D1%82%D0%BB%D0%B5%D1%82%D0%B8%D0%BA%D0%B0-%D0%B7%D0%B0%D0%B2%D1%8A%D1%80%D1%88%D0%B8-%D1%81-%D1%80%D0%B5%D0%BA%D0%BE%D1%80%D0%B4/", "text": "\n                    Квартетът на Полша в бягането на 4 по 400 м при мъжете спечели титлата на световното първенството по лека атлетика в зала в Бирмингам с нов рекорд на планетата. Карол Залевски, Рафал Омелко, Лукаш Кравчук и Якуб Кжевина триумфираха с резултат от 3:01,77 мин. Те подобриха старото върхово постижение на квартета на САЩ от 3:02,13 мин. от 9 март 2014 г. в Сопот (Пол).Сега американците водеха след първите три поста, но на последния Кжевина изпревари Върнан Норууд и пресече финалната линия с преднина от 2 десети от секундата.Белгия с тримата братя Борле в състава си - Дилън, Джонатан и Кевин, заслужи бронза с нов национален рекорд от 3:02,51 мин.\"Това е голям шок и голяма изненада за нас. Целта ни бе да подобрим европейския рекорд, така че съвсем не очаквахме резултат като този. Никога не сме и мечтали да направим световен рекорд\", каза след финала Рафал Омелко.Крайното класиране в същата дисциплина при жените беше променяно два пъти след дисквалификации и апелации. В крайна сметка титлата е за САЩ с нов рекорд на Северна Америка и на световните шампионати от 3:23,85 мин. Среброто спечели Полша, а бронзът е за домакините от Великобритания. Техният представител Андрю Поци взе първа световна титла на 60 м с препятствия с резултат от 7,46 сек.Ивана Шпанович (Сър) също спечели първа световна титла в кариерата си, след като триумфира в скока на дължина с най-добро постижение в света за сезона от 6,96 м.Рено Лавийени (Фр) прибави трето злато в кариерата си след Истанбул 2012 и Портланд 2016. Той стигна до успеха в Бирмингам след 3,5 часа в сектора и постижение от 5,90 м.\n\n\n                    ", "date": "2018.03.05", "title": "Световното по атлетика завърши с рекорд"}
{"url": "http://www.monitor.bg/a/view/70175-8-%D0%BF%D0%BE-8000-%D0%BB%D0%B2-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8-%D0%BF%D0%B5%D1%87%D0%B0%D0%BB%D0%B1%D0%B8-%D0%B7%D0%B0-8-%D0%BC%D0%B0%D1%80%D1%82/", "text": "\n                    Българският спортен тотализатор ще раздаде 8 допълнителни печалби по 8000 лв. за празника на жената 8 март. Те ще бъдат изтеглени чрез жребий сред фишовете за \"6 от 49\".\n\nОбща сума над 5,6 млн. лева се събира в джакпотите на игрите ог Тото 2 за тираж №19 в четвъртък. С най-голям дял е този в \"5/50 - 1/12 Зодиак\", където си стоят непроменящите се 3 млн. лева. в \"6 от 49\" пък с новите 74 320,62 лв. след неделния тираж №18 останаха 2 207 941,72 лева. Очаква се към тях да се прибавят поне още 70 000. В \"6 от 42\" парите са вече 348 531,25 лв. и ще се увеличат с още към 20 000. В \"Рожден ден\" пък чакат скромните 2148,65 лв.\n\nДве петици по 26 097 лева в играта \"5 от 35\", по една в двете тегления, донесоха най-скъпите печалби в тираж №18. И двете паднаха заедно с тройки. Тези в I теглене са уцелени с фиш с 4 комбинации плюс 4 за \"Тото Джокер\" за 2,80 лв., а другите с - с четворен фиш, абонаментен за 2 тиража за 4 лв.\n\nОт \"Тото Джокер\" пък късметлия, играл с 2 комбинации за \"6 от 42\" и 10 за \"джокера\" за 3,20 лв., си осигури 12 057,50 лева. Той има тройка за 11 926,10 лева и 6 двойки по 21,60.\n\n \n\nТото печалби\n\nТираж №18\n\n \n\n\"6 от 49\": Числа - (3, 4, 16, 32, 39, 45); 6 - няма, 5 - 9 по 2752,60 лв., 4 - по 54,50 лв., 3 - по 3,70 лв.; ДЖАКПОТ: 2 207 941,72 лв.\n\n \n\n\"6 от 42\": Числа - (12, 16, 20, 21, 35, 41); 6 - няма, 5 - 5 по 1984,60 лв., 4 - по 45,10 лв., 3 - по 3,10 лв.; ДЖАКПОТ: 348 531,25 лв.\n\n \n\n\"5 от 35\": I теглене - (2, 3, 11, 15, 21); 5 - 1 от 26 097,00 лв., 4 - по 89,20 лв., 3 - по 3,60 лв.; II теглене - (11, 19, 20, 29, 31); 5 - 1 от 26 097,00 лв., 4 - по 83,60 лв., 3 - по 3,70 лв.\n\n \n\n\"5/50 - 1/12 Зодиак\": Числа - (6, 10, 22, 27, 39); Зодия 11 - Водолей; 5+1 - няма, 5 - няма, 4+1 - няма, 4 - 5 по 500,00 лв., 3+1 - 15 по 100,00 лв., 3 - по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\nТото Джокер: Позиции - (1, 2, 6); Цифри – (9, 3, 7); 3 - 4 по 11 926,10 лв., 2 - 1168 по 21,90 лв.; ДЖАКПОТ: 0,00 лв.\n\n \n\n\"Рожден ден\": Година 04, месец 02, дата 28, ден 3; I група - няма, II - 2 по 262,50 лв., III - 3 по 140,00 лв., IV - 6 по 43,80 лв., V - 11 по 23,90 лв., VI - 6 по 35,00 лв., VII - 6 по 43,80 лв., VIII - 18 по 11,70 лв., IX - 62 по 5,10 лв., X - по 3,40 лв., XI - по 4,00 лв., XII - по 2,10 лв., XIII - по 2,20 лв., XIV - по 1,40 лв., XV - по 0,98 лв.; ДЖАКПОТ: 2148,65 лв.\n                    ", "date": "2018.03.05", "title": "8 по 8000 лв. допълнителни печалби за 8 март"}
{"url": "http://www.monitor.bg/a/view/49762-%D0%99%D0%BE%D0%B0%D0%BD%D0%B0-%D0%98%D0%BB%D0%B8%D0%B5%D0%B2%D0%B0-%D0%B2%D1%82%D0%BE%D1%80%D0%B0-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    16-годишната Йоана Илиева спечели сребро от европейското първенство по фехтовка за кадети и кадетки в Сочи (Рус). Възпитаничката на Академия „Етрополски“ и на треньора Ивайло Воденов записа поредния си успах в състезанието на сабя, след като постигна 5 победи в предварителната си група. В елиминациите тя се справи последователно с Олександра Бондар (Укр) с 15:5 туша, Мария Жинюхина (Рус) с 15:6 и Олександра Корсак (Укр) с 15:6. На полуфиналите Йоана победи в много оспорван мач унгарката Лиза Пусзтай с 15:14 и си върна за загубения финал на европейското в Пловдив миналата година. В спора за титлата Илиева отстъпи пред туркинята Дениз Селин Юнлудаг с 11:15 и за пореден път потвърди, че е сред най-добрите в Европа за тази възраст.В надпреварата при кадетките участваха още Теодора Вутова и Елица Станимирова. И двете минаха успешно групите и загубиха на 1/16-финалите, завършвайки съответно на 18-о и 24-о място в крайното класирани от общо 56 състезателки.Ден по-рано Христо Ефимов се класира 9-и на сабя при кадетите, като загуби на 1/8-финалите от бъдещия шампион Магамед Халимбеков от Русия с 2:15 туша.България ще участва и в отборното на сабя при кадетките утре.\n\n\n                    ", "date": "2018.03.05", "title": "Йоана Илиева втора в Европа"}
{"url": "http://www.monitor.bg/a/view/83780-%D0%93%D1%80%D0%B8%D1%88%D0%BE-%D1%81%D0%B5-%D0%B3%D0%BE%D1%82%D0%B2%D0%B8-%D1%81-%D0%91%D0%B5%D1%80%D0%B4%D0%B8%D1%85-%D0%B7%D0%B0-%D1%81%D1%82%D0%B0%D1%80%D1%82%D0%B0-%D0%B2-%D0%98%D0%BD%D0%B4%D0%B8%D1%8A%D0%BD-%D0%A3%D0%B5%D0%BB%D1%81/", "text": " 16-годишен ще дебютира за България за Купа „Дейвис“\n                    Григор Димитров се готви усилено за старта на първия за годината турнир от сериите „Мастърс“ в Индиън Уелс, който започва на 8 март. Отпадането му в първия кръг в Дубай от Малек Джазири му позволи да отпътува по-рано за САЩ и да тренира на място. Вчера на официалната страница на BNP Paribas Open в Туитър се появи видео, на което Димитров тренира заедно с Томаш Бердих (Чех).Българинът ще е поставен под номер 3 в схемата, а пред него са лидерът в световната ранглиста Роже Федерер (Швейц) и Марин Чилич (Хър). Любопитното е, че под №10 сред поставените е Новак Джокович. Сърбинът не е играл от Australian Open насам, а в началото на февруари претърпя лека операция на лакътя на дясната ръка.Димитров запази четвъртата си позиция в ранглистата на АТР и тази седмица със същия актив от 4635 т., като промени в първата десетка няма. Федерер води с 10060 т., следван от Рафаел Надал (9460), който не играе заради контузия, Марин Чилич (4870) и др.В същото време капитанът на националния ни отбор за Купа \"Дейвис\" Тодор Енев обяви състава, на който ще разчита за предстоящите мачовете от група III на зона Европа. Мачовете са от 4 до 7 април на червените кортове на ТК \"Локомотив\" в Пловдив.Дебют за България ще направи 16-годишният Адриан Андреев, а останалите в състава са Димитър Кузманов, Александър Лазов и Васил Младенов.Преди месец Андреев влезе в историята на мъжкия тенис като най-младия участник в основната смеха на турнира от сериите АТР 250. Това се случи на „София Оупън“, където игра с „уайлд кард“.От тази година отборите в група III на зона Европа са разделени в две групи и в Пловдив участие ще вземат общо осем тима. Освен България за промоция ще се борят тимовете на Албания, Андора, Кипър, Исландия, Македония, Монако и Сан Марино. \n\n\n                    ", "date": "2018.03.05", "title": "Гришо се готви с Бердих за старта в Индиън Уелс"}
{"url": "http://www.monitor.bg/a/view/88625-%D0%9A%D0%BE%D0%BC%D0%B0%D0%BD%D0%B4%D0%B0-%D1%82%D1%80%D0%B8-%D1%82%D0%BE%D1%87%D0%BA%D0%B8-%D0%B2-%D0%9B%D0%B5%D0%B2%D1%81%D0%BA%D0%B8-%D0%B7%D0%B0-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5/", "text": " Спас Русев твърдо зад Делио Роси \n                    В щаба на „Левски“ са твърдо решени да се реваншират на своите привърженици за нулевото равенство при домакинството на „Берое“. В съблекалнята на 26-кратните шампиони са провели сериозен разговор и всички са амбицирани да се върнат на победния път още при гостуването на „Черно море“ от междинния кръг на Първа лига.В тима се подготвят спокойно за предстоящия мач, като спекулациите за евентуална смяна на Делио Роси бяха бързо разсеяни от собственика Спас Русев.Босът за пореден път изрази пълната си подкрепа към италианеца и заяви, че под негово ръководство е сложен край на практиката на „Герена“ да се сменят треньори през няколко месеца. „Роси има дългосрочен договор и по никакъв начин един резултат като този с „Берое“ не може да повлияе върху неговото бъдеще. Отборът е много спокоен, абсолютно мобилизиран и работи целенасочено, за да изпълни своите цели“, категоричен бе Русев пред БЛИЦ.Неприятната новина за Роси е отсъствието на титулярния бранител Холмар Ейолфсон, който натрупа картони и ще бъде заместен от привлечения през зимата Аймен Белаид. В тима няма оплаквания от контузии, така че италианският специалист ще може да направи спокойно желаните рокади за предстоящото гостуване в сряда от 17:30 часа на стадион „Тича“. Рефер на двубоя ще е Станислав Тодоров.Междувременно от школата на „сините“ се похвалиха с участие в нов силен международен турнир във Франция, където селекцията до 17 години ще премери сили с „Валенсия“. В групата на \"сините\" за турнира в Лил са три момчета, които Делио Роси взе на подготовка в Малта, а под ръководството на италианеца в момента се подготвя офанзивният полузащитник Айвън Ангелов.\n \n\n\n                    ", "date": "2018.03.05", "title": "Команда три точки в „Левски“ за визитата на „Черно море“"}
{"url": "http://www.monitor.bg/a/view/44256-%D0%97%D0%B2%D0%B5%D0%B7%D0%B4%D0%B0-%D0%BD%D0%B0-%D0%9F%D0%B8%D1%80%D0%B8%D0%BD-%D1%81%D1%80%D0%B0%D0%B2%D0%BD%D0%B8-%D0%A0%D0%B0%D0%B4%D1%83%D0%BA%D0%B0%D0%BD%D0%BE%D0%B2-%D1%81-%D0%92%D0%B5%D0%BD%D0%B3%D0%B5%D1%80/", "text": "\n                    Звездата на „Пирин“ и бивш играч на „Арсенал“ Конър Хендерсън направи любопитно сравнение между сегашния си наставник Милен Радуканов и дългогодишния мениджър на „Арсенал“ Арсен Венгер. Според Хендерсън, който дойде в родния шампионат от френската Лига 2, между двамата специалисти има много общо като виждания за футболната игра. “Приятелите ми се учудиха, когато им казах, че заминавам за България, но истината е, че Милен Радуканов провежда тренировки, каквито в Лига 2 никой не може. Не съм имал такива тактически занимания от времето, в което Арсен Венгер ми беше треньор”, сподели Хендерсън.По думите му в родния шампионат играят много качествени състезатели. “Шампионите от „Лудогорец“ са най-силният тим, „Левски“ пък имат футболисти, които могат да решат всеки мач само с едно решение, въпреки че не играят толкова красиво. Предстои ни мач с ЦСКА-София, а това са двубоите, на които се наслаждавам. Искам да премеря силите си с най-добрите в това първенство“, сподели ирландецът, признавайки, че не мисли изобщо за завръщане на Острова.\n\n\n                    ", "date": "2018.03.05", "title": "Звезда на „Пирин“ сравни Радуканов с Венгер"}
{"url": "http://www.monitor.bg/a/view/12276-%D0%9B%D1%83%D0%BD%D0%B0-%D0%B3%D1%80%D0%B0%D0%B4%D0%B8-%D1%85%D1%80%D0%B0%D0%BC-%D0%B2-%D1%80%D0%BE%D0%B4%D0%BD%D0%BE%D1%82%D0%BE-%D1%81%D0%B5%D0%BB%D0%BE-%D0%BD%D0%B0-%D0%BC%D0%B0%D0%B9%D0%BA%D0%B0-%D1%81%D0%B8/", "text": "\n                    Попфолк певицата Луна събира средства за построяването на православен храм в родното село на майка й – Вехтово. С каузата изпълнителката на „Чики чики“ се заема след като получава писмо от жителите на местността. „Необходимата сума за проекта е 125 хиляди лева. Сега съм се заела с това да дам гласност на доброто дело“, обясни Луна пред bTV. Към момента събраните средства за построяването на храма възлизат на 33 хиляди лв.„Моят живот принадлежи на Господ и респективно след това – на хората“, категорична е звездата, като обяснява, че това е и една от причините защо не се вижда като булка в бъдеще. „Не искам брак. За мен свободата е най-важна. В никакъв случай не мога да обещая нищо на мъжа отсреща, не мога да му дам нищо. Ако той иска да подчини живота си на това, което се случва в моя, винаги е добре дошъл, но не искам брак“, отсече провъзгласената за сензация на 2017 г. певица. Въпреки че сама определя смисъла на живота си във връзката с феновете си, Луна обясни новопоявилите се розови кичури в косата си като начин да се скрие от всенародната любов. „Не можех да се разхождам спокойно на улицата. А сега, докато хората се питат дали това съм аз, или не, вече съм успяла да се скрия някъде“, намигна още певицата.\n\n\n                    ", "date": "2018.03.05", "title": "Луна гради храм в родното село на майка си"}
{"url": "http://www.monitor.bg/a/view/22668-%D0%9E%D0%BD%D0%B5%D0%B2%D0%B8%D0%BD%D0%B8%D1%85%D0%B0-%D0%94%D0%B6%D0%B8%D0%BC-%D0%9A%D0%B5%D1%80%D0%B8-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B1%D0%B8%D0%B2%D1%88%D0%B0%D1%82%D0%B0/", "text": "\n                    Джим Кери е невинен за смъртта на бившата си приятелка Катриона Уайт. Това реши съдът в Лос Анджелис, като отмени насрочената дата за делото му. Комикът беше обвинен, че е подтикнал бившата си муза към самоубийство, като не само й дал достъп до лекарствата, с която тя сложи край на живота си през 2015 г., но и я заразил с три вида венерически болести. Делото, което трябваше да се проведе следващия месец, бе заведено от майката и бившия съпруг на Уайт. То обаче няма да се проведе, като новите открития около случая, все още се пазят в тайна. „Мога да потвърдя единствено, че Джим не е повече обвиняем по делото за смъртта на Катриона“, обясни говорителят на звездата от „Маската“.\n\nМиналата есен Кери също заведе дело срещу роднините на бившата си приятелка. В документите, подадени от Кери в съда, става ясно, че актьорът смята обвиненията срещу себе си като опит за изнудване. Адвокатът му Реймънд Баучър поясни, че самата Катриона също си е служила с подобни трикове години преди да отнеме живота си. През 2013 г. ирландката притискала Кери за брак, като единствената причина за това било желанието й да легализира адреса си в САЩ. Скоро, след като актьорът отказал и двамата се разделили Уайт се венчала в Лас Вегас за съпруга си Марк Бъртън. Според Баучър, гримьорката платила на мъжа 30 хиляди долара за заветното „да“, а дори след сватбата им той продължил да поддържа интимен контакт с нейна приятелка.\n                    ", "date": "2018.03.05", "title": "Оневиниха Джим Кери за смъртта на бившата"}
{"url": "http://www.monitor.bg/a/view/41063-%D0%9A%D0%B8%D1%82%D0%B0%D0%B9-%D1%83%D0%B2%D0%B5%D0%BB%D0%B8%D1%87%D0%B8-%D0%B2%D0%BE%D0%B5%D0%BD%D0%BD%D0%B8%D1%8F-%D1%81%D0%B8-%D0%B1%D1%8E%D0%B4%D0%B6%D0%B5%D1%82-%D1%81-8/", "text": "\n                    Китай реши да увеличи военния си бюджет през 2018 г. с 8,1%. Расходите за национална отбрана стават 1,11 трилиона юана или 175 млрд. долара.Решението бе огласено на двуседмичната годишна сесия на китайския парламент, предадоха световните агенции.На делегатите бе представен работен доклад, който формулира целите, които си е поставило правителството в икономиката и отбраната.През 2017 г. Китай похарчи за отбраната 151 милиарда долара. Това бе четири пъти по-малко в сравнение със САЩ , похарчили 603 милиарда долара, но повече от Саудитска Арабия и Русия, похарчили съответно 77 милиарда и 61 милиарда долара, показа данни на базирания в Лондон Международен институт за стратегически изследвания, отбелязва Франс прес. Пекин увеличава разходите си за отбраната от повече от 30 години, допълва агенцията.В доклада се казва, че за настоящата година е поставена цел за растеж на икономиката от около 6,5 процента. За сравнение миналата година поставената цел беше формулирана като \"6,5 процента или повече, ако е възможно\". Така през 2017 г. растежът на икономиката подобри очакванията, като достигна 6,9 процента, отбелязва ДПА.В доклада се казва, че Китай трябва да положи силни усилия, за да запази външната търговия стабилна и да подобри националното икономическо планиране, предаде Ройтерс.Обемът на заложените в доклада планирани вътрешни инвестиции за годината възлиза на 537,6 милиарда юана (84,7 милиарда долара). Това е с 30 милиарда повече в сравнение с предишната година. Средствата ще бъдат предназначени за поддръжката на селското стопанство и на селата и за стимулиране на развитието, за защита на околната среда, за подобряване на условията на живот на населението, за развитието на потенциала при гарантиране на сигурността.В доклада се прогнозира, че през тази година ще се създадат над 11 милиона работни места.В речта си при откриването на сесията на парламента премиерът Ли Къцян каза, че Пекин няма никога да толерира каквито и да е \"сепаратистки схеми за самоуправление на Тайван и ще съхрани териториалната цялост на Китай\", предаде Ройтерс.Пекин бе ядосан от американски проектозакон, който целеше да увеличи официалните контакти между Вашингтон и Тайпе. Законопроектът се нуждае само от подписа на Доналд Тръмп, за да стане действащ закон.В речта си Ли Къцян освен това каза, че през последните няколко години светът е станал свидетел на анемично възстановяване на световната икономика, на непостоянството на глобалните финансови пазари и на рязък възход на протекционизма.\n\n\n                    ", "date": "2018.03.05", "title": "Китай увеличи военния си бюджет с 8%"}
{"url": "http://www.monitor.bg/a/view/10488-%D0%A4%D1%80%D0%B0%D0%BD%D1%86%D0%B8%D1%8F-%D0%BD%D0%B0%D1%82%D0%B8%D1%81%D0%BA%D0%B0-%D0%95%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%B7%D0%B0-%D0%B4%D0%B0%D0%BD%D1%8A%D0%BA-%D0%B7%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8%D1%82%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D0%B8/", "text": "\n                     Европейската комисия планира да обложи с данък между 2 и 6% глобалните технологични гиганти. Това заявява френският финансов министър Бруно ле Мер в интервю за Le Journal du Dimanche. Данъкът ще засегне компании като Apple, Amazon, Google и Facebook, които са обвинявани, че плащат твърде малко, като пренасочват отчета си към страни в ЕС с по-ниска данъчна ставка като Ирландия и Люксембург. Правителството на президента Еманюел Макрон предлага тези фирми да бъдат облагани върху приходите, а не върху печалбата, за да решат проблема с пренасочването на печалбите. Подобна мярка обаче не се одобрява от по-малки държави като Ирландия, които са база за такива фирми и се страхуват, че подобни промени могат да навредят на икономиката им. Ирландия стигна дори до такова положение в нежеланието си, че ЕК я даде на съд, защото не събира наложена рекордна глоба на Apple заради незаконни данъчни привилегии.\n\"Европейската директива ще бъде представена през идващите седмици. Това ще бъде значима стъпка. Данъкът ще е между два и шест процента, но ще е по-близък до два, отколкото до шест процента\", заявява министърът, информира Агенция \"Фокус\". По думите на френския министър той самият предпочита бързо да се приеме текст, който евентуално да се прецизира по-късно, защото иначе процесът се разводнява.\n                    ", "date": "2018.03.05", "title": "Франция натиска Еврокомисията за данък за технологичните компании"}
{"url": "http://www.monitor.bg/a/view/25336-%D0%9E%D0%9E%D0%9D-%D0%B8%D1%81%D0%BA%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%B7%D0%B2%D0%B5%D1%80%D1%81%D1%82%D0%B2%D0%B0%D1%82%D0%B0-%D0%B2-%D0%98%D0%B7%D1%82%D0%BE%D1%87%D0%BD%D0%B0-%D0%93%D1%83%D1%82%D0%B0/", "text": "\n                    Съветът на ООН за правата на човека прие днес резолюция, настояваща за започване на разследване на случващото се в обсадения от сирийската армия бунтовнически анклав в района Източна Гута, където загинаха стотици хора през последните дни, съобщи Франс прес.\nВнесеният от Обединеното кралство текст бе приет с 29 гласа от 47-те държави в съвета, при пет гласа против и 14 въздържали се. В него се иска независимата международна анкетна комисия за Сирия \"спешно да започне пълно и независимо разследване на неотдавнашните събития\" в региона.\nСилите на правителството на президента Башар Асад контролират вече една трета от намиращия се в непосредствена близост до столицата Дамаск бунтовнически бастион в Източна Гута.\nПо данни на базираната във Великобритания неправителствена организация Сирийски център за наблюдение на човешките права те контролират 33 процента от анклава, който е с обща площ от около сто квадратни километра. Сирийската Централна военна медия съобщи, че са превзети 36 процента от цялата територия, контролирана от различни въоръжени формирования.\nПредставител на Световната здравна организация заяви пред Ройтерс, че сирийските власти са инспектирали камиони с хуманитарна помощ, предназначена за обсадената зона. По думите му обаче те не са разрешили доставянето на около 70 процента от материалите, включително редица медикаменти, хирургически принадлежности и комплекти за оказване на първа помощ.\n                    ", "date": "2018.03.05", "title": "ООН иска разследване на зверствата в Източна Гута "}
{"url": "http://www.monitor.bg/a/view/10072-%D0%A1%D0%B5%D0%B2%D0%B5%D1%80%D1%8A%D1%82-%D0%B8-%D0%AE%D0%B3%D1%8A%D1%82-%D0%BF%D0%BE%D1%87%D0%B2%D0%B0%D1%82-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8/", "text": "\n                    Високопоставена южнокорейска делегация пристигна в севернокорейската столица Пхенян на историческо двудневно посещение, посветено на подобряване на отношенията и намирането на изход от задънената улица около ядрената програма на Севера, предаде Асошиейтед прес, като се позова на южнокорейската информационна агенция Йонхап.\nЧленовете на делегацията ще се срещнат днес със севернокорейския лидер Ким Чен Ун и ще станат първите южнокорейски официални представители, които имат тази възможност, посочват Ройтерс и Франс прес, цитирайки говорител на южнокорейския президент.\nДесетчленната делегация, оглавена от директора на Службата за национална сигурност Чун Ею Йо, ще участва в среща и вечеря с Ким Чен Ун.\n                    ", "date": "2018.03.05", "title": "Северът и Югът почват преговори "}
{"url": "http://www.monitor.bg/a/view/39406-%D0%9F%D1%80%D0%B0%D0%B2%D1%8F%D1%82-%D0%B8-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F-%D1%85%D0%B8%D0%BC%D0%BD-%D0%B4%D0%B6%D0%B5%D0%BD%D0%B4%D1%8A%D1%80-%D0%BD%D0%B5%D1%83%D1%82%D1%80%D0%B0%D0%BB%D0%B5%D0%BD/", "text": "\n                    Упълномощената по въпросите за равноправието на половете в министерството на семейството Кристин Розе-Меринг призовава да бъде променен химнът на Германия, за да стане джендърно неутрален, писа германският в. Bild.\n\nСъобщава се, че в последния отчет, посветен на Международния женски ден 8 март, Розе-Меринг призовава да се промени химнът на Федералната република. По-конкретно се предлага да бъде сменен редът \"братски със сърце и ръка\" на \"бодро със сърце и ръка\", а вместо \"отечество\" да се използва \"родина\".\n\nДържавната служителка се позовава на опита на съседна Австрия, където от 2012 г. започнаха да пеят \"родина велики дъщери и синове\", вместо просто \"синове\".\n\nТекстът на националния химн на Германия е по стихове на поета Хенрих Хофман фон Фалерслебен, написани през 1841 г. От 1991 г. официално се използва само третата строфа на стихотворението.\n\nПрез януари канадският сенат одобри законопроект за промяна на текста на националния химн на страната, който да бъде коректен към половете. Според поправката в английския текст на химна думата \"синове\" (\"thy sons\") e заменена с \"нас\"(\"of us\") в стиха \"патриотизмът води всички твои синове\" (True patriot love in all thy sons command). Няма поправка във френската версия на химна, тъй като стиховете са напълно различни.\n\nМеждувременно германският президент Франк-Валтер Щайнмайер предложи официално Ангела Меркел за канцлерския пост, предаде ДПА.\n\nВ посланието си до Бундестага (долната камара на парламента) съгласно член 63 от германската конститутуция президентът предложи Ангела Меркел да бъде избрана за федерален канцлер. Кога ще бъде избрана тя решава Бундестагът, се казва в комюнике от президентската канцелария. Очаква се изборът да бъде направен на 14 март. Самата Ангела Меркел приветства убедителния вот на социалдемократите да участват в коалиция с нейните консерватори и заяви, че новото правителство трябва да заработи възможно най-бързо, за да се справи с въпроси като международната търговска политика, предаде Ройтерс.\n\nВсеки ден виждаме и чуваме, че Европа трябва да засили позициите си и гласът на Германия трябва да се чува ясно наред с този на Франция и други страни членки, заяви Меркел на среща с ръководството на своя Християндемократически съюз (ХДС), цитирана от Франс прес.\n\nТова особено много се отнася за въпроси като международната търговска политика, от която зависят много работни места в Германия, като отвореността в конкуренцията с Китай и ситуацията в Сирия, отбеляза тя.\n\n \n                    ", "date": "2018.03.05", "title": "Правят и германския химн джендър неутрален"}
{"url": "http://www.monitor.bg/a/view/25207-%D0%91%D0%BE%D0%BC%D0%B1%D0%B5%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-%D0%B2-%D0%A0%D0%BE%D1%81%D1%82%D0%BE%D0%B2-%D0%BD%D0%B0-%D0%94%D0%BE%D0%BD/", "text": "\n                     \n\nВсички училища в руския град Ростов на Дон бяха затворени в понеделник заради постъпил сигнал за миниране на учебните заведения, предаде ТАСС. Децата бяха изведени от сградите, като учебният процес бе възобновен едва след като бе установено, че телефонната заплаха е била фалшива, допълва агенцията.\n\n          „По оперативни данни, постъпили в местната администрация, се е наложено да бъдат проверени всички училища в града, тъй като нямало указания кое точно може да е минирано“, съобщи източник от властите на града, цитиран от НТВ. Интерфакс предава, че около няколко школа в центъра на Ростов на Дон дежурят полицаи. На свой ред социалните мрежи бяха залети със съобщения от родители, които споделят, че децата им са изпратени вкъщи под различни предлози – „проблеми с отоплението, с електрозахранването, с подаването на вода, планови извънпланови технически проверки и др.“.\n\n          Пресата припомня, че миналата година различни региони на Русия бяха залети от вълна от телефонен тероризъм. Фалшивите сигнали за заложени бомби в обществени обекти започнаха да постъпват през септември 2017 г. Оттогава досега са отправени заплахи общо в 190 града и са засегнали 3500 обекта, сигналите са довели до евакуацията на 2,5 млн. души. От руските спецслужби предполагат, че става дума за планирана атака от страна на екстремисти от други държави. Прозвуча и версията, че зад телефонния терор стоя групировката „Ислямска държава“. През декември м.г. от руското Външно министерство обявиха, че обажданията са постъпвали от територията на Сирия, Турция, Украйна, САЩ, Канада, Казахстан и Узбекистан. След вълната от фалшиви сигнали за минирани обекти Думата прие на първо четене законопроект, ожесточаващ наказанието за телефонен тероризъм. Поправките предвиждат до 10 години лишаване от свобода за подобно престъпление.  \n                    ", "date": "2018.03.05", "title": "Бомбена заплаха затвори училищата в Ростов на Дон "}
{"url": "http://www.monitor.bg/a/view/24771-%D0%9D%D0%BE%D0%B2%D0%B0-%D1%82%D0%B5%D0%BE%D1%80%D0%B8%D1%8F-%D0%B7%D0%B0-%D0%BE%D0%B1%D1%80%D0%B0%D0%B7%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%9B%D1%83%D0%BD%D0%B0%D1%82%D0%B0-%D1%81%D0%B8%D0%BD%D0%B5%D1%81%D1%82%D0%B8%D1%8F%D1%82%D0%B0-%D0%B5-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0/", "text": "\n                    Учени предложиха нова теория за образуването на Луната, като твърдят, че тя е по-реалистична, съобщи в. \"Индипендънт\".\n\nСпоред най-разпространената досега теория Луната се е образувала от удар на космически обект с размера на Марс в Земята преди около 4,5 милиарда години. Отхвръкналите отломки с времето се събрали и оформили естествения спътник на планетата ни.\n\nПолучаването на достатъчно маса на орбита при такъв сценарий обаче е много трудно, твърдят учените от Харвардския университет. За такъв ефект е необходим удар под конкретен ъгъл и точно определен размер на космическото тяло. Дори тогава моделът не винаги се получава.\n\nПри новата теория не е необходим точен удар. Тя залага на синестия - нов вид планетарен обект, предложен от Саймън Лок и Сара Стюарт през 2017 г. Тези обекти се образуват, когато сблъсък между големи астрономически тела води до въртяща се маса от разтопена и вапоризирана скала.\n\nСинeстия е и все още само хипотетично явление. Тя представлява бързо въртящ се облак от скална маса и прах с форма на поничка, който може да е част от процеса на образуване на скалистите планети в Слънчевата система и в космоса въобще.\n\nНовата теория също започва със сблъсък, но при нея Луната не се е оформила от отчупило се от Земята парче. Вместо това се е получила синестия - за няколко десетилетия се е образувало \"семе\" или малко количество течна скала в центъра на пръстеновидна структура. С охлаждането вапоризираната скала в пръстена се кондензирала и наслагала върху семето. С времето синестията се свила и от парите се появили Земята и Луната.\n\nТова се е случило сравнително бързо - за няколкостотин години.\n\n\"Новата теория обяснява някои характеристики, които са несъвместими със сегашната\" - каза проф. Сара Стюарт от университета на Калифорния в Дейвис. - Луната е химически почти същата като Земята, но с някои разлики. Това е първият модел, който съответства на лунния състав\".\n\nНапример, за разлика от Земята, Луната притежава много по-малко летливи елементи като мед, калий, натрий и цинк . Именно за тази особеност не съществуваше достатъчно добро обяснение досега.\n\nРазликите в химическия състав на Луната - липсата на летливите елементи калий и мед могат да бъдат обяснени със силното налягане и висока температура в синестията.\n                    ", "date": "2018.03.05", "title": "Нова теория за образуването на Луната - синестията е причината "}
{"url": "http://www.monitor.bg/a/view/71632-%D0%95%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%B8%D1%81%D0%BA%D0%B0-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%9A%D1%83%D1%86%D0%B8%D0%B0%D0%BA/", "text": "\n                    Европейската комисия е поискала редовно да бъде държана в течение от Словакия за хода на разследването на убийството на журналиста Ян Куциак. Това съобщи говорител на ЕК.\nНаблюдаваме събитията и възприемаме много сериозно всички съмнения за злоупотреба с европейски средства. ЕС не търпи никакви злоупотреби с европейски фондове, добави говорителят. ЕС има много ясни правила за управление на европейските фондове, на първо място отговорни за правилното им използване са държавите, допълни той.\nМиналата седмица комисията съобщи, че е поискала от Братислава разяснения за изразходването на средства от бюджета на ЕС за земеделие покрай разследване на убития Куциак. В разследването си журналистът е установил връзки между словашки граждани и италианци от калабрийската мафия, източвали европейски средства.\n                    ", "date": "2018.03.05", "title": "Еврокомисията иска подробности за убийството на Куциак "}
{"url": "http://www.monitor.bg/a/view/40023-%D0%90%D1%80%D0%B5%D1%81%D1%82%D0%B8-%D0%BD%D0%B0-%D0%B8%D1%81%D0%BB%D1%8F%D0%BC%D0%B8%D1%81%D1%82%D0%B8-%D0%B2-%D0%91%D0%B5%D0%BB%D0%B3%D0%B8%D1%8F-%D0%B8-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Осем души са задържани в Белгия при извършени претърсвания по подозрения, че подготвят екстремистко нападение, съобщи белгийският вестник \"Дерниер йор\" (DH), цитиран от Ройтерс.\n\nЗа момента няма коментар по въпроса от белгийския федерален прокурор.\nВестникът отбелязва, че при поредицата обиски в брюкселския квартал Моленбек и фламандските градове Герардсберген и Мехелен не са били открити оръжие или есплозиви.\n\nДвайсет и осем годишен предполагаем ислямист от турски произход е бил задържан на летището във Франкфурт, предаде ДПА, позовавайки се на германската прокуратура. Подозира се, че Билял Г., както е идентифициран заподозреният, е помогнал на 16-годишно момче да замине за Сирия, за да участва в конфликта там. Съд във Франкфурт е издал заповед за задържането на турчина, която действа от около година. Предполага се, че той възнамерявал да пътува за Истанбул с някого, когато бил арестуван на летището в петък.\n                    ", "date": "2018.03.05", "title": "Арести на ислямисти в Белгия и Германия "}
{"url": "http://www.monitor.bg/a/view/57189-%D0%98%D0%B7%D0%BB%D0%B8%D1%88%D0%BD%D0%B8-%D1%81%D0%BF%D0%B5%D0%BA%D1%83%D0%BB%D0%B0%D1%86%D0%B8%D0%B8/", "text": "\n                    Не за първи път се случва крадецът да бъде прострелян от собственика на дома. В случая бандитът е рецидивист с девет присъди, посегнал е с нож. Но е получил подобаващ отговор, а е и починал по-късно от раните си. Има убит и защитил не само собствеността си, но и от посегателство жена и две малки деца. Той обаче не е на свобода, а е задържан. Това няма как да не предизвика емоции. И гневни тълкувания на закона.\n\nСкоро всичко ще дойде на мястото си и духът ще бъде прибран отново в бутилката. Остава обаче открит въпросът, трябва ли всеки път политици да яхват протеста и да трупат политически дивиденти като противопоставят едни българи на други. Смешно е с евтин популизъм да се обещава и поредно прекрояване на законите. Нали именно политиците са тези, които много преди това е трябвало го направят. А не да вменяват днес вина на тези, които ги изпълняват.\n\nРазбира се, спекулациите им са прозрачни, но когато с тях се сее етническа омраза, това не може да не предизвиква безпокойство. В такива моменти нека си припомнят до какво доведе тази омраза на Балканите в края на миналия век. И защо страната ни остана остров на стабилност.\n                    ", "date": "2018.03.05", "title": "Излишни спекулации"}
{"url": "http://www.monitor.bg/a/view/83291-%D0%A1%D0%BB%D1%83%D1%87%D0%B0%D1%8F%D1%82-%D1%81-%D0%B4%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%BE-%D0%B5-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0/", "text": "Текстовете в закона дават абсолютна гаранция за точност в такива ситуации\n                    - Ясно, недвусмислено, категорично. Член 12, в три алинеи, определя какво представлява неизбежната самоотбрана, какви са последиците и какво трябва да направи съдът. Разпоредбата на закона дава право на всеки един нападнат да се защитава. Нещо повече - дава му право да защитава не само себе си и своя живот, но и животът на своите близки, но и на другиго. Ще дам пример. Това означава, че който види някой да напада и бие дете на улицата, той би имал право да го удари, за да спре побоят над детето.Следователно институция на неизбежната отбрана в закона е много необходима. И за жалост тя се прилага твърде често на територията на нашата република, просто защотото има вълна от престъпност. Освен това неизбежната отбрана в практиката на българските наказателни съдилища е уредена и с постановление на Върховния съд, което е абсолютно задължително. Постановлението и текстовете на чл. 12 казват кога има неизбежна отбрана. Това е когато има противоправно нападение. В случая от последните дни арестуван е д-р Иван Димитров, който е защитавал дома си, след като е бил нападнат от двама души. Те са влезли да крадат, дори има данни, че единят е ранил доктора. Така че неговото арестуване съвсем чисто човешки и разумно събуди гражданското съзнание. Реакцията е естествена, да не кажа задължителна. Причината е, че арестуват доктора при положение, че той не трябва да бъде арестуван. Тук обаче трябва да уточним нещо важно. Голяма част от хората не знаят, че арестът е не защото законът е лош, а защото прокурорът не го е приложил правилно.- Категорично няма! Ето го текста на закона – няма превишаване на пределите на неизбежна самоотбрана, ако нападнатият е в дома си, ако се влиза вътре с взлом или с насилие. Ясно е, че всеки, който бъде нападнат в дома си от крадец, може да се защити.- Текстовете в закона, както са формулирани сега, дават абсолютна гаранция за точност. Там са посочени хипотези за неизбежна отбрана и превишаване на пределите на неизбежна отбрана. Виждате, че законодателят обхваща и богатството от възможни ситуации. Например ако някой пийнал абитутуриент или ученик посегне да удари шамар на някого, пострадалият няма право да го убие. Може да го хване за ухото, може да му удари един шамар или юмрук, но отбранителното деяние трябва да съответства на нападението. Иначе ще се получат много несправедливи практически резултати. Заради едно нападение, което не е толкова опасно, човек не би трябвало да се защити като убие. Затова законът изисква да има пропорционалност между нападението и отбраната.- Категорично в този случай няма несъответствие. Нападението с нож е също така опасно. Ще се позова на практиката на Върховния съд. Тя казва, че ако няколко човека нападнат един и започнат да го бият, дори и да не са въоръжени, те са много хора срещу един. В закона не се изисква точно същото ответно отбранително деяние със същото оръжие. Освен това на практика това е невъзможно. Ако някой скочи с нож, а ти имаш пистолет и той тръгне да те мушка, ти едва ли ще тичаш до дома си, за да взмеш нож. Най-малкото защото така ще те убият в гръб. Законът отчита реалностите в живота. Затова трябва да се отговори с деяние, което не е абсолютно реципрочно.Това трябва да е отбранително деяние, което е в рамките на нападението.- Това категорично е неизбежна отбрана. По тази причина гражданският рефлекс е разумен. Хората виждат, че случилото се с доктора е нещо несправедливо. Прокуратурата трябва да го освободи незабавно. Повдигнато му е обвинение, без да има законово основание за това.- Много дела съм имал такива и едно е особено знаково. Подсъдим беше Тотю Гиндузов от село Трудовец. Той имаше обвинение за убийство на двама души. Преди да го задържат, той беше избягал в гората. Там го заловиха на едно ханче, имаше дори привкус на екшън. По време на делото събрахме доказателства и то много категорични експертизи. Те показваха, че единият от нападателите е държал бухалка, с която е замахнал, за да счупи главата на Гиндузов. Гиндузов е стрелял в този момент от легнало положение, куршумът е минал през дланта на нападателя и е счупил дръжката на бухалката. Така стана ясно на съдията, че нападателят действително е държал бухалката. Самата бухалка беше приложена като веществено доказателство, парчето, което беше отчупено при изстрела, беше напаснато. Експертизата потвърди,че това парче е от тази бухалка. Съдията прие, че в случая има неизбежна отбрана, още повече че и вторият нападател тръгнал да удря Гиндузов с някакво желязо. Той простреля двамата преди те да го ударят. В юридическата практика има неизбежна отбрана и когато нападението е предстоящо. Виждате как законът обхваща разумно всички възможни хипотези.- Вече казах - не трябва да му се повдига обвинение, още повече да му взимат мярка. Прокуратурата има своите виждания и разбирания по въпроса, но при тези доказателства той не трябваше даже да бъде привлечен като обвиняем. Вярно е - в тази посока трябва да се събират доказателства, да се разсъждава още. Все пак убит е човек, пък бил той и престъпник. Законът дава в такива случаи възможност на прокуратурата да разсъждава и да събира доказателства, но не мисля, че трябваше да го задържат.- Ако аз съм му адвокат – оправдателна присъда !- Ще поема защитата, но държа да уточня – аз не предлагам защита. При мен идват хора, които ме търсят и това не е въпрос на моя горделивост. Когато имаш подобна голяма неприятност - да те обвинят невинен, ти ангажираш адвокат на когото имаш доверие.- Грешки на разследването означава да има доказателства, които могат да бъдат събрани, това да не бъде направено, а след това да бъде късно. Лично аз смятам, че при тази картина на събитието, няма да има грешки. Ще бъде направена експертиза на убития и от нея ще се разбере механизмът на прострелването. Докторът също е ранен и това също ще бъде обследвано. Ще бъдат съпоставени неговите обяснения по въпроса. Проведени са разпити на свидетели. Изобщо от това, което се е случило, могат да бъдат събрани доказателства за картината на ситуацията. Поначало няма престъпление, което да не оставя следи. Остава опитните криминалисти да проследят доказателствата, да разберат какво се е случило и картината на престъплението ще бъде ясна. Марин Марковски е роден през 1948 година в София. Завършил е Юридическия факултет в Софийския университет. Адвокат Марин Марковски практикува от 1975 година, като опитът му е изключително голям в наказателното право. В активната му кариера са преминали най-тежките наказателни дела на територията на Република България. Това са престъпленията против личността, длъжностни присвоявания, безстопанственост, данъчни престъпления, контрабанда.\n                    ", "date": "2018.03.05", "title": "Случаят с д-р Димитров категорично е неизбежна отбрана"}
{"url": "http://www.monitor.bg/a/view/1856-%D0%94%D0%BE-20-%D0%BC%D0%B0%D1%80%D1%82-%D0%B7%D0%B0%D0%BF%D0%BE%D1%87%D0%B2%D0%B0-%D1%81%D1%82%D1%80%D0%BE%D0%B5%D0%B6%D0%B0-%D0%BD%D0%B0-%D0%BD%D0%BE%D0%B2%D0%B8%D1%8F-%D1%83%D1%87%D0%B0%D1%81%D1%82%D1%8A%D0%BA-%D0%BE%D1%82-%D0%90%D0%9C-%D0%A5%D0%B5%D0%BC%D1%83%D1%81/", "text": "\n                    До 20 март ще започне реалното строителство на новия участък от магистрала „Хемус“ от Ябланица до пътен възел „Боаза“, съобщи в Ловеч министърът на регионалното развитие и благоустройството Николай Нанков.\n\nПо думите му, проектирането на трасето от 9,3 км. все още тече, а изграждането му трябва да бъде завършено за година и половина. Нанков допълни, че в момента се извършва проектирането и геологията в участъка между пътен възел „Боаза“ и разклона за Ловеч и Плевен от път II - 35. Строителството на трасето с дължина 52 км. ще бъде разделено на три етапа. В средата на годината ще бъде обявена обществената поръчка за избор на изпълнител.\n\nС това проектиране променихме параметрите на авто-магистралното трасе. Проектната скорост е 120 км. / ч., но позволената скорост ще е 130 км./ч.“, каза Нанков, цитиран от БНТ. Той добави, че по този начин от държавния бюджет, от който се финансира строителството на магистралата, ще бъдат спестени 300 милиона лева. Според Нанков с новото проектиране се спестява строежът на седем моста и три тунела.\n\n \n                    ", "date": "2018.03.05", "title": "До 20 март започва строежа на новия участък от АМ „Хемус“"}
{"url": "http://www.monitor.bg/a/view/17741-%D0%95%D0%B7%D0%B8%D0%BA%D1%8A%D1%82-%D0%BD%D0%B8-%D1%81%D1%82%D0%B0%D0%BD%D0%B0-%D0%BE%D1%84%D0%B8%D1%86%D0%B8%D0%B0%D0%BB%D0%B5%D0%BD-%D0%B2-%D0%98%D0%BB%D0%B8%D0%BD%D0%BE%D0%B9%D1%81/", "text": "Данъчните в област Кук разясняват на гражданите и на български\n                    Българският език вече е официален в щата Илинойс, област Кук. Там данъчната администрация дори дава разяснения на гражданите и на родния ни език. „Явно сънародниците ни са добри данъкоплатци. Доколкото разбрах, и в други щати езикът ни ще придобие такъв статут, но още не мога да дам конкретна информация“, коментира пред „Монитор” доц. Ана Кочева от Института за български език при БАН, която е член и на Обществения съвет за българите в чужбина към вицепрезидента Илияна Йотова.Доц. Кочева поясни, че след 1989 годинакато само в Чикаго общността ни вече наброява 250 000 души. Роля за поддържане на езика ни в чужбина играят най вече българските училища зад граница, църквата и църковните общини, както и медиите. Близо 15 млн. души по света говорят български език, показа пък наскоро карта, чийто автор е доц. Кочева. Проектът е продължение на издадената преди време карта на диалектите ни, която обхващаше Мизия, Тракия и Македония.„Нашите общности в чужбина саили „нови Българии” зад граница. Картата отразява преселванията на българите, които са главно два типа: стари – до промените през 90-те години на ХХ век, и нови – след промените. Те продължават и до днес”, обясни доц. Кочева. Тя уточни, че българският език на тези нови места се говори по различен начин в зависимост от това дали преселническото население е по-многобройно и компактно и е признато за национално малцинство, или става въпрос само за група със свой език в чужда държава. Използването на българския език по света, особено там, където отсъства компактно и по-многочислено малцинство, има предимно поколенчески характер. „Докато у първото преселено поколение в новата страна употребата му е редовна, то у втората генерация тя вече е стеснена, за да премине у третото поколение само в семеен спомен”, обясни още доц. Кочева.\n                    ", "date": "2018.03.05", "title": "Езикът ни стана  официален в Илинойс"}
{"url": "http://www.monitor.bg/a/view/77936-%D0%94%D0%BE-13-%D0%B3%D1%80%D0%B0%D0%B4%D1%83%D1%81%D0%B0-%D0%B8-%D0%B4%D1%8A%D0%B6%D0%B4-%D0%B4%D0%BD%D0%B5%D1%81/", "text": "\n                    Днес облачността над страната ще е значителна. Преди обяд на места в равнините и котловините видимостта ще е намалена, а в следобедните часове, главно над югозападните райони отново ще завали дъжд, предимно слаб. Вятърът ще e слаб, в източните райони – до умерен от изток-югоизток. Максималните температури ще са от 2°-3° в Северозападна България до 12°-13° в югозападните райони, за София – около 6°. Такава е прогнозата за времето на Националния институт по метеорология и хидрология (НИМХ), съобщи  дежурният синоптик Евгения Егова за \"Фокус\".Над Черноморието ще бъде облачно. Ще духа до умерен югоизточен вятър. Максималните температури ще са 5°-7°, а морската вода - 5°-6°. Вълнението на морето ще бъде 2-3 бала. Над планините ще бъде предимно облачно и мъгливо. След обяд в масивите в западната половина на страната ще завали дъжд, над 1700-1800 метра – сняг. Ще духа умерен до силен южен вятър. Максималната температура на височина 1200 метра ще е около 6°, на 2000 метра – около минус 1°.\n                    ", "date": "2018.03.05", "title": "До 13 градуса и дъжд днес "}
{"url": "http://www.monitor.bg/a/view/38787-%D0%91%D0%B5%D0%B7-%D1%82%D0%B8%D1%80%D0%BE%D0%B2%D0%B5-%D0%BF%D0%BE-%D0%BD%D0%B0%D0%B9%D0%BD%D0%B0%D1%82%D0%BE%D0%B2%D0%B0%D1%80%D0%B5%D0%BD%D0%B8%D1%82%D0%B5-%D0%BF%D1%8A%D1%82%D0%B8%D1%89%D0%B0-%D0%BE%D1%82-14-%D0%B4%D0%BE-20-%D1%87/", "text": "Ограничението за тежкотоварните камиони е за най-натоварените пътища\n                    От 14.00 часа до 20.00 часа се спират тежкотоварните камиони над 12 тона по автомагистралите и най-натоваренитe пътища, съобщиха от Агенция \"Пътна инфраструктура. Целта е повишаване на безопасността, увеличаване на пропускателната способност на инфраструктурата и спокойно пътуване на шофьорите в края на трите почивни дни.Почти четвърт милион коли се очаква да се върнат в столицата след трите почивни дни. Според експертите най-натоварени предстои да бъдат автомагистралите \"Тракия\", \"Струма\" и пътят за Кулата, съобщи Нова ТВ.Необходимо е да се тръгва на път с автомобили подготвени за зимни условия, да се кара внимателно и със съобразена скорост, като се спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика, съветват от АПИ.- автомагистралите;- път I-1 с. Ребърково - Ботевград, като движението се пренасочва по път II-16 Ребърково - Своге - София;- път I-1 - етапна връзка на лот 2 на АМ „Струма“ при Благоевград - ГКПП „Кулата“;- път I-4 п. в. „Коритна“ - Велико Търново - Шумен;- път I-5 Русе - Велико Търново;- път I-8 ГКПП „Калотина“ - София;- път I-9 Варна - Бургас;- път II-18 Околовръстен път на град София;- път II-99 Бургас - Царево.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. От 10 ч. до 18 ч. (в светлата част от денонощието) в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\n\n\n                    ", "date": "2018.03.05", "title": "Спират тирове от 14 до 20 ч., 250 000 коли се завръщат в София "}
{"url": "http://www.monitor.bg/a/view/39736-%D0%91%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5-%D0%B2-%D0%A1%D0%BE%D1%84%D0%B8%D1%8F-%D0%B8-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    И днес столичани и гостите на града ще могат да паркират безплатно в \"синя\" и \"зелена\" зона. Това съобщиха от Центъра за градска мобилност и уточниха, че градският транспорт ще се движи по празнично разписание.  Паркирането в \"синя\" зона в Пловдив също ще бъде безплатно.  Всички паркоместа в обхвата на зоната са почистени от снега и са достъпни, увериха от общинското предприятие \"Паркиране и репатриране\" пред радио \"Фокус\". Престоят ще се плаща от 6 март. През всички празнични дни дежурни паяци вдигат автомобилите на нарушителите.\n                    ", "date": "2018.03.05", "title": "Безплатно паркиране в София и Пловдив "}
{"url": "http://www.monitor.bg/a/view/957-72-%D0%B1%D0%BE%D0%BD%D0%B0-%D0%B7%D0%B0-%D0%BF%D0%BE%D0%B4%D0%B4%D1%80%D1%8A%D0%B6%D0%BA%D0%B0-%D0%BD%D0%B0-%D0%B4%D0%B5%D0%BF%D1%83%D1%82%D0%B0%D1%82%D1%81%D0%BA%D0%B8%D1%82%D0%B5-%D0%BF%D1%83%D0%BB%D1%82%D0%BE%D0%B2%D0%B5/", "text": "\n                    Около 72 000 лева ще отдели НС за поддръжка на системата за гласуване в пленарната зала за тази година. Това става ясно от обществена поръчка, публикувана на сайта на парламента.\n\nВ заданието е записано, че пултовете за гласуване от страна на депутатите са 270, но не всички са монтирани, тъй като са предвидени устройства за замяна при повреда, както и че сървърите се намират под залата.\n\nВсеки месец задължително ще трябва да се прави профилактика на системата за гласуване. През 2017 година от администрацията на парламента са похарчили за извънгаранционна поддръжка близо 66 000 лева.\n\nПрез тази година не е планирано обновяване или модернизиране на системата, тъй като се очаква догодина депутатите да се преместят в новата пленарна зала „Света София“, която се намира в другата сграда на НС - бившия Партиен дом. От администрацията на НС вече са обявили и поръчка за т.нар. мрежова система за новата пленарна зала, което означава окабеляване и всички други устройства, нужни за осигуряване на високоскоростен интернет. За нейната доставка и изграждане са предвидени до 240 000 лева. В момента в зданието тече усилена реновация и именно за това са по-голямата част от харчовете, предвидени за ремонти през 2018 година. Така например през миналата година от НС са изразходвали за ремонти малко под 30 000 лева, докато сега са заложени общо над 920 000 лева. През тази година пък се очаква да се извърши и ремонт на фасадата и художественото осветление на сградата на площад „Народно събрание“, където все още се провеждат пленарните заседания. Към момента обаче има изработен само инвестиционен проект, а се очаква за това да отидат най-много 300 000 лева. През 2017 година обаче е направен текущ ремонт на част от фасадата, като са възстановени част от фасадните покрития на източното крило. Освен това през миналата година от НС са сменили и спирателните кранове на захранващата отоплителна система. Наред с това парламентът ще смени и част от мебелировката си, като става дума предимно за работни бюра и офис шкафове за двете сгради в София, както и за градински маси и столове за комплекса за отдих във Велинград. Стойността на обществената поръчка е малко над 42 000 лева.\n                    ", "date": "2018.03.05", "title": "72 бона за поддръжка на депутатските пултове"}
{"url": "http://www.monitor.bg/a/view/924-%D0%A1%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%B4%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%91%D0%BB%D0%B0%D0%B3%D0%BE%D0%B4%D0%B0%D1%80%D1%8F-%D0%BD%D0%B0-%D0%93%D0%BE%D1%81%D0%BF%D0%BE%D0%B4-%D1%87%D0%B5-%D0%B1%D0%B5%D1%88%D0%B5-%D0%B2%D0%BA%D1%8A%D1%89%D0%B8/", "text": "\n                    Не знам да имаме оръжие, надявахме се нищо лошо да не се случи. Това обясни Жулиета – съпругата на пловдивския рентгенолог д-р Иван Димитров, който беше задържан за убийството на мъж, влязъл в дома му да краде.„Благодаря на Господ, че е бил вкъщи – дава поне 4 нощни дежурства в месеца”, разказа пред БТВ жената, която сега сама гледа децата на 2 и 5 години. Настанили са се при роднини, след като къщата на семейството беше запечатана от разследващите.За самата нощ на стрелбата Жулиета не иска да говори, тъй като тече разследване. По думите й д-р Димитров, който спи в отделна стая заради дежурствата си, не й казал, че е бил ранен от крадеца или че смята, че го е уцелил с пистолета. След сблъсъка си с него си легнал и след това отишъл на работа.„Не е агресивен, много е грижовен, изключително много се грижи за нас. Той се старае нищо да не ни липсва”, разказа Жулиета. Тя напълно оправдава постъпката му: „Аз съм му благодарна, че той ни е защитил и е защитил дома ни. Според мен това би направил всеки човек, който държи на семейството си”.Митко Митков, близък приятел на семейството, разказа, че под тепетата има огромна подкрепа за лекаря. „Ако нещата протекат в най-лошия вариант за доктора и бъде задържан, ще има масови протести от страна на феновете на футболните отбори на Пловдив и други организации. Докторите са зад него”.Близките на открития мъртъв Георги Джевизов, който е осъждан за множество кражби, пък поискаха най-малко тежка присъда за д-р Димитров. Според разследващи рецидивистът е влязъл в имота на медика, за да краде, нападнал го е и в отговор е бил прострелян.„Жоро не е влязъл в дома му, просто е спрял да пикае на улицата”, категорични бяха пред бТВ майката, бащата и съпругата на Джевизов. Те настояват за осъдителна присъда за д-р Димитров. Стигат и по-далеч: „Георги беше добро момче. Остави 3 деца сираци. Смърт за доктора!”.Шествието на протестиращите в защита на д-р Иван Димитров днес ще стигне до Прокуратурата, съобщи междувременно един от организаторите - Николай Гаргов пред радио „Фокус”. Протестиращите ще се съберат в 12.00 часа пред Второ районно управление и оттам ще тръгнат на шествие до Прокуратурата.Близо 500 души са се подписали досега в подписката в подкрепа на лекаря. Очаква се днес на протеста да присъстват и фенове на футболните отбори в Пловдив. „Всеки, който иска да подкрепи нашата кауза, може да го направи, нека мирно да подкрепим д-р Димитров”, коментира Гаргов. „Не искаме да правим безредици. Идеята е да се помогне на човек, който е жертва на системата ни”, добави той. Протестите няма да спрат до пълното освобождаване на медика, съобщиха протестиращите. В социалната мрежа вече съществуват няколко групи в негова подкрепа. Хората масово подкрепят пловдивския рентгенолог.\n                    ", "date": "2018.03.05", "title": "Съпругата на д-р Димитров: Благодаря на Господ, че беше вкъщи  (ОБНОВЕНА)"}
{"url": "http://www.monitor.bg/a/view/48598-%D0%9C%D0%B0%D0%BB%D0%BA%D0%BE-%D0%B3%D0%B0%D0%B9%D0%B4%D0%B0%D1%80%D1%87%D0%B5-%D0%B2%D0%B5%D1%81%D0%B5%D0%BB%D0%B8-%D1%85%D0%B0%D1%81%D0%BA%D0%BE%D0%B2%D0%BB%D0%B8%D0%B8/", "text": "\n                    Петокласник от музикалното училище в град Широка лъка цял ден весели с гайдата си разхождащите се по центъра на Хасково на 4 март. Хлапакът сподели че вече трета година не се разделя със специално направения за него инструмент, а идеята да покаже уменията си пред по-широка аудитория му хрумнала, докато гостувал на дядо и баба. Виртуозните му изпълнения накараха мнозина да бръкнат в портфейлите си, за да оставят своята лепта в импровизираната касичка. Хората коментираха, че 11-годишният Станислав е напълнил душите им с радост.\n                    ", "date": "2018.03.05", "title": "Малко гайдарче весели хасковлии  "}
{"url": "http://www.monitor.bg/a/view/5227-%D0%9F%D0%A1%D0%A1-%D0%A0%D0%B8%D1%81%D0%BA-%D0%BE%D1%82-%D0%BB%D0%B0%D0%B2%D0%B8%D0%BD%D0%B8-%D0%B2-%D0%A1%D1%82%D0%B0%D1%80%D0%B0-%D0%BF%D0%BB%D0%B0%D0%BD%D0%B8%D0%BD%D0%B0-%D0%9F%D0%B8%D1%80%D0%B8%D0%BD-%D0%A0%D0%B8%D0%BB%D0%B0-%D0%B8-%D0%92%D0%B8%D1%82%D0%BE%D1%88%D0%B0/", "text": "\n                    Туристите в планините да се движат само по зимни маркировки, защото значителната степен на лавинна опасност остава в сила. Това съобщиха от Планинска спасителна служба (ПСС) при Българския червен кръст (БЧК) пред \"Фокус\".Значителна е степента на лавинна опасност в Стара планина, Пирин, Рила и Витоша. Планинските спасители не могат да дадат категорична оценка за условията за туризъм във всички райони на планините. Те съветват туристите да се информират за времето и да се съобразяват с метеорологичните условия.В билната част на Стара планина условията за туризъм са добри, а в средната част има мъгла. Във високите части на Пирин също има мъгла, както и в района на Черни връх. В Рила има ниска облачност, като в най-високите части няма мъгла. Условията за туризъм там са сравнително добри.Температурите в планините са сравнително високи. На връх Мусала живакът показва минус 5-6 градуса, а на останалите места температурите са по-високи.Лифтовите съоръжения работят навсякъде. Няма регистрирани инциденти с туристи през изминалото денонощие.Информация за обстановката в планините може да намери на адреса на ПСС в интернет. Телефоните на ПСС са: 02/ 9632000 и 088 1470.\n                    ", "date": "2018.03.05", "title": "ПСС: Риск от лавини в Стара планина, Пирин, Рила и Витоша  "}
{"url": "http://www.monitor.bg/a/view/4170-%D0%9A%D0%B0%D0%BB%D0%B8%D0%BD%D0%B0-%D0%92%D1%8A%D0%BB%D1%87%D0%B5%D0%B2%D0%B0-%D0%9D%D0%B0%D1%83%D1%87%D0%B8%D1%85-%D0%9E%D0%BF%D1%8A%D0%BB%D1%87%D0%B5%D0%BD%D1%86%D0%B8%D1%82%D0%B5-%D0%BD%D0%B0-%D0%A8%D0%B8%D0%BF%D0%BA%D0%B0-%D0%BE%D1%89%D0%B5-%D0%B2-%D0%B4%D0%B5%D1%82%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0/", "text": "\n                    „Одата „Опълченците на Шипка“ зная от най-ранното си детство. Бях съвсем мъничка, когато мама и татко са ми я чели. Изпълнявала съм я десетки пъти, миналата година за 3 март го сторих на тържеството в родния ми град Хасково, а тази година получих невероятната възможност да я декламирам пред хиляди хора, президента Румен Радев, председателя на парламента Цвета Караянчева и патриарсите Неофит и Кирил в подножието на Паметника на свободата. Беше нещо невероятно, страхотно, цялата треперех преди да застана пред микрофоните. Имах усещането, че край мен свистят изстрели, все едно, че се бях пренесла с машина на времето преди 140 години.“, сподели 18-годишната Калина Вълчева, която на националния празник разплака с рецитацията си българския патриарх.Момичето вече десет години се занимава с актьорско майсторство в хасковската младежка театрална студия под ръководството на Румяна Георгиева и възнамерява това лято да се кандидатства в НАТФИЗ. Иначе е абитуриентка в хасковската математическа гимназия „Академик Боян Петканчин“. Има шестици по математическите специалности, но споделя, че се вижда след време на сцената, а не над тетрадката със сложните уравнения.Калина се появи пред микрофоните на връх Шипка в четническа униформа, копие на онази, с която в Априлското въстание е участвала панагюрката Райна Княгиня. Дрехите й осигурила учителката й по история.„Появата ми на върха се дължи най-вече на организаторите от община Казанлък, които бяха домакини на националния рецитаторски конкурс „С обич към България“ под патронажа на вицепремиера и министър на отбраната Красимир Каракачанов, в който участваха над 150 души. Аз бях на трето място в нашата възрастова група, но двете момчета, които бяха преди мен не успяха да пристигнат за награждаването и се наложи аз да изляза. Съжалявам, че не успях да целуна ръката на двамата патриарси, но завинаги ще запазя спомена за този ден.“, коментира Калина два дни след събитието и уточни че на Шипка се е качвала много пъти, а първият стигнала до паметника на раменете на татко си Атанас.По ирония на съдбата ден преди да рецитира „Опълченците“  бъдещата актриса станала жертва на телефонни измамници, които пробвали да я изнудят да им даде голяма сума пари под претекст, че по този начин ще помогне за залавянето на опасни престъпници. 18-годишната дванадесетокласничка обаче усетила „капана“ и побързала да уведоми полицията. Тя не знае дали разговорът е бил проследен, но силно се надява мошениците да бъдат хванати и осъдени за тормоза.\n                    ", "date": "2018.03.05", "title": "Калина Вълчева: Научих „Опълченците на Шипка“ още в детската градина "}
{"url": "http://www.monitor.bg/a/view/12747-1000-%D0%B4%D1%83%D1%88%D0%B8-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%B4%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2/", "text": "Депутат от ГЕРБ поде промяна в Наказателния кодекс след случая с лекаря \n                    \n\n\n                    ", "date": "2018.03.05", "title": "Хиляди на протест за свобода на д-р Димитров, искат среща с дежурния прокурор  "}
{"url": "http://www.monitor.bg/a/view/48937-%D0%91%D0%90%D0%91%D0%A5-%D0%BE%D1%82%D0%BA%D1%80%D0%B8-%D0%BE%D0%B3%D0%BD%D0%B8%D1%89%D0%B5-%D0%BD%D0%B0-%D0%BF%D1%82%D0%B8%D1%87%D0%B8-%D0%B3%D1%80%D0%B8%D0%BF-%D0%B2-%D0%BF%D1%82%D0%B8%D1%86%D0%B5%D1%84%D0%B5%D1%80%D0%BC%D0%B0-%D0%B2-%D0%93%D0%B5%D0%BD%D0%B5%D1%80%D0%B0%D0%BB-%D0%A2%D0%BE%D1%88%D0%B5%D0%B2%D0%BE/", "text": "\n                    При изпълнението на програмата за надзора на болестта Инфлуенца по птиците (птичи грип) в птицеферма за кокошки-носачки в Генерал Тошево, област Добрич е констатирана високопатогенна инфлуенца тип H5N8.\n\nНезабавно са предприети всички мерки за ликвидиране на огнището съгласно Европейското законодателство. Започнати са действия по унищожаване на птиците в засегнатия животновъден обект, като поетапно ще бъдат убити и обезвредени 140 хил. носачки.\n\nОбособена е трикилометрова предпазна зона и 10 км наблюдавана зона около животновъдния обект, като са наложени забрана за търговията и придвижването на домашни, диви и други птици и яйца за разплод, организиране на панаири, пазари, изложби и други струпвания на домашни или други птици. Засилени са клиничните прегледи на птиците, отглеждани в останалите селища на територията на област Добрич.\n                    ", "date": "2018.03.05", "title": "Откриха огнище на птичи грип в Генерал Тошево"}
{"url": "http://www.monitor.bg/a/view/23072-%D0%A1%D0%B2%D0%BB%D0%B0%D1%87%D0%B8%D1%89%D0%B5-%D0%B7%D0%B0%D1%82%D0%B2%D0%BE%D1%80%D0%B8-%D0%BF%D1%8A%D1%82%D1%8F-%D0%A1%D0%BE%D1%84%D0%B8%D1%8F%D0%A1%D0%B0%D0%BC%D0%BE%D0%BA%D0%BE%D0%B2/", "text": "\n                    Свлачище затвори пътя София – Самоков, като движението се отклонява през Кокаляне. Ограничено е движението по път II-82 София – Самоков, при км 75 /Дяволски мост/, поради срутване на земна маса. Обходният маршрут е: път III-181 СОП – Бистрица – Ярема, съобщиха от Агенция „Пътна инфраструктура. Пътят ще остане затворен през целия ден заради надвисналите скални маси, които може да паднат по пътното платно.\n                    ", "date": "2018.03.05", "title": "Свлачище затвори пътя София-Самоков"}
{"url": "http://www.monitor.bg/a/view/74149-%D0%9C%D1%8A%D0%B6-%D0%B8%D0%B7%D0%B4%D1%8A%D1%85%D0%BD%D0%B0-%D0%B4%D0%BE%D0%BA%D0%B0%D1%82%D0%BE-%D1%82%D1%8A%D1%80%D1%81%D0%B8-%D0%BF%D0%B0%D1%80%D0%BA%D0%BE%D0%BC%D1%8F%D1%81%D1%82%D0%BE/", "text": "\n                    40-45 годишен мъж бе открит днес мъртъв на паркинг в автомобила му с работещ двигател в Благоевград, съобщи БГНЕС. Сигналът е подаден към 10.20 ч. тази сутрин от паркинга между поликлиниката и частната болница. Преминаващи забелязали, че мъжът се е облегнал назад, а двигателят на лекия му автомобил \"Рено-Сценик\" работи. Смъртта му е констатирана от екип на ЦСМП.Мъжът е починал докато маневрира, търсейки място на паркинга, връщайки се или отивайки на лекар. Джипитата в поликлиниката днес не работят.Проверява се информацията, че снощи е идвал на преглед в неотложния кабинет, разположен на втория етаж в поликлиниката.Направен бе оглед от криминалисти, според данни на този етап, смъртта му не е насилствена. Най-вероятно става дума за инфаркт или белодробна тромб-емболия. Близките на починалия са уведомени. Точната причина за смъртта му ще бъде установена след аутопсия от съдебен лекар.\n                    ", "date": "2018.03.05", "title": "Мъж издъхна, докато търси паркомясто "}
{"url": "http://www.monitor.bg/a/view/884-%D0%A7%D1%83%D0%B4%D0%BE%D1%82%D0%B2%D0%BE%D1%80%D0%BD%D0%B0-%D0%B8%D0%BA%D0%BE%D0%BD%D0%B0-%D0%BE%D1%82-%D0%A3%D0%BA%D1%80%D0%B0%D0%B9%D0%BD%D0%B0-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B2-%D0%A0%D1%83%D1%81%D0%B5/", "text": "\n                    Чудотворна икона от Украйна пристига в сряда в Русе и ще остане за поклонение тук до 12 март. Светинята „Света Богородица Скоропослушница“ от град Ананиев ще бъде посрещната в катедралния храм „Света Троица“, където вярващите ще могат да се помолят пред нея за здраве и за разрешение на проблемите си.\n\nПървообразът на чудотворната икона на Света Богородица Скоропослушница се намира в манастира Дохиар на Света Гора – Атон. Там тя била нарисувана през Х век. Точно копие е било направено през 1895 г. в манастира „Свети Пантелеймон“ в Света Гора, което през 1915 г. е дарено на храм в град Ананиев. Светинята помага за духовно прозрение, изцеление, сдобиване с рожба, благоприятен изход при внезапна беда.\n\nИконата е в България от 1 март, като първо гостува в Тутракан. След Русе ще бъде изложена за поклонение в Разград и Попово. Това е втората чудотворна икона от Украйна, която пристига в Русенската епархия за последните шест месеца. В края на септември м.г. стотици вярващи се поклониха пред иконата на Божията майка „Одигитрия Байталска“, която се съхранява в манастира „Рождество на Света Богородица“ в село Байтал, Одеска област.\n                    ", "date": "2018.03.05", "title": "Чудотворна икона от Украйна пристига в Русе"}
{"url": "http://www.monitor.bg/a/view/16755-%D0%9F%D1%80%D0%BE%D1%84%D0%B8%D0%BB%D0%B0%D0%BA%D1%82%D0%B8%D0%BA%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D1%81%D0%B0%D0%B9%D1%82%D0%BE%D0%B2%D0%B5%D1%82%D0%B5-%D0%BD%D0%B0-%D0%BF%D0%BE%D1%87%D1%82%D0%B8-%D0%B2%D1%81%D0%B8%D1%87%D0%BA%D0%B8-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%B0/", "text": "\n                    Сайтовете на повечето министерства и на правителството не работят. От Министерския съвет обясниха пред „Монитор“, че не става въпрос за срив в системата или умишлено блокиране. Причината е профилактика, която е решено да бъде извършена в последния от трите почивни дни.Интересно е, че някои интернет-страници се отварят, а други не. От всичките 18 министерства, без достъп до сайтовете са 14 – Външно, социалното министерство,  министерството на здравеопазването, спортното министерство, министерствата на отбраната, икономиката, правосъдието, туризма, културата, земеделието, енергетиката, транспорта и Министерски съвет. Сайтовете на ведомствата на околната среда и региолното развитие също не могат да се отварят. Не работи и сайта на президентството. Без проблем обаче се използват интернет-страниците на министерствата на вътрешните работи, финансите, образованието и сайта на българското Председателство.Блокирани са и онлайн страници на агенции към министерствата. Например ДАНС, агенциите за обществени поръчки, по заетостта и изпълнителна агенция по околна среда нямат интернет връзка.Онлайн-достъпа е отрязан и до съдебната власт. Сайтовете на Висшия съдебен съвет и Върховния административен съд също не работят.\n                    ", "date": "2018.03.05", "title": "Профилактика затвори сайтовете на почти всички министерства"}
{"url": "http://www.monitor.bg/a/view/7298-%D0%AF%D0%B7%D0%BE%D0%B2%D0%B8%D1%80-%D0%95%D0%BB%D0%B5%D1%88%D0%BD%D0%B8%D1%86%D0%B0-%D0%BF%D1%80%D0%B5%D0%BB%D0%B8%D0%B2%D0%B0/", "text": "\n                    Язовир „Елешница“ в община Дългопол прелива от неделя, съобщи областният управител на Варна, Стоян Пасев. Наводнени са земеделски земи, като основната причина е лошото състояние на преливника. „От три години е ясно, че има проблем и, че извършването на ремонт е спешно наложително. Уведомил съм всички, от които зависи, но не знам защо, ремонтът така и не е направен“, коментира вчера областният управител на Варна. Състоянието на преливника на язовира е такова, вследствие на високите води в началото на 2015 година, когато специалисти го определиха като доста компрометиран и като частично работоспособен. Високата вълна от 1 февруари, която беше с дебит от около 106-110 кубически метра в секунда, предизвика тогава разрушаване на дънната плоча. Сред щетите имаше и напукване на бетона и на съседните дънни плочи, компрометиране на фугите на плочите и поражения по енергогасителя. Имаше и бетонни късове, разхвърляни до водобойната стена, според обясненията тогава на специалистите. Затова съвместна комисия препоръча водното ниво на язовира да се поддържа на кота 6 метра под преливника, с цел да не се допусне преливане след топенето на снеговете от зимата. До момента, както коментира Пасев, средства за ремонт на преливника не са отпуснати от Междуведомствената комисия.\n\n16 са потенциално опасните язовири от общо 67-те картотекирани на територията на Варненска област, според данни на Областния кризисен щаб при защита от бедствия. Има и три потенциално опасни реки. 6 от язовирите се стопанисват от Напоителни системи, като 4 от тях са потенциално опасни- „Г. Трайков” в община Дългопол, „Елешница” в община Дългопол, язовир „Снежина” в община Провадия и „Генерал Киселово” в община Вълчи дол. Потенциално опасни общински водоеми са още язовирите „Черковна” и „Манастир” в община Провадия, „Доброплодно” в община Ветрино, „Николаевка” в община Суворово, „Паничка” в община Аврен, язовирите „Горен чифлик”, „Долни чифлик” и „Пчелник” в община Долни чифлик, „Генерал Колево”, „Брестак” и „Страхил” в община Вълчи дол, както и язовир „Ботево” в община Аксаково. За останалите 51 язовира на територията на областта няма потенциална опасност от преливане и предизивкване на наводнения.\n\n \n                    ", "date": "2018.03.05", "title": "Язовир „Елешница“ прелива "}
{"url": "http://www.monitor.bg/a/view/49459-%D0%95%D0%B2%D1%80%D0%BE%D0%B5%D0%BA%D1%81%D0%BF%D0%B5%D1%80%D1%82-%D0%92%D1%8A%D0%B2-%D0%A4%D0%B5%D0%B9%D1%81%D0%B1%D1%83%D0%BA-%D0%B4%D0%B5%D0%B9%D1%81%D1%82%D0%B2%D0%B0%D1%82-%D1%84%D0%B0%D0%B1%D1%80%D0%B8%D0%BA%D0%B8-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8/", "text": "София представя във Виена защитата на личните данни у нас\n                    Във Фейсбук действат цели фабрики за продуциране на фалшиви новини, които се основават на стратегии за дезинформация. Чрез тях се води истинска война за стратегическо овладяване на обществото. Това становище представи във Виена евроекспертът по социални мрежи и тяхното влияние Харалд Кацмайер от австрийското Дружество за социално-научни изследвания. Кацмайер бе един от лекторите на Международната конференция на европейските градове за защита на личните данни.Според експерта едни от основните проблеми, с които се сблъсква модерното общество, в чието ежедневие влиянието на социалните мрежи е много мощно, е дезинформацията. Той нарече стратегията по бълване на фалшиви новини и завладяване на личното пространство от онлайн влиянието – монопол над избора. Евроекспертът подчерта, че проблемът с налагането на неинформиран избор в ежедневието на хората води до постдемокрация, а самите фалшиви новини като такива имат за цел да разклатят доверието на обществото в институциите за сметка на сляпото следване на Фейсбук мантри. За целта фабриките за медийна манипулация използват мрежи от тролове и дори компютърни програми, определени от експерта като опасни, с които техните послания да достигнат до огромен брой хора. Кацмайер сравни развитието на този вид социални платформи и тяхното въздействие върху обществото с биологичните вируси, които заразяват човечеството. Според него мрежите за онлайн общуване са се превърнали в „болкоуспокояващи“, които не лекуват проблема с натрапването на чужди решения в ежедневните избори, които правим, а напротив – заради безкронтролното влияние, което имат социалните мрежи – „болестта“ се задълбочава. Кацмайер допълни още, че Фабриките, които бълват фалшиви послания в онлайн пространството разчитат на един от основните инстинкти на хората – да не бъдат изключени от социалната си група и затова стратегиите за манипулиране разчитат на изкуствено създадени лидери на мнение, които да обработват обществото с конкретни мантри. Според евроексперта един от възможните начини за справяне с проблема е изграждането на стратегия, която да премести онлайн общуването в реалния свят и така да се намали драстично възможността контролни центрове на дезинформация да контролират обществените нагласи. В Европа подобна стратегия вече се обсъжда активно, като идеята е в нея да обединят сили общините, ИТ специалистите и различни НПО-та, които спомагат за възобновяване на реалното общуване.Самата конференция бе открита от началника на отдела за защита на личните данни на община Виена Клеменс Химпеле, който отбеляза, че защитата на лични данни е основно човешко право. „В ерата на смартфоните и социалните мрежи защитата на лични данни е особено важна. Зад дигитализацията на нашия личен живот стоят сървъри, които се управляват от хора. И е много важно къде се намират тези сървъри и как правно се защитават те, подчерта още Химпеле. Конференцията се организира по повод Регламент (ЕС) 2016/679 на Европейския парламент и на Съвета на ЕС от 27 април 2016 година относно защитата на физическите лица във връзка с обработването на лични данни и относно свободното движение на такива данни, който влиза в сила от 25 май 2018 г. Този основен регламент представлява крайъгълен камък в защитата на данните и ще има значително въздействие както върху администрациите, така и върху икономиката. При това гражданите получават на разположение нови инструменти, като правоприлагането се превръща в реален факт. В представянето на добри практики ще се включат и представители на Столична община и българската комисия за защита на личните данни, които ще представят методите за опазване на личните данни у нас.\n                    ", "date": "2018.03.05", "title": "Евроексперт: Във Фейсбук действат фабрики за фалшиви новини"}
{"url": "http://www.monitor.bg/a/view/66955-%D0%A5%D1%83%D0%BA%D0%BD%D0%B0%D1%85%D0%BC%D0%B5-%D0%BD%D0%B0-%D0%B5%D0%BA%D1%81%D0%BA%D1%83%D1%80%D0%B7%D0%B8%D0%B8-%D0%B2-%D0%9A%D0%B8%D1%82%D0%B0%D0%B9-%D0%B8-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F/", "text": "Хотелите в Централен Балкан препълнени около трети март\n                    Средният изток и Южна Америка са новите топдестинации за пътувания на българските туристи. Най-предпочитани са Китай, Хонконг, Южна Корея и Виетнам, съобщи за „Монитор“ проф. Румен Драганов, директор на Института за анализи и прогнози в туризма. Според проф. Драганов на все по-голям интерес се радват и дестинации като Аржентина, Бразилия и Перу. Пътуванията обаче се организират по-трудно от туроператорите, а групите като по правило не надхвърлят повече от 20 души. Според Драганов обачезаради поредицата атентати там в последните няколко години.Според Йоана Алеексова, мениджър в голяма туристическа агенция, за ваканция най-екзотичните дестинации са Сейшелите, Малдивите, Доминиканска република, Бора Бора, Куба, Мавриций, Бали и Занзибар.Има значителен интерес и към предлаганите комбинирани програми от културно-познавателни маршрути и ваканция на екзотично място. Бестселърите са Индия, Шри Ланка и Малдиви; Сингапур, Куала Лумпур и Бали; Сингапур, Куала Лумпур и Малдиви; Виетнам, Камбоджа, Лаос и остров Пукет.Други водещи в продажбите програми в последната година са Москва и Санкт Петербург.В последните години голям интерес проявяват български туристи и за дестинации като водопада Игуасу в Южна Африка с възможност да се види водопадът Виктория, Индия и Непал, и Япония, обясни Алексова в интервю за Еconomic.bg.Все повече БГ туристи залагат като дестинация и на Мароко. Програмата е различна, тъй като включва Мароко с имперските столици и възможност туристите да се докоснат до пустинята с опция заДубай също е харесвана и желана дестинация за групови пътувания и тази година има бум в продажбите.  Голям е броят и на записванията по груповите пътувания до Израел и Израел в комбинация с Йордания.Според Румен Драганов в дните40 000 от които в чужбинаТози път нашенците са заложили на патриотичния туризъм, като са напълнили хотелите в Централен Балкан около честванията на връх Шипка, както и в Стара Загора и Плевен. Голяма част от туристите ни обаче са се насочили към спа курортите, които също са били препълнени в дните около трети март.Традиционно мнозина българи са предпочели да отдъхнат за няколко дни в Гърция, Сърбия и Македония, каза още Румен Драганов.\n                    ", "date": "2018.03.05", "title": "Хукнахме на екскурзии в Китай и Южна Корея   "}
{"url": "http://www.monitor.bg/a/view/80058-%D0%94%D0%9F%D0%A1-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BC%D0%B5%D1%81%D0%B8-%D0%B2-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D0%A7%D0%95%D0%97/", "text": "\n                    ДПС се обяви против влизането на държавата в сделката за ЧЕЗ. Позицията на движението стана ясна от коментар на лидера му Мустафа Карадайъ след семинара на тема „Отворено управление - нова възможност за либералните демокрации. Привличане на гражданите в процеса на вземане на решение”, който партията проведе вчера.„Държавата да се меси в сделки, мисля, че не е либерален подход”, категоричен бе Карадайъ. Коментарът му бе по повод намерението на държавата да закупи контролен пакет от акции на дружеството, включително и ЧЕЗ. До него се стигна вследствие на скандала, който избухна, след като стана ясно, че активите на дружеството ще бъдат придобити от неизвестната фирма „Инерком“ на Гинка Върбакова. „Остатъчния пакет от ЕРП-тата съвсем скоро, преди няколко години, мисля, че първото правителство на Борисов го приватизира. Само в рамките на няколко години, ако властта и държавата има друго мнение, иска да развива друг процес, то според нас това не е либералният подход. Ако има такъв ход, само след няколко години пак ще ги приватизираме тези придобити от държавата акции”, посочи председателят на ДПС. Той отбеляза също, че ДПС вече има готовност да участва в избори, и допълни, че след вота през 2017 година е започнало обединение на избирателите на партията, което продължава и в момента.Гост на семинара вчера бе Греъм Уотсън, който е дългогодишен председател на Алианса на либералите и демократите за Европа, чийто член е ДПС.\n                    ", "date": "2018.03.05", "title": "ДПС: Държавата не трябва да се меси в сделката с ЧЕЗ"}
