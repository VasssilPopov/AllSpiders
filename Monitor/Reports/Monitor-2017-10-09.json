{"url": "http://www.monitor.bg/a/view/42290-%D0%91%D0%B5%D0%B7-%D1%81%D0%BA%D1%8A%D1%81%D0%B0%D0%BD%D0%B8-%D0%B4%D1%8A%D0%BD%D0%BA%D0%B8-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D0%BF%D0%BE%D0%BB%D0%B0%D1%82%D0%B0-%D0%B4%D0%BE-10-%D1%81%D0%BC-%D0%BD%D0%B0%D0%B4-%D0%BA%D0%BE%D0%BB%D1%8F%D0%BD%D0%BE%D1%82%D0%BE/", "text": "В столичното 32-ро не се позволяват повече от две обеци на ушите \n                    Хитовите скъсани дънки, които тийнейджърите носят и се продават масово по моловете, са забранени като част от облеклото, с което учениците прекрачват школския праг. Това става ясно от правилниците на столични училища, показа проверка на „Монитор“.\n\nТежкият грим, късите поли, както и предизвикателните дрехи с дълбоки деколтета също не са препоръчителни. Сред задълженията на учениците, записани в правилника на 119-о СУ, е „да се явяват в училище в облекло и външен вид, които градят чиста и спретната визия, съответстваща на институцията на положението му на ученик и на добрите нрави“.\n\n \n\n\n                    ", "date": "2017.10.09", "title": "Без скъсани дънки в училище, полата до 10 см над коляното "}
{"url": "http://www.monitor.bg/a/view/31192-54-000-%D0%B4%D1%83%D1%88%D0%B8-%D0%BD%D0%B0-%D0%BC%D1%83%D1%88%D0%BA%D0%B0%D1%82%D0%B0-%D0%BD%D0%B0-%D0%B4%D0%B0%D0%BD%D1%8A%D1%87%D0%BD%D0%B8%D1%82%D0%B5-%D0%B7%D0%B0-%D0%B4%D0%B0%D0%BB%D0%B2%D0%B5%D1%80%D0%B8/", "text": "\n                    54 430 души са попаднали на мушката на данъчните през миналата 2016 г. заради съмнения за участие в схеми на данъчни, осигурителни измами или търговски далавери. Това съобщиха от НАП, като подчертават, че данъчните не само събират приходите в хазната, но с ГДБОП работят и срещу икономическата мафия в страната.За оказване на експертна помощ и подпомагане на разследването на организираната престъпност, свързана с данъчни престъпления, през 2016 г. въз основа на Споразумение между ГДБОП и НАП, приходната агенция е извършила анализ и класифициране на 334 задължени лица, участници в измами. Става въпрос за граждани и фирми, които организирано са правили опити да ощетят хазната. Освен това са описани 82 схеми на данъчни измами и 617 данъчни профила на задължени лица.Статистиката на приходната агенция показва още, че са изготвили 495 справки за лица, осъществени са 115 срещи с оперативни работници от ГДБОП и други разследващи органи. Това е записано в доклад на МФ за прилагането на стратегията за справяне със сенчестата икономика.За по-ефективна борба с контрабандата работи Междуведомствен координационен център (МКЦ). Целта на центъра е да се засили сътрудничеството между НАП, Агенция \"Митници\", МВР, ДАНС и ИА „Автомобилна администрация\". Ведомствата участват в МКЦ със свои представители, работещи в условията на непрекъснато 24-часово дежурство. В рамките на дейността на центъра през 2016 г. е извършено проучване и анализ на данъчна информация по досъдебни производства и други преписки за 42 случая, изготвени са описания на механизмите на данъчните измами, в които са въвлечени 587 граждани и фирми и са предприети проверки и ревизии спрямо 369 дружества, декларирали внос от ЕС.Специализираното звено в Специализираната прокуратура е наблюдавало 97 производства, от които 26 образувани през 2016 г. Приблизителната стойност на установените щети е 130 млн. лв. В резултат на предприетите мерки срещу сивата икономика данъчните приходи в бюджета за 2016 г. са 18,7 млрд. лв., което е с 1,557 млрд. лв. (9,1%) повече от предходната година. \n                    ", "date": "2017.10.09", "title": "54 000 души на мушката на данъчните за далавери"}
{"url": "http://www.monitor.bg/a/view/60671-%D0%94%D0%BE-3-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0-%D0%B7%D0%B0-%D0%B8%D0%B7%D0%B2%D1%8A%D0%BD%D0%B1%D0%BE%D0%BB%D0%BD%D0%B8%D1%87%D0%BD%D0%B0-%D0%BF%D0%BE%D0%BC%D0%BE%D1%89-%D0%BD%D0%B0-%D0%B1%D0%B5%D0%B4%D0%BD%D0%B8%D1%82%D0%B5-%D0%B1%D0%BE%D0%BB%D0%BD%D0%B8/", "text": "Министърът на здравеопазването наблюдава „раждане” в Симулационния център на вуз-а\n                    Лечението на социално-слабите и здравно неосигурени пациенти в извънболничната помощ да бъде финансирано с 2 до 3 милиона лева на година от държавата. Това съобщи в Пловдив министърът на здравеопазването проф. Николай Петров. Той уточни, че темата как да бъде финансирано лечението на бедните болни в извънболничната помощ, е била обсъдена миналия петък между него и социалния министър Бисер Петков. Разчетите какъв финансов ресурс да бъде предвиден, е направен на база преминали през извънболничната помощ неосигурени социално-слаби пациенти. Идеята е още в зародиш и тепърва ще бъде предложена в Министерството на финансите, заяви проф. Петров.„Не говорим за всички неосигурени, а за тези, за които е доказано, че са бедни. Ще се опитаме да подготвим идея, която да предложим на финансовия министър, за да се задели финансов ресурс за извънболнична помощ за здравно неосигурените пациенти, които са доказано социално-слаби”, бе категоричен здравният министър. По думите му държавата няма право да дава пари на затъналите болници. Общо дълговете им са за над половин милиард лева.„В момента най-затруднени са няколко болници в страната. В Ловеч са много зле и там продължава спасителната операция. Враца също е много зле. Видинската болница не върви добре. Много зле е старозагорската университетска болница. В Бургас също изпитват затруднения. Това са първите, които бих извел пред другите”, каза проф. Петров. Той уточни, че по темата е провел среща в неделя и с премиера Бойко Борисов, и многократно е разговаряно и с финансовия министър. Според проф. Петров идеята да се стабилизират затъналите болници е да се промени моделът им на управление, да се икономиса от разходите и да се предоговорят дълговете им. „Обсъжда се дали е възможно и дали е законно, а и как да се изпълни опцията, така че да има един фонд, място, от което болничните заведения да могат да теглят кредити. Дали да бъде безлихвен или с много малка лихва, но така че те да имат финансов ресурс, с който ще трябва да разплащат и да предоговорят големите лихви по старите си договори, да договорят разсрочване на главниците си. Това ще се случи”, заяви още министърът на здравеопазването. Той обаче уточни, че идеята е в съвсем начална фаза и не може да бъде конкретен кога ще заработи този фонд и дали от него ще могат да се ползват примерно частните болници.  „Това не е лесно, защото трябва да бъде изпипано законово и да доведе до дискриминация на едни лечебни заведения за сметка на други. Нали разбирате, че по закон всички лечебни заведения са равноправни – частни, държавни, общински. Всички лечебни заведения са равни пред закона. Дали всички болници ще могат да взимат от този фонд, също предстои да се реши”, обясни проф. Петров. Той обаче бе категоричен, че на този етап не е обсъждано повишаване на здравните вноски на работещите българи.Министърът на здравеопазването бе в Пловдив, за да открие новия Университетски информационно-административен център към Медицинския университет в Пловдив. Стойността на инвестицията на университета е за над 3 милиона и 241 хиляди лева. След откриването министър Петров разгледа и открития преди седмици Симулационен център на вуз-а, където, заедно със студенти, наблюдава практическо упражнение за израждане на бебе.„Сюрпризираха ме, че имат и симулатор за клинични операции. Тоест, аз такова нещо в страната не съм виждал. Изключително много съм впечатлен”, заяви след разгледаните зали в Симулационния и Информационно-административния център в МУ – Пловдив министърът на здравеопазването. \n\n\n                    ", "date": "2017.10.09", "title": "До 3 милиона лева за извънболнична помощ на бедните болни"}
{"url": "http://www.monitor.bg/a/view/83346-%D0%92%D0%B0%D0%BD%D0%B4%D0%B0%D0%BB%D0%B8-%D1%83%D0%BD%D0%B8%D1%89%D0%BE%D0%B6%D0%B8%D1%85%D0%B0-%D0%B1%D0%B0%D1%80%D0%B1%D0%B5%D0%BA%D1%8E%D1%82%D0%B0%D1%82%D0%B0-%D0%B2-%D0%BF%D0%B0%D1%80%D0%BA-%D0%9B%D0%B0%D1%83%D1%82%D0%B0/", "text": "\n                    Всички барбекюта в парк „Лаута“ са унищожени при вандалски акт снощи, съобщи кметът на район „Тракия“ Костадин Димитров. Тази сутрин той е получил сигнал по телефона си от граждани, които всяка сутрин се разхождат или спортуват в парка.На постаментите на разрушените до основи барбекюта с червена боя извършителите са оставили надписи, които гласят: „Месото е жестокост“, „Месото носи болка“, „Месото е страдание“.„Всичко говори, че най-вероятно става въпрос за умишлен вандализъм. И трите барбекюта са изпочупени, като са използвани инструменти“, каза районният кмет. Полицията е сигнализирана, а извършителите се издирват. В „Лаута“ има видеонаблюдение и в момента се преглеждат записите от камерите.„Надяваме се хората, унищожили обществено имущество, да бъдат разкрити, за да си понесат отговорността и заплатят щетите“, заяви кметът на район „Тракия“ Костадин Димитров, който уточни, че барбекютата ще бъдат възстановени максимално бързо.Той подчерта, че мястото е привлекателно за прекарване на свободното време от жители от целия град. През почивните дни на там се организират рождени дни, пикници и приятелски срещи. Парк „Лаута“ вече се превърна в  едно от любимите  места  на пловдивчани. \n\n\n                    ", "date": "2017.10.09", "title": "Вандали унищожиха барбекютата в парк „Лаута“"}
{"url": "http://www.monitor.bg/a/view/48395-80-%D0%BE%D1%82-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D0%BA%D0%B0%D1%82%D0%B5%D1%80%D1%8F%D1%82-%D0%BF%D0%BB%D0%B0%D0%BD%D0%B8%D0%BD%D0%B8%D1%82%D0%B5-%D1%81-%D0%BB%D0%B5%D1%82%D0%BD%D0%B8-%D0%B3%D1%83%D0%BC%D0%B8/", "text": "КАТ предупреждава: Ще спираме коли от движение \n                    Въпреки предупрежденията над 80% от шофьорите са навлизали в старопланинските проходи с летни гуми в почивните дни, каза пред bTV Дончо Атанасов, шеф на АПИ. Заради падналия сняг и нападалите дървета и клони по пътните платна проходите Петрохан и Троян - Кърнаре бяха затворени. Инж. Атанасов предупреди, че температурите вече са доста ниски и има опасност от замръзвания.\n\nЗадължително е водачите\n\n\n\n\n\nПродължава разчистването на северната страна на прохода Петрохан, съобщи още той.\n\nЮжната страна откъм София е изчистена и там проблеми в момента няма. Проходът обаче остава затворен между село Гинци и Берковица. Там ще продължи организацията по разчистването и обезопасяването съвместно с „Гражданска защита” и горското стопанство. Южната страна на прохода Троян - Кърнаре остава затворена. В участък от 2 км са паднали дървета. През целия ден вчера продължи разчистването на всички дървета и храсти на пътя. Северната страна на прохода е оправена и готова за движение.\n\nМеждувременно КАТ припомнят, че от 15 ноември ще започнат масови проверки за използването на зимни гуми или такива, които имат дълбочина на протектора не по-малка или равна на 4 мм.\n\n\n\n\n\nГлобите започват от 50 лева, а може да се стигне и до спиране на автомобила от движение, припомнят от „Пътна полиция“.\n\nОт вчера пък започмаха и проверки на камиони и автобуси в цялата страна, които ще продължат до края на тази седмица. Те са част от операцията по линия на TIPSOL - европейската мрежа на служителите на пътна полиция. Акцент в акцията ще бъде и проверката за трафик на нелегални мигранти.\n\nТези операции се провеждат в цяла Европа като целта им е да се провери техническото състояние на превозните средства, както и дали има манипулации в тахо-шайбите. В операцията са включени и служителите на „Автомобилна администрация“ и служители на „Криминална“ и „Икономическа полиция“. Те ще извършат инспекции за нелегален трафик на хора и стоки, каза вчера главният инспектор от „Националната полиция“ Росен Рапчев.\n                    ", "date": "2017.10.09", "title": "80% от шофьорите катерят  планините с летни гуми"}
{"url": "http://www.monitor.bg/a/view/88451-%D0%A6%D1%8F%D0%BB-%D0%B1%D0%BB%D0%BE%D0%BA-%D1%81%D0%B5-%D0%B2%D0%B4%D0%B8%D0%B3%D0%BD%D0%B0-%D1%81%D1%80%D0%B5%D1%89%D1%83-%D0%BF%D0%B8%D1%82%D0%B1%D1%83%D0%BB-%D1%83%D0%B1%D0%B8%D0%B5%D1%86/", "text": "Песът, собственост на пенсиониран военен, разкъсал възрастна жена\n                    Жители на цял блок на ул. Чаталджа № 17 в Плевен се вдигнаха на бунт срещу питбул убиец, нападнал възрастна жена. Инцидентът стана на 27 август. Според разказа на 72-годишната Богдана Полянова във фаталния ден тя отишла в апартамента на сина си с майстор, който да ремонтира теч в банята.\n\nТъй като общото помещение в мазето била заключена, Богдана се качила на петия етаж, където живее пенсионираният военен старшина от строителни войски Олег Илиев и позвънила на вратата. Когато стопанинът отворил входната врата обаче, отвътре внезапно се промушил питбула, който той отглеждал. Кучето съборило жената на земята и започнало да я ръфа по лицето и тялото.\n\n„Целият ми крак от коляното по бедрото нагоре чак до стомаха и лицето край едното око разкъса. Помня само, че собственикът му започна да го дърпа за да го откъсне от мене. Но\n\n\n\n\n\nсъс зъби. От болка изгубих съзнание и не помня какво се е случило по-нататък. Свестих се чак в болницата”, разказва Богдана . Тя претърпява две операции и оживява като по чудо. Твърди обаче, че случката разстроила непоправимо нервите и психиката и и от това едва ли ще се оправи някога. Категорична е, че ще съди бившия старшина заради нанесените от псето му телесни повреди и разстройство на здравето и.\n\nСпоред стопанина на кучето обаче, питбулът не е агресивен, а нападнал жената, защото тя го била ударила. „Като отворих вратата и то се показа на входа, жената се уплаши и го удари. Тогава кучето се хвърли върху нея”, твърди Олег Илиев. Той обяснява още, че кучето е на внука му, който е в Норвегия. Животното било напълно редовно с паспорт, чип и било ваксинирано. Освен това винаги,\n\n\n\n\n\nМесец и половина след случката живеещите в блока на ул. „Чаталджа” семейства са направили подписка, в която настояват опасното куче убиец да бъде махнато оттам. Хората споделят, че и преди случилото се с Богдана са в непрекъснат страх и стрес да не бъдат нападнати те и децата им от псето. Няколко пъти били подавали сигнали до общината в Плевен, но напразно. „Това е куче убиец и собственикът му не може да го контролира, когато го извежда на разходка. Преди две години то тръгна да гони една котка, събори стопанина си и го влачи по земята. Всички сме много изплашени и сутрин и вечер като излезе да го разхожда, бягаме и се крием. Трябва ли да се случи най-страшното и да убие човек, за да бъдат взети някакви мерки от компетентните институции и органи и това опасно животно да бъде махнато от блока”, възмущава се Мирослав Митов, съсед на семейството с кучето убиец.\n                    ", "date": "2017.10.09", "title": "Цял блок се вдигна  срещу питбул убиец"}
{"url": "http://www.monitor.bg/a/view/80882-%D0%A0%D0%B0%D0%B4%D0%B5%D0%B2-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%9A%D0%A1%D0%9D%D0%A1-%D0%BE%D1%82%D0%BB%D0%BE%D0%B6%D0%B8%D1%85%D0%B0-%D0%B3%D0%BE-%D0%B7%D0%B0-17-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "Кабинетът: Няма бойкот, министрите пътуват в чужбина\n                    Заседанието на КСНС при президента днес се провали заради липса на кворум. Необичайната ситуация се разигра, когато представители на висшето ръководство на държавата трябваше да се съберат при държавния глава, за да обсъдят законодателните промени за противодействие на корупцията.По закон КСНС се състои от председателя на парламента, премиера, министрите на отбраната, вътрешните работи, външните работи и финансите, председателите на ДАНС и ДАР, началникът на отбраната, секретарят на Съвета по сигурността и по един представител от всяка парламентарна група. Кворум има при присъствието на поне две трети от членовете, а решенията се вземат с три четвърти от гласовете на присъстващите. В случая КСНС се състои от 15 души, а на заседанието днес в даден момент в президентството бяха едва 9 от членовете.В самото начало стана ясно ,че вицепремиерите Екатерина Захариева и Красимир Каракачанов са в чужбина, а премиерът Бойко Борисов закъсня с повече от час, заради среща с протестиращите служители на „ЕМКО“. През това пък заседанието напуснаха парламентарните шефове на ГЕРБ и ДПС – Цветан Цветанов и Мустафа Карадйъ, които обясниха, че бързат защото пътуват за Брюксел за международен ангажимент. Малко по-късно финансовият министър Владислав Горанов също излезе от президентството, за да не изтърве полета си за Люксембург. Само половин час по-късно кворумът бе възстановен, тъй като премиерът пристигна на „Дондуков“ 2. Въпреки че, през това време докладите по темата бяха изчетени и бе открита дискусия, час и половина по-късно президентът Румен Радев закри заседанието и обяви, че тъй като няма кворум ще насрочи нова среща за 17 октомври. Минути преди да се случи това, сградата на президентстовто напусна шефът на „Воля“ Веселин Марешки и кворумът отново падна.\"Бяха изслушани доклади на ръководителите на ключови институции, ангажирани в борбата с корупцията. Започнаха задълбочени дебати, които не продължиха поради отсъствието и напускането на част от членовете на Съвета заради международни ангажименти, въпреки предварително потвърденото участие. Това доведе до загуба на кворум. Пробив в борбата с корупцията ще стане възможен едва тогава, когато борбата с корупцията стане приоритет за българските политици пред техните вътрешни и международни ангажименти\", обясни Радев.Веднага след него соцлидерът Корнелия Нинова коментира, че има бойкот от страна на управляващите. \"Не мисля, че умишлено и съзнателно се е стигнало до този резултат. Премиерът пое изричен ангажимент пред президента за следващото заседание на КСНС да няма отсъстващи министри\", коментира обаче правосъдният министър Цецка Цачева.По-късно през деня пресслужбата на правителството разпространи съобщение, в което дословно бяха посочени всички ангажименти на отсъстващите членове на кабинета. \"Правителството изразява пълна подкрепа на усилията на Президента на Република България да консолидира институционалните действия в борбата с корупцията и ще продължи да участва активно в този процес. Всякакви твърдения за бойкот на заседанието на КСНС са спекулация\", пише още в позицията.\n\n\n                    ", "date": "2017.10.09", "title": "Липса на кворум провали КСНС (ОБНОВЕНА)"}
{"url": "http://www.monitor.bg/a/view/53337-%D0%95%D0%BC%D0%B8%D0%BB-%D0%9A%D0%B0%D1%80%D0%B0%D0%BD%D0%B8%D0%BA%D0%BE%D0%BB%D0%BE%D0%B2-%D0%9E%D1%81%D0%BD%D0%BE%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%B1%D0%BB%D0%B5%D0%BC-%D0%BD%D0%B0-%D0%95%D0%BC%D0%BA%D0%BE-%D0%B5-%D1%87%D0%B5-%D0%BD%D1%8F%D0%BC%D0%B0-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D1%81%D0%BA%D0%BB%D0%B0%D0%B4%D0%BE%D0%B2%D0%B5/", "text": "Заводът не притежава достатъчно складове за продукцията си\n                    „Лицензът на \"Емко\" беше спрян поради нарушение на закона и то не само такива, които са формални, но и застрашаваха населението и работещите в завода“, посочи Караниколов. „Дружеството не притежава достатъчен брой складове, в които да прибере продукцията си и околоа стояха на производствената площадка. Това беше констатирано от няколко институции, беше уведомен Междуведомствения съвет, който единодушно взе решение за спиране на лиценза за срок от 6 месеца“, коментира още Караниколов.\"Тези 100 контейнера трябва да са в складовата площадка, а не в производствената. Има разлика там, където се правят боеприпасите, и там, където трябва да се съхраняват. Във ВМЗ се съхраняват без договори техни боеприпаси, част от тях са с изтекъл срок на годност\", добави още икономическият министър и допълни, че контейнерите с продукцията са били изнесени и„Тази продукция вече може да бъде продавана и изнасяна в чужбина, за нея има интерес“, каза още министърът.Междувременно пред сградата на Министерски съвет беше организиран поредният протест на работници от „Емко“. След като присъстващите призоваха премиерът Бойко Борисов да слезе при тях, стана ясно, че той ги е поканил на среща в Министерски съвет, на която е присъствал и Караниколов. „Винаги съм бил на мнение, че трябва да се изслушват страните и да се намери решение в диалог“, посочи премиерът, след срещата. По предложение на Борисов още вчера е била създадена работна група, която да води преговорите между ръководството на предприятието и Министерството на икономиката за изчистване на спорните въпроси около сключените от „Емко“ договори.\n\n\n                    ", "date": "2017.10.09", "title": "Караниколов: Протестите  на „Емко“ са рекет към държавата (ОБНОВЕНА)"}
{"url": "http://www.monitor.bg/a/view/32323-%D0%95%D0%BC%D0%BE%D0%B1%D0%B8%D0%BB%D0%B8-%D1%80%D0%B5%D0%BD%D1%82%D0%B0%D0%BA%D0%B0%D1%80-%D1%82%D1%80%D1%8A%D0%B3%D0%B2%D0%B0%D1%82-%D0%B8%D0%B7-%D0%A1%D0%BE%D1%84%D0%B8%D1%8F/", "text": "В задръстванията обикаляме центъра срещу 5 лв.\n                    Споделянето на стоки и услуги набира все по-голяма популярност сред потребителите у нас. Родна компания предлага нов начин за придвижване в София с електрически коли под наем.\n\nУслугата позволява откриване и наемане на е-колите през мобилния ви телефон, независимо дали искате да ползвате услугата 15 минути или няколко дни. След ползване на автомобила, можете да го оставите безплатно в синя или зелена зона, както и в определените за целта места извън центъра на София. От компанията очакват висок интерес и прогнозират около 5000 регистрирани потребители, които ще използват услугата след стартирането й. В момента те вече са 1000 без фирмата е стартирала активна рекламна кампания.\n\n\n\nПоказва го и статистиката - българите са сред първите седем в света по склонност да споделят това, което притежават. Оптимизираното използване на дълготрайните активи в споделената икономика намира проявление и в транспорта. \n\nНе такситата, а личните автомобили са конкуренция на новата услуга, казва Боян Бакърджиев от „еМобилити Интернешънъл”. От компанията се целят и в корпоративни клиенти, които искат да дадат на служителите си автомобил без да поддържат автопарк. По този начин се увеличава използваемостта на превозните средства на физическите лица, а от друга страна се намаляват разходите на фирмите.\n\nОсвен това новата услуга ще помогне за намаляване на трафика и намаляване на вредните емисии.\n\n,\n\nтой успешно е реализиран в столицата на Литва – Вилнюс. След две години проектът е вече на печалба. Там обаче компанията предлага две марки автомобили, но цените им за наем са близки до тези в България. 80% от потребителите са мъже, в София първоначално също се очаква „силният пол” да ползва повече услугата заради страха от новото и непознатото, но целта е постепенно и дамите да се възползват от споделеното пътуване.\n\nДо края на 2018 г. компанията планира да предлага 100 електрически автомобила.\n\nОт 15 на октомври,\n\nа догодина още 75. Дали ще успеят с плана си да направят е-мобилите по-масови в София зависи и от автомобилния гигант, популярен особено в Перник. „Една от главните променлива е производството, защото колите се правят само в една фабрика. Всичко е на квотен принцип, графикът се подготвя за една година напред”, казва Бакърджиев. Всички автомобили са произведени с автоматична скоростна кутия, климатроник, електрически стъкла и дневни светлини.\n\nНаемът си извършва изцяло онлайн, все едно запазвате маса в ресторант или купувате цвята в интернет. Онлайн карта ще показва къде са свободните автомобили, заплащането става с дебитна или кредитна карта на момента след първоначална регистрация в мобилно приложение. Първоначалната такса за наемане е 3,50 лв., която включва 10 минути, по 0,29 лв на минута след десетата минута, а ползването на колата за 24 часа е 57 лв. Наемането на автомобил не е свързано със задължение да бъде върнат на същото място. Колата може да бъде оставена навсякъде в синя или зелена зона, както и на обособените депа извън тези зони. Паркирането е-колите в столица е безплатно, без пари е и зареждането им.\n\nУсловието е да имате шофьорска книжка поне от година. Проверката на данните ви от МВР се случва автоматично за секунди.\n                    ", "date": "2017.10.09", "title": "Е-мобили рент-а-кар тръгват из София"}
{"url": "http://www.monitor.bg/a/view/30144-%D0%93%D1%80%D1%8A%D0%BC%D0%BD%D0%B0%D1%85%D0%B0-%D0%B2-%D0%B7%D0%B0%D0%B4%D0%BD%D0%B8%D0%BA%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D1%81%D0%BB%D0%B5%D0%B4-%D0%BE%D0%BF%D0%B8%D1%82-%D0%B7%D0%B0-%D0%B1%D1%8F%D0%B3%D1%81%D1%82%D0%B2%D0%BE-%D0%BF%D1%80%D0%B8-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D0%B3%D0%BE%D0%BD%D0%BA%D0%B0/", "text": "\n                    17-годишен тийнейджър бе улучен в седалищния мускул, след като се опита да избяга от мястото на катастрофа, предизвикана от негов неправоспособен приятел. Той не спрял на полицейска палка и се опитал да избегне срещата с униформените. Шофьорът е задържан след преследване, като екшънът започнал към 11 часа в неделя на входа на вълчидолското село Генерал Колево. Там полицейски патрул се опитал да извърши проверка на преминаващия лек автомобил „Опел Астра“, управляван от 19-годишния водач. Той обаче не спрял на подадения с полицейска палка сигнал и бил последван от униформените с микробус „Фиат Ивеко“ с пуснат звуков и светлинен сигнал. В края на селото водачът на колата засякъл полицейския автомобил и катастрофирал, като се блъснал в предната врата на микробуса. При последвалата полицейска проверка се установило, че нарушителят е от шуменското село Пет могили, който се оказал неправоспособен. След катастрофата, двамата му спътници побягнали, за да се укрият. Един от полицейските служители ги предупредил и когато те не изпълнили разпорежданията му, произвел два изстрела със служебното си оръжие и ранил в задника побягналия 17-годишен тийнейджър. Той веднага бил настанен с огнестрелна рана в болница, без опасност за живота му. Полицията продължава действията по издирване на другия младеж, който успял да избяга и да се укрие. За случая е уведомен прокурор от Районна прокуратура – Девня, както и следовател при Окръжна следствена служба – Варна.\n\nПо-късно стана ясно, че е образувано бързо производство срещу 19-годишния Али М. То се наблюдава от Районната прокуратура в Девня. Престъплението на 19-годишния младеж е по член 270, ал. 1 от НК и се наказва с лишаване от свобода до 3 години и глоба от 500 до 2000 лева. По време на проведеното следствие, след опита му да избяга от проверяващ екип, при който катастрофира в полицейския микробус, е установено, че е карал колата на баща си. При опита двамата му спътници да избягат от местопроизшествието, полицай е прострелял в задника17-годишният Осман, който е брат на неправоспособния Али. Районната прокуратура в Девня и следовател от Окръжния следствен отдел към Окръжната прокуратура във Варна разследват и действията на полицая, произвел изстрелите срещу беглеца, с които му причинил лека телесна повреда. \n                    ", "date": "2017.10.09", "title": "Гръмнаха в задника тийнейджър след опит за бягство при полицейска гонка (ОБНОВЕНА)"}
{"url": "http://www.monitor.bg/a/view/69892-%D0%A7%D0%B5%D1%82%D0%B8%D1%80%D0%B8%D0%BC%D0%B0-%D0%B1%D1%80%D0%B0%D0%BA%D0%BE%D0%BD%D0%B8%D0%B5%D1%80%D0%B8-%D0%B4%D0%B0%D0%B4%D0%B5%D0%BD%D0%B8-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B7%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%B4%D0%BE%D0%B1%D0%B8%D1%82%D0%B8-%D0%B4%D1%8A%D1%80%D0%B2%D0%B0/", "text": "\n                    Спрямо четирима мъже и една жена от пазарджишко са образувани полицейски производства за притежание или транспортиране на незаконно добита дървесина и преписките са изпратени на прокурор за търсене на наказателна отговорност. Първи в полицейските сводки попаднал 62-годишният  М.М. от  Панагюрище, след като униформени от местното Районно управление на МВР проверили къщата му. В двора си мъжът съхранявал близо четири кубически метра немаркирана иглолистна дървесина, за която нямал и позволително за сеч. Дървата са иззети, а спрямо притежателя е образувано полицейско производство. На улица в беловското село Мененкьово автопатрул при РУ-Септември спрял за проверка лек автомобил „Фолксваген“. Станало ясно, че возилото е управлявано от 32-годишната Р.Д.- жителка на същото село. В него дамата превозвала около един кубик немаркирани широколистни дърва за огрев. В неделя следобед в землището на велинградското село Кръстава служители от ДЛС „Чепино“ засекли М.К.- 52г. и синовете му М.К.- 24г. и М.К.- 22г., всичките от съседното село Побит камък. Те направили опит да превозят с помощта на микробус около 2.5 кубически метра дървесина. Возилото и товара му са оставени на съхранение в местното горско стопанство. Проверките на органите на реда срещу превоза на незаконно добита дървесина продължават в целия регион, като в контрола участват и горски патрули от областта.\n\n \n                    ", "date": "2017.10.09", "title": "Четирима бракониери дадени на прокурор за незаконно добити дърва"}
{"url": "http://www.monitor.bg/a/view/67290-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B2%D1%81%D0%B5-%D0%BF%D0%B0%D0%BA-%D1%81%D0%BC%D1%8F%D1%82%D0%B0-%D0%B4%D0%B0-%D0%BE%D0%B1%D1%8F%D0%B2%D0%B8-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82/", "text": "\n                    Каталуния ще приложи закон за референдума, който призовава за обявяване на независимост, ако референдум покаже, че мнозинството от населението подкрепя това, заяви лидерът на испанската автономна област Карлес Пучдемон, цитиран от Ройтерс.\"Обявяването на независимост, което ние не наричаме \"едностранно\" обявяване на независимост, се предвижда в закона за референдума като прилагане на резултатите. Ще приложим това, което казва законът\", заяви Пучдемон.\n\nСпоред правителството на Каталуния над 90 процента от хората, гласували на референдума на 1 октомври, са подкрепили идеята за независимост от Испания. Испанските власти обявиха референдума за незаконен, а избирателната активност беше 43 процента.\n\nКаталунският закон, проправящ пътя към референдума, предвижда парламентът на Каталуния да провъзгласи независимост на областта до 48 часа, след като каталунската избирателна комисия обяви положителен вот.\n                    ", "date": "2017.10.09", "title": "Каталуния все пак смята да обяви независимост"}
{"url": "http://www.monitor.bg/a/view/55035-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-9-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA/", "text": "\n                    \n\nТенденцията в този ден е към всякакъв тип отравяне на съзнанието с вредни идеи и на тялото с вредни храни и напитки. Бъдете особено внимателни какво и кого допускате до себе си. Лесно се попада в мрежите на порока, още по лесно се изпада под чуждо влияние и натиск. Не взимайте прибързани решения, стойте далече от хора в нетрезво състояние и сами не прекалявайте с алкохола и симулантите. Всичко да се прави на светло. Не се съгласявайте на работа в сивата икономика. Отложете за утре новите инициативи.\n\n\n\n\n\n\n\n\n\n\n\n \n\n\n\nДен на измами и завоалирани действия. Бъдете сигурни, че ако се опитвате да лъжете, ще ви излъжат. И да подходите честно към някого може да попаднете под влияния, от които няма измъкване. От утре навлизате в едногодишен период на юридически проблеми. Не бързайте да си ги създавате още днес. Постойте край огън, обмислете отново всичко, което смятате да предприемете и го отложете, ако усетите, че не е в синхрон с изискванията и предписанията на закона. Работете на свой терен и със свои средства.\n\n\n\n\n\n\n\n\n\n\n\n \n\n\n\nДнес и утре в хороскопа ви действа кръст на планетни сили. Ще бъдете поставени на кръста на изпитанията. Съветът е днес да не правите никакъв избор, да не се поддавате на чуждо влияние и натиск. Лесно се попада в мрежи за наивници. Дори и подготвени и силни в делови план хора като вас може да направят губещ ход и да позволят на някой да се ползва от труда и дарбите им. Най-лошият ден за обвързване, годежи и сключване на брак. Със сигурност единият ще използва финансово и енергийно другия. Измамата дебне отвсякъде.\n\n\n\n\n\n\n\n\n\n\n\n \n\n\n\nДен на объркващи сигнали, на нечестна игра и удари под кръста. Сключените договори ще имат скрити условия и със сигурност ще направят единия зависим от другия. Задкулисно и трети лица ще се включат с техните замисли и интереси и ще използват игрите на дребните играчи в своя полза. Не предприемайте нищо съществено. Отложеното за утре ще носи повече късмет и перспективи, ще ви донесе печалби, които няма да делите с никого. Ограничете посещенията в социалните мрежи. Тече програма за зарибяване и обсебване.\n\n\n\n\n\n\n\n\n\n\n\n \n\n\n\nДен за работа и творчество на свой терен и сред свои. Очаквайте опити за навлизане в личното ви пространство на действие и влияние. Играят се двойнствени игри, отправят се провокиращи сигнали и се тества възможността да бъдете зарибени и употребени. Играйте своята игра, доверете се на личния си избор, не търсете подкрепа и финансиране от друг. Водете преговори в тесен кръг на хора доказали лоялността си във времето. Не приемайте нови членове в екипа си, не правете и предложение за брак.\n\n\n\n\n\n\n\n\n\n\n\n \n\n\n\nДнес ще попаднете в капани за наивници, независимо на каква възраст сте. Ден на мрежата, на зарибяващите игри, предложения и вложения. Съветът е да бъдете особено внимателни и по възможност да не сключвате нови договори за работа. Не подписвайте пълномощни, не правете предложения, не влагайте труд и пари в съмнителни проекти. Ще попаднете и на нелоялна реклама. Родените в първата декада да внимават при пътувания и да не носят ценности, ако не се налага. Каквото загубите трудно ще възстановите.\n\n\n\n\n\n\n\n\n\n\n\n \n\n\n\nИ докато другите взаимно си вредят и използват при вас има начин всичко случващо се няколко да работи за амбициите ви. Родените в последните дни на зодията ще поставят поне двама в зависимост от личния си интерес, а в следващите дни трети ще се появи, който ще наложи и на вас своите изисквания. Мислено си простете и дайте прошка на някого. От утре завивате зад ъгъла на промяната, която ще остави миналото там, където му е мястото и ще ви поднесе нови изисквания и възможности. Разчистете терена на връзките.\n\n\n\n\n\n\n\n\n\n\n\n \n\n\n\nДен на провокации, както от ваша страна, така и от страна на хора, които напират в желанието да влизат или излизат от живота ви. Не взимайте окончателни решения по никакви поводи. Не е ден за сключване на нови договори или за анулиране на старите. Тече инвентаризация, която ще ви донесе късмет и възможности дори и без да си мръднете пръста, но това ще стане до дни. Това, което искате да получите днес и сте готови да платите висока цена в близкото бъдеще ще ви се даде почти безплатно. Навлизате в обезпечен период.\n\n\n\n\n\n\n\n\n\n\n\n \n\n\n\nРодените в първата декада ще си създадат повече неприятности в желанието да излязат напред и да направят пробив в нова посока. Бъдете сигурни, че днес ще работите повече за чуждия интерес, отколкото за своя. Не си давайте много зор и не си позволявайте да влизате в схеми, които ще източват личния ви потенциал и жизнени сили. Най-лошият ден за обвързване и сключване на брак в този месец. Днес и утре започват рокади, които ще ви поставят в зависимости, ако вземете страна. Изчакайте, до два дни нещата ще се изяснят.\n\n\n\n\n\n\n\n\n\n\n\n \n\n\n\nНай-тъмно е малко преди зазоряване. Така е за вас в този ден обграден с тъмнината на неправилния и грешен избор. Странични хора и фактори ще се опитват да ви подчинят и зарибят за личната си програма. Съветът е да не започвате нови инициативи и да не подписвате договори, особено при неизяснени условия. Утре ще намерите пътя, ще прекрачите прегради и бариери и ще направите силен ход. В момента силите се прегрупират. Трудно ще разберете кой какво иска, накъде тегли себе си и тези, които го следват.\n\n\n\n\n\n\n\n\n\n\n\n \n\n\n\nВ най-добра позиция днес са творците-индивидуалисти, тези които се опират само на себе си и не влизат в зависимости и отношения с околните. Денят носи рискове при обвързване, но ако работите на свой терен, със свои средства и без да позволявате намеси, всичко при вас ще е наред. Ден на заключените порти. Където се предложи нова възможност или вратите са широко отворени, това със сигурност ще е капан за наивници. Каквото направите лично, със свои сили, ум и интелект ще бъде вашият щит и меч в идващите трудни дни.\n\n\n\n\n\n\n\n\n\n\n\n \n\n\n\nДенят носи повече рискове за родените в първата декада. Лесно се попада в мрежите на чакащите да уловят своята златна рибка рибари. Със сигурност ще работите за чужд интерес, ако се хванете на нечия въдица, ако започнете работа без осигуровки или подпишете неизгоден договор. В следващите дни животът ви из основи може да се промени към по-добро, ако днес не си позволите да направите прибързан избор. Каквото отложите за 11-и ще ви донесе най-доброто възможно за вас в ситуацията, в която се намирате. Не се женете точно днес.\n\n\n\n\n\n\n\n\n\n\n\n \n\n\n\nЛичната ви година е двойка. Изключително добра година за сключване на брак, за уреждане на семейни отношения, за съвместни делови и творчески инициативи. Базата, на която стъпвате през 2017 г ще даде възможност за върхови постижения през 2018 г. Планирайте преход в нова среда.\n\nРодените днес притежават изключителна закрила и протекция. От тях ще зависи животът на много хора. Тъмните сили ще се опитват да ги съборят, но добрите ще ги пазят, за да запазят тези, които зависят от тях. В живота им ще има падения и възходи, но винаги ще намират изход в труден момент. В техни ръце ще е правото и закона.\n\nЗаченатите днес ще притежават особени магични сили, но и опасни сили ще се опитват да ги привлекат на своя страна. Може би не бива да рискувате да правите бебето точно днес.\n                    ", "date": "2017.10.09", "title": "Хороскоп за 9 октомври – понеделник"}
{"url": "http://www.monitor.bg/a/view/41934-%D0%A4%D1%80%D0%B5%D0%BD%D1%81%D0%BA%D0%B0-%D0%BB%D0%B5%D0%BA%D0%B0%D1%80%D0%BA%D0%B0-%D0%B8%D0%B7%D0%BB%D0%B5%D0%BA%D1%83%D0%B2%D0%B0-%D1%80%D1%8F%D0%B4%D1%8A%D0%BA-%D1%80%D0%B0%D0%BA-%D0%BD%D0%B0-%D0%BE%D0%BA%D0%BE%D1%82%D0%BE/", "text": "\n                    Френска лекарка от български произход направи сложна операция на око, засегнато от рядка форма на рак, и така спаси зрението на наша сънародничка. Хирургическата интервенция беше направена в голяма болница в София, съобщиха от лечебното заведение.\n\nИзключително сложната очно-реконструктивна пластична операция беше извършена от д-р Мария Михайлова от Франция, специалист по пластична хирургия на окото, орбитата, клепачите и слъзните пътища и доц. Христина Благоева.\n\nПациентката е била с тумор в слъзния канал на долния клепач. Според офталмолози тази локализация е изключително трудна за хирургическа интервенция. Въпреки това, раковото образувание е отстранено, като същевременно медиците са успели да запазят слъзния канал и неговите функции, като са вградили миниатюрна тръбичка, създадено от пластикеа на клепача.\n\nПациентката е била под пълна упойка, тъй като съставът на местна може да разнесе тумора. Жената вече е изписана от болницата. Контролните прегледи показват, че операцията е успешна.\n\n \n                    ", "date": "2017.10.09", "title": "Френска лекарка излекува рядък рак на окото "}
{"url": "http://www.monitor.bg/a/view/30942-%D0%A2%D1%80%D0%B5%D1%82%D0%BE-%D0%B4%D0%B5%D1%82%D0%B5-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D1%80%D0%B0%D0%B7%D0%B2%D0%BE%D0%B4%D0%B0-%D0%BD%D0%B0-%D0%A0%D0%B5%D0%B4%D0%BD%D0%B0%D0%BF/", "text": "\n                    Луиза Реднап най-сетне разкри причините, поради които се е стигнало до развода й с нейния съпруг – Джейми Реднап. Оказва се, че футболистът е искал семейството да има трето дете, а тя – не. Двойката, която има двама синове – 13-годишния Чарли и Бо, който е на девет, се раздели в началото на годината.Едва сега 42-годишната Луиза, която в последните години заряза певческата си кариера и се отдаде на участие в най-различни риалити формати, обясни, че вината за раздялата до голяма степен е у нея. Това стана в откровено интервю пред телевизия Би Би Си на брюнетката, обявена преди пет години от списание FHM за една от 10-те най-секси жени на планетата.„Джейми искаше да имаме трето дете, но аз бях категорично против, заяви Луиза. – Не искам да си развалям отново фигурата. Сега се чувствам изключително секси и искам това да продължава. Джейми пък настояваше за бебе. Затова се разделихме. Той не пожела да ме разбере. Един мъж никога не може да проумее какви усиля трябва да положи жена му, за да си върне формата след раждане. И през това време се заглежда в други жени.”\n\n\n                    ", "date": "2017.10.09", "title": "Трето дете причина за развода на Реднап"}
{"url": "http://www.monitor.bg/a/view/53585-%D0%94%D0%B6%D0%B0%D0%BA%D0%BF%D0%BE%D1%82%D0%B8-%D0%BD%D0%B0%D0%B4-77-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D1%82%D0%B8%D1%80%D0%B0%D0%B6-81/", "text": "\n                    Джакпотите в игрите на тото 2 ще достигнат обща сума над 7,7 млн. лева за тираж №81 на БСТ в четвъртък. Най-внушителната цифра е в \"6 от 49\", където с новите попълнения от 70 799,07 лв. за неделния 80-и тираж се събраха 4 132 459,80 лева. Очаква се към тях да се прибавят още към 70 000. В \"6 от 42\" вече има 532 038,90 лв. и за следващите 3 дни сумата ще се закръгли на 550 000. В \"5/50 - 1/12 Зодиак\" си чакат непроменящите се 3 млн. лева. В \"Рожден ден\" пък са \"скромните\" 1673,70 лв.Най-големите печалби в неделния тираж №80 са от двете петици по 23 684,60 лева в играта \"5 от 35\" - по една в двете тегления. Тази във второ падна заедно с тройка за 4 лв., от което се събраха 23 688,40 лв. Уцелени са с 2 комбинации за левче. Другата в първо теглене също е за двоен фиш, в който има и една комбинация за \"Тото Джокер\" за 1,20 лв.В \"Тото Джокер\" има 6 тройки по 2323,50 лв., а най-голямата печалба е 2588,10 лв. - от тройка и 18 двойки по 14,70. Спечели ги късметлия, пуснал 4 комбинации за \"6 от 49\" плюс пълен \"джокер\" от 84 комбинации за 20,20 лв. Тото печалби, Тираж №80\"6 от 49\": Числа - (3, 4, 8, 14, 15, 36); 6 - няма, 5 - 6 по 3933,30 лв., 4 - по 50,30 лв., 3 - по 3,30 лв.; ДЖАКПОТ: 4 132 459,80 лв.\"6 от 42\": Числа - (19, 23, 27, 29, 34, 38); 6 - няма, 5 - 12 по 877,40 лв., 4 - по 26,70 лв., 3 - 2,70 лв.; ДЖАКПОТ: 532 038,90 лв.\"5 от 35\": I теглене - (3, 12, 20, 34, 35); 5 - 1 от 23 684,60 лв., 4 - по 84,60лв., 3 - по 3,80 лв.; II теглене - (6, 16, 20, 22, 23); 5 - 1 от 23684,60 лв., 4 - по 90,50 лв., 3 - по 4,00 лв.\"5/50 - 1/12 Зодиак\": Числа - (20, 31, 34, 46, 49); Зодия 10 - Козирог; 5+1 - няма, 5 - няма, 4+1 - няма, 4 - 1 от 500,00 лв., 3+1 - 10 по 100,00 лв., 3 - 73 по 10,00 лв., 2+1 - по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.Тото Джокер: Позиции - (5, 7, 9); Цифри - (0, 8, 8); 3 - 10 по 2323,50 лв., 2 - 1578 по 14,70 лв.; ДЖАКПОТ: 0,00 лв.Рожден ден: Година - 93, месец - 08, дата - 23, ден - 3; I група - няма, II - няма, III - няма, IV - 2 по 119,60 лв., V - 2 по 119,60 лв., VI - 7 по 27,30 лв., VII - 6 по 39,90 лв., VIII - 20 по 9,60 лв., IX - 33 по 8,70 лв., X - 101 по 3,30 лв., XI - 109 по 3,50 лв., XII - 241 по 2,00 лв., XIII - 444 по 2,30 лв., XIV - по 1,20 лв., XV - 1,00 лв.; ДЖАКПОТ: 1673,70 лв.\n\n\n                    ", "date": "2017.10.09", "title": "Джакпоти над 7,7 млн. лева за тираж №81"}
{"url": "http://www.monitor.bg/a/view/83610-%D0%A8%D1%83%D0%BC%D0%B8-%D1%81%D0%B5-%D1%81%D0%BC%D0%B0%D0%BB%D0%B8%D0%BB-%D1%81-30-%D0%BA%D0%B3-%D0%B8-14-%D1%81%D0%BC/", "text": "Показват на публиката коли и каски на великия шампион\n                    Ръстът на седемкратния шампион във Формула 1 Михаел Шумахер е намалял с 14 сантиметра и по думите на близките му се бори с последни сили за живота си, съобщава сп. „Ауто Билд”. Той е включен към апарат за изкуствено дишане и се намира под постоянен лекарски контрол. По данни на медиците, в момента той тежи 45 килограма, а ръстът му е 160 см. Преди фаталния инцидент той е бил 74 кг при ръст от 174 см.„За съжаление той е в кома и с последни сили се бори за живота си, цитира „Ауто Билд” роднина на великия пилот. – Нека сме наясно, той няма много шансове. Всички близки сме постоянно до него, но е много трудно да се наблюдава случващото се с него.”Шампионът получи черепно-мозъчна травма, докато караше ски в района на курорта Мерибел във френския дял на Алпите през декември 2013 г. Германецът беше закаран в състояние на кома с вертолет в болницата в Гренобъл, където му бяха направени няколко операции. Сега Шумахер е подложен на рехабилитация в собствената му вила на брега на Женевското езеро. През 2014 г. беше съобщено, че той е изведен от състоянието на кома. После обаче състоянието му е влоши. Както стана ясно, в Европа няма клиника, която да е успяла да се пребори с подобен случай. Това е категоричното твърдение на американския лекар Марк Уикс, собственик на клиника в Чикаго, където най-успешно се лекуват травми на черепа и мозъка. В началото на септември се появиха съобщения, че семейството на Шумахер се готви да го премести там.Според „Ауто Билд”, за лечението на Михаел Шумахер до момента семейството е похарчило около 16 млн. евро. Съпругата му Корина, вече продаде дома на пилота в Норвегия и личния му самолет.Надежда на феновете, че все пак пред Шуми има реални шансове за оцеляване, даде неговата мениджърка Сабине Кем. „Засега семейството на Михаел е запазило по-голямата част от неговите коли и почти всичките му каски - каза тя за в. „Мирър”. – Планираме да ги направим достъпни за по-широка публика.”От тези думи някои от почитателите на Шуми решиха, че самият той също е участвал във вземането на това решение. Запитана за повече подробности, Кем отговори в характерния си стил: „Здравословното състояние на Михаел не е обществен проблем и ние ще продължим да се въздържаме от коментари по темата. Трябва да пазим личното му пространство.”\n\n\n                    ", "date": "2017.10.09", "title": "Шуми се смалил с 30 кг и 14 см"}
{"url": "http://www.monitor.bg/a/view/17288-%D0%A1%D1%82%D0%B0%D0%BD%D0%BA%D0%B0-%D0%97%D0%BB%D0%B0%D1%82%D0%B5%D0%B2%D0%B0-%D1%81%D0%B5-%D0%B2%D1%8A%D1%80%D0%BD%D0%B0-%D0%BD%D0%B0-%D1%82%D0%B5%D0%BF%D0%B8%D1%85%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D1%82%D0%B5%D0%BB%D0%B5-%D0%B2-%D0%A1%D0%B8%D0%BC%D0%B5%D0%BE%D0%BD%D0%BE%D0%B2%D0%B3%D1%80%D0%B0%D0%B4/", "text": "\n                    Легендата в българската борба Станка Златева се завърна победоносно на тепиха. Носителката на два сребърни олимпийски медала, петкратна световна и шесткратна европейска шампионка се включи в четвъртия международен турнир „Шестте великденски ангела“ в Симеоновград.В неделя тя надделя на финала над състезателката по самбо, борба и джудо Мария Учкова. Златева тушира няколко пъти опонентката си. После тушира и рефера и предизвика истинска еуфория сред феновете.Отказалата се преди години от борбата легенда спечели за демонстративните схватки златен пояс и 150 кг теле.Турнирът се организира от симеоновградския клуб „Вълко Костов“ в памет на шестимата младежи, загинали нелепо в Черния Великден на 2011-а година.\n\n\n                    ", "date": "2017.10.09", "title": "Станка Златева се върна на тепиха, спечели теле в Симеоновград"}
{"url": "http://www.monitor.bg/a/view/55289-%D0%93%D1%80%D0%B8%D1%88%D0%BE-%D0%B7%D0%B0%D0%B3%D1%80%D1%8F-%D0%B7%D0%B0-%D0%A8%D0%B0%D0%BD%D1%85%D0%B0%D0%B9-%D1%81-%D0%BC%D0%B0%D1%87-%D0%BE%D1%82-%D0%9D%D0%91%D0%90/", "text": "\n                    Григор Димитров загря за участието си в Мастърс турнира в Шанхай като изгледа мач от предсезонната подготовка за старта в НБА. Най-добрият ни тенисист и неговият треньор Дани Валверду изгледаха в китайския мегаполис двубоя между „Голдън Стейт Уориърс“ и „Минесота Тимбъруулвс“, на който присъства и Роже Федерер. Маестрото дори посети съблекалнята на „Уориърс“ и поговори с играчите.Гришо, девети в света от днес, е поставен под номер 6 в схемата в Шанхай и почива в първия кръг. Във втория негов съперник ще бъде победителят от мача между участващия с \"уайлд кард\" Дзе Джън (Кит) и Райън Харисън (САЩ).Българинът никога в кариерата си не е прескачал втори кръг, като има четири отпадания в тази фаза от петте си участия там. Ако сега стигне по-напред, Димитров има шанс да увеличи шансовете си за класиране на финалите на АТР в Лондон, където ще играят 8-те най-добри през годината. С достигането си до полуфиналите в Пекин, Григор увеличи актива си за 2017-а на 3275 точки и изпревари със 100 т. Марин Чилич. Повече точки от българина са спечелили само Рафаел Надал (9865), Роже Федерер (7505), Александър Зверев (4310) и Доминик Тийм (3715). Първите трима вече си гарантираха място в Лондон.До края на годината Димитров ще участва на още два турнира - в Стокхолм (16-22 октомври) и в Париж (30 октомври - 5 ноември), от които зависи дали ще направи дебют на финалите.В Шанхай пък кореецът Хьон Чону сътвори вече първата изненада като отстрани миналогодишния финалист и поставен под номер 9 в схемата Роберто Баутиста Агут (Исп) с 6:4, 6:3.\n\n\n                    ", "date": "2017.10.09", "title": "Гришо загря за Шанхай с мач от НБА"}
{"url": "http://www.monitor.bg/a/view/7234-%D0%9F%D0%BE%D0%BB%D1%88%D0%B0-%D0%BF%D0%BE%D1%82%D1%80%D0%B5%D0%BF%D0%B5%D1%80%D0%B8-%D0%BD%D0%BE-%D1%85%D0%B2%D0%B0%D0%BD%D0%B0-%D0%B2%D0%BB%D0%B0%D0%BA%D0%B0-%D0%B7%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0/", "text": "Минал през „Лудогорец“ и лош ген съсипаха Шотландия\n                    Полша стана 14-ият отбор, който си гарантира участие на световното първенство в Русия през 2018 година. Така Роберт Левандовски и компания се присъединяват към домакина Русия, Бразилия, Иран, Япония, Мексико, Белгия, Южна Корея, Саудитска Арабия, Германия, Англия, Испания, Нигерия, Египет и Коста Рика.“Дружина полска” победи с 4:2 като домакин Черна гора и спечели квалификационна група “Е”, в която на второ място остана Дания. Поляците се нуждаеха от равенство, за да заемат първото място в групата. Интересното е, че в 83-ата минута домакините допуснаха изравняване 2:2 и бяха на косъм да пропуснат световното при попадение за балканците. Вездесъщият Роберт Левандовски обаче се разписа и хвърли в екстаз феновете. Дания пък завърши 1:1 у дома с Румъния и това бе достатъчно за второто място, а в мач без значение от тази група Казахстан и Армения направиха 1:1.В група „F” голямата дилема бе борбата за второто място, след като преди последните мачове Англия бе недостижима на върха. В крайна сметка битката бе спечелена от Словакия, която взе рутинна победа с 3:0 срещу Малта и очакваше грешна стъпка на Шотландия. „Гайдарите“ се издъниха с 2:2 срещу Словения и се сбогуваха с мечтите си за бараж. Интересното е, че и двете попадения за словенците бяха дело на бившия нападател на „Лудогорец“ Роман Безяк. След краха пък треньорът на Шотландия Гордън Страхън се оплака от лошия генетичен материал в страната. „Играчите ми са дребни, само средният ръст на Испания е по-нисък от нашия. Едно време имахме снажни и здрави играчи, а в момента ситуацията е коренно различна. Нека се съберат всички мъже и жени на Шотландия, за да се реши този проблем“, изцепи се спецът.Въпреки че финишираха на второто място пък в Словакия не бързат с празненствата. Причината е, че най-слабият втори отбор от всички групи няма да се класира за баражите. В момента словаците са над чертата, като ще стискат палци Хърватия или Уелс да се издънят в последните си мачове. В групата пък Англия завърши с поредна икономична победа с 1:0 над Литва. Победното попадение отново бе дело на „обичайния заподозрян“ - Хари Кейн. „Трите лъва“ обаче не впечатлиха с играта си и отнесоха множество критики. „Играхме слабо, което е недопустимо, въпреки че мачът бе без значение“, призна треньорът Гарет Саутгейт.В група “С” всичко бе ясно и последните двубои бяха протоколни. Германия завърши с 10 победи от 10 мача на върха, след като сгази с 5:1 Азербайджан. Северна Ирландия пък очаква жребия за баражите, като си позволи да падне с 0:1 от Норвегия в последната си среща. Чехия пък изпрати световните квалификации с 5:0 над Сан Марино, а подмладяването на националния отбор логично доведе до спад в представянето и колебливи изяви. Норвегия – Северна Ирландия 1:0, Чехия – Сан Марино 5:0, Германия – Азербайджан 5:1Отбор м. п. р. з. г.р. т.1. ГЕРМАНИЯ 10 10 0 0 43:4 30\n2. Сев. Ирландия 10 6 1 3 17:6 19\n3. Чехия 10 4 3 3 17:10 15\n4. Норвегия 10 4 1 5 17:16 13\n5. Азербайджан 10 3 1 6 10:19 10\n6. Сан Марино 10 0 0 10 2:51 0Полша – Черна гора 4:2, Казахстан – Армения 1:1, Дания – Румъния 1:1Отбор м. п. р. з. г.р. т.1. ПОЛША 10 8 1 1 28:14 25\n2. Дания 10 6 2 2 20:8 20\n3. Черна гора 10 5 1 4 20:12 16\n4. Румъния 10 3 4 3 10:26 7\n5. Армения 10 2 1 7 10:26 7\n6. Казахстан 10 0 3 7 6:26 3Литва – Англия 0:1, Словения – Шотландия 2:2, Словакия – Малта 3:0Отбор м. п. р. з. г.р. т.1. АНГЛИЯ 10 8 2 0 18:3 26\n2. Словакия 10 6 0 4 17:7 18\n3. Шотландия 10 5 3 2 17:12 18\n4. Словения 10 4 3 3 12:7 15\n5. Литва 10 1 3 6 7:20 6\n6. Малта 10 0 1 9 3:25 1\n\n\n                    ", "date": "2017.10.09", "title": "Полша потрепери, но хвана влака за мондиала"}
{"url": "http://www.monitor.bg/a/view/31730-%D0%9C%D0%B0%D0%BD%D1%87%D0%B5%D1%81%D1%82%D1%8A%D1%80-%D0%A1%D0%B8%D1%82%D0%B8-%D0%BF%D0%BB%D0%B0%D1%89%D0%B0-375-%D0%BC%D0%BB%D0%BD-%D0%BF%D0%B0%D1%83%D0%BD%D0%B4%D0%B0-%D0%B7%D0%B0-%D0%9C%D0%B5%D1%81%D0%B8/", "text": "Антоан Гризман е цел номер 1 за „Барселона”\n                    \"Манчестър Сити” се подготвя за световен рекорд на трансферния пазар, твърди испанският вестник „АС”. Пеп Гуардиола иска на всяка цена да се сдобие с бившия си играч Лео Меси и за целта клубът е готов да плати феноменалните 375 млн. паунда през зимния трансферен прозорец.Евентуална сделка ще засенчи трансфера на Неймар, който това лято премина в ПСЖ за 195 милиона паунда. Аржентинецът е на път да стане свободен агент в края на сезона и трябва да даде изричното си съгласие, за да остане на „Камп Ноу”. Шефовете на „Барса” са твърдо убедени, че той няма да напусне столицата на Каталуния, след като клубът осигури „доживотен” договор на Андрес Иниеста. Друга пречка за трансфера била съпругата на Меси, която засега не искала да напуска Барселона.Масло в огъня наляха и думите, приписани на португалския халф на „Барселона” Андре Гомеш, че не треньорът Ернесто Валверде, а Лионел Меси определя състава на каталунците.\"Не съм говорил нищо подобно. Това са пълни измислици. Аз уважавам много Валверде и Лео, дори прекалено много, за да си позволя такива думи\", каза Гомеш, цитиран от Football Espana.Междувременно в. „Мундо Депортиво” обяви, че в момента главна трансферна цел на „Барса” е голмайсторът на „Атлетико” (Мадрид) Антоан Гризман. Треньорът Ернесто Валверде и директорите Пеп Сегура и Роберт Фернандес единодушно са стигнали до извода, че френският нападател е най-подходящият човек, който може да подсили тима.Каталунското издание добавя, че освобождаващата клауза в договора на Гризман, който той подписа в знак на лоялност през миналото лято, в момента е 200 млн. евро, но от 1 юли тя ще падне до 100 млн.„Манчестър Юнайтед” също има силен интерес към Гризман, но от \"Камп Ноу\" били уверени, че нападателят ще предпочете да остане в Испания. Каталунците ще се опитат да стигнат до договорка с „Атлетико” още преди началото на световното в Русия, но сделката ще бъде финализирана след 1 юли заради споменатото вече условие.\n\n\n                    ", "date": "2017.10.09", "title": "„Манчестър Сити” плаща 375 млн. паунда за Меси"}
{"url": "http://www.monitor.bg/a/view/7717-%D0%A1%D1%82%D1%80%D0%B5%D0%BB%D1%8F%D1%82-%D0%BD%D0%B0-%D0%BC%D0%B5%D1%81%D0%BE-%D0%BD%D0%B0-%D0%BC%D0%B0%D1%87-%D0%B2-%D0%9F%D0%B0%D1%80%D0%B0%D0%B3%D0%B2%D0%B0%D0%B9/", "text": "\n                    Мач от елитната дивизия на Парагвай беше прекратен само осем минути след неговото начало при резултат 0:0 заради диви побоища на феновете по трибуните. Страстите стигнаха до такива висоти, че се наложи полицията да стреля на месо по враждуващите агитки, докато обезумели майки се чудеха как да спасят себе си и децата си от баталните сцени.Инцидентът се случи едва в началото на двубоя между първодивизионните „Олимпия” (Асунсион) и „Сол де Америка”, игран в северния град Педро Хуан Кабайеро, когато дори нямаше и игрови инцидент на терена. След като битката на трибуните започна, играчите и на двата отбора се втурнаха към тъчлинията и започнаха да призовават запалянковците да запазят спокойствие. Усилията им останаха напразни и реферът Ебер Акино прекрати срещата.Това още повече вбеси враждуващите, баталиите се ожесточиха и се наложи намесата на силите на реда. След като побоищата бяха спрени, от полицията съобщиха, че арестуваните са над 50, а четирима са откарани в болница в тежко състояние.\n\n\n                    ", "date": "2017.10.09", "title": "Стрелят на месо на мач в Парагвай"}
{"url": "http://www.monitor.bg/a/view/62745-%D0%9D%D0%B0%D1%88-%D1%81%D1%8A%D0%B4%D0%B8%D1%8F-%D0%BA%D1%80%D0%B0%D0%B9-%D1%80%D0%B8%D0%BD%D0%B3%D0%B0-%D0%BD%D0%B0-%D0%BC%D0%B0%D1%87%D0%B0-%D0%94%D0%B6%D0%BE%D1%88%D1%83%D0%B0-%D0%9F%D1%83%D0%BB%D0%B5%D0%B2/", "text": "Тепърва ще определят по правилата на коя федерация ще е боят\n                    Български съдия ще получи наряд за мача за световните титли по бокс в тежка категория на трите престижни федерации - IBF, WBA и IBO между Антъни Джошуа и Кубрат Пулев на 28 октомври в Кардиф. Той ще бъде поканен лично от шефовете на Британския боксов борд, който е върховен ръководен орган за професионалния бокс в Обединеното кралство. Бордът трябва да избере реферите на галата в зала \"Принсипалити стейдиум\", където ще се съберат 70 000 зрители.Рефер на ринга в столицата на Уелс задължително ще бъде британец. Такъв ще е и един от другите трима край него. Един ще е задължително от нация, която няма нищо общо със съперниците, а последното място според правилата, трябва да заеме представител на страната на претендента Пулев, т.е. от България.\"Според правилника ни, главният арбитър ще бъде задължително представител на Великобритания, коментира пред \"Скай спортс\" Робърт Смит, генерален секретар на Борда. - От там ще бъде и още един от съдиите. Останалите двама са разпределени така: един от страната, от която идва претендента и един неутрален. Работим по тази формула в 95% от мачовете.\"\"Само един българин има съдийски лиценз на организация, чийто пояс ще защитава Джошуа, уточни пък за \"Монитор\" Венцислав Николов, член на УС на Българския професионален боксов съюз и арбитър на WBC и EBU. - Това е Йордан Езекиев, който е рефер на Световната боксова асоциация (WBA). Интересно ще е и кой ще е супервайзър на гала вечерта, ще има много кандидати. Достатъчно е да си припомним колко хора излизат, когато трябва да се връчват поясите и кой ще е първи. Трите организации тепърва има да уточняват много неща. Като например по чии правила ще се води боят, защото има доста разлики в отделните правилници. После трябва да се определят и постовете на отделните съдии. А те също ще бъдат представители на трите централи, чиито титли ще се разиграват.\"\n\n\n                    ", "date": "2017.10.09", "title": "Наш съдия край ринга на мача Джошуа - Пулев"}
{"url": "http://www.monitor.bg/a/view/11114-%D0%95%D0%B3%D0%B8%D0%BF%D0%B5%D1%82-%D0%BF%D0%BE%D0%BB%D1%83%D0%B4%D1%8F-%D0%BE%D1%82-%D1%80%D0%B0%D0%B4%D0%BE%D1%81%D1%82-%D1%81%D0%BB%D0%B5%D0%B4-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE-%D0%BA%D0%BB%D0%B0%D1%81%D0%B8%D1%80%D0%B0%D0%BD%D0%B5-%D0%BD%D0%B0-%D0%BC%D0%BE%D0%B4%D0%B8%D0%B0%D0%BB/", "text": "\n                    Египетската столица Кайро се озари от фойерверки, след като националният отбор на страната победи с 2:1 Конго и се класира за първи път от 28 години насам на световно първенство по футбол. Крилото Мохамед Салах се разписа на два пъти за египтяните и те поведоха с четири точки на върха в квалификационна група \"Е\", а до края остава само един мач. За последно Египет се беше класирал на световно първенство през 1990-а година в Италия, където спечели две точки след равенства 1:1 срещу Холандия и 0:0 срещу Република Ирландия. Класирането предизвика и обръщение от страна на президента Абдел Фатах ал Сиси, който поздрави футболистите и гражданите на страната. Самите играчи пък заработиха по 83 хиляди долара.Вратарят на Египет Ел Хадари може да стане най-възрастният участник на световни финали догодина в Русия. Капитанът на \"фараоните\" в момента е на 44 години, а на 15 януари 2018 година ще навърши 45. При всички положения, ако попадне в заявката на селекционера Ектор Купер за шампионата, Ел Хадари значително ще подобри предишният рекорд, който принадлежи на колумбийския вратар Фарид Мондрагон, пазил на Мондиал 2014 на 43 години и четири дни.\n\n\n                    ", "date": "2017.10.09", "title": "Египет полудя от радост след историческо класиране на модиал"}
{"url": "http://www.monitor.bg/a/view/38593-%D0%9B%D1%83%D0%B1%D0%B5-%D0%B8-%D0%A1%D0%BE%D0%BA%D0%BE%D0%BB%D0%BE%D0%B2-%D0%B8%D0%B7%D0%BF%D1%83%D1%81%D0%BD%D0%B0%D1%85%D0%B0-%D0%A1%D1%83%D0%BF%D0%B5%D1%80%D0%BA%D1%83%D0%BF%D0%B0%D1%82%D0%B0-%D0%BD%D0%B0-%D0%98%D1%82%D0%B0%D0%BB%D0%B8%D1%8F/", "text": "\n                    Волейболният шампион на Италия \"Кучине Лубе\" (Чивитанова), в който играе нашият национал Цветан Соколов, изпусна отново шанса да спечели Суперкупата на Италия. На финала тимът на Чивитанова отстъпи на \"Сър Сейфти Канад\" от Перуджа с 1:3 (-20, 22,-17,-26) в мач, игран пред 4000 зрители.\"Кучине Лубе\" загуби за пети път този турнир, а за \"червените дяволи\" от Перуджа трофеят е първи в историята им.Соколов изигра много силен мач и стана топреализатор за \"Лубе\" с 20 точки (2 блока, 1 ас, 52% ефективност в атака). Османи Хуанторена се нареди след него с 12 т., Енрико Честер отбеляза 8, Иржи Ковар - 6, а Драган Станкович - 5. За \"Сър Сейфти\" Американецът Аарън Ръсел беше най-резултатен с 21 т. (2 блока, 4 аса, 60% в атака), а сърбинът Александър Атанасийевич завърши със 17 (1 блок, 3 аса, 52% в атака).За третото място воденият този сезон от Радостин Стойчев \"Азимут\" (Модена) победи бившия му тим \"Трентино\" също с 3:1 гейма.Националките Мира Тодорова и Гергана Димитрова и тимът им \"Волеро\" (Цюрих) пък спечелиха третото издание на Суперкупата на Швейцария. Това стана след победа с 3:2 (-22, 19,-22, 23, 5) над \"См′Аеш\" (Пфефинген). Тодорова направи много добър мач, като заби 12 точки, а Димитрова завърши с 2 т. За най-добър играч беше избрана кубинката Росир Калдерон Диас, завършила с 37 точки.\n\n\n                    ", "date": "2017.10.09", "title": "\"Лубе\" и Соколов изпуснаха Суперкупата на Италия"}
{"url": "http://www.monitor.bg/a/view/73608-%D0%9F%D1%80%D0%B5%D0%BA%D1%80%D0%B0%D1%82%D0%B8%D1%85%D0%B0-%D0%B4%D0%B5%D1%82%D1%81%D0%BA%D0%B8-%D0%BC%D0%B0%D1%87-%D0%B7%D0%B0%D1%80%D0%B0%D0%B4%D0%B8-%D0%B7%D0%B2%D0%B5%D1%80%D1%81%D0%BA%D0%B8-%D0%BF%D0%BE%D0%B1%D0%BE%D0%B9/", "text": "\n                    Грозни сцени са се разиграли на мача между отборите на „Девня“ и „Атлетик“ (Шумен) от детската Зонална група по футбол във Варна при родените през 2003-а година, разказа пред БТА председателят на шуменския клуб Стойко Стойков. По думите му на домакинските мачове на „Девня“ подобни изпълнения се случват често.„Всичко се случи след един безобиден фаул край тъчлинията, при който две момчета се сбутаха за топката. Настъпи истинска драма, придружена с жесток побой над наши двама играчи. Имаше удари, ритници, свалени на замята наши играчи. Капитанът на „Девня“ Евгени Ангелов пробяга цялото игрище и започна с удари по номер 17 Стилиян Русев. На терена нахлуха и 20-те футболни идиоти от публиката. Издърпахме колкото можахме нашия отбор настрани и им казахме да се прибират в съблеканята като в същото време заканите продължиха към треньорите с чупене на зъби и ръце“, оплака се Стойков. Двубоят е бил прекратен, като е подадена жалба в БФС. Очаква се след мелето „Девня“ да бъде изхвърлен от първенството.\n\n\n                    ", "date": "2017.10.09", "title": "Прекратиха детски мач заради зверски побой"}
{"url": "http://www.monitor.bg/a/view/55976-%D0%9F%D1%80%D0%B0%D0%B2%D1%8F%D1%82-%D1%84%D0%BE%D0%BD%D0%B4-%D0%B7%D0%B0-%D0%BF%D0%BE%D0%B4%D0%BF%D0%BE%D0%BC%D0%B0%D0%B3%D0%B0%D0%BD%D0%B5-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B8-%D1%81-%D0%B4%D1%8A%D0%BB%D0%B3%D0%BE%D0%B2%D0%B5/", "text": " Повечето общински в София вече се издължили\n                    Фонд или целева субсидия за подпомагане на болниците с големи дългове, за да не затворят и хората да бъдат оставени без медицински грижи. Идеята за създаването му се обсъжда в Миниството на здравеопазването. За това съобщи здравният министър проф. Николай Петров, след като откри информационен център в Медицинския университет в Пловдив. Той допълни, че идеята е обсъдена и с финансовия министър.\n\nПо думите му това може да стане чрез осигуряване на кредити срещу малка лихва или без лихва, с които средства болниците да могат да предоговорят някои от задълженията си. Петров подчерта, че това трябва да стане законово и без да създава предпоставки за дискриминация на едни здравни заведения спрямо други. Министърът припомни, че заплатите в лечебните заведения и дълговете са си проблем на самото търговско дружество и здравното министерство няма законово право да отдели ресурс за която и да е болница.\n\nКъм момента общо дълговете на болниците както държавни, така и общински е малко над половин милиард лева, припомни той.\n\nКато лечебно заведение в най-критично състояние той посочи болниците в Ловеч, където по думите му продължава спасителната акция, Враца, Видин и Стара Загора. Многопрофилната болница в Бургеас също имала финансови затруднения.\n\nНа първо място, за да бъде преодоляна кризата, се опитваме да променим модела на управление, да се правят икономии и да се водят преговори по лихвите и дълговете, каза още министър Петров. Движим се за средства в рамките на 2-3 млн. лв. задължения годишно, което е на база на разчетите за преминали здравнонеосигурени, но доказано бедни, допълни той.\n\nМеждувременно, кметът на София Йорданка Фандъкова заяви, че голяма част от общинските болници в столицат са успели да изплатят дълговете си. Тя посочи, че с близо 10 млн. лв. е дофинансирано общинското здравеопазване тази година. Над 4 млн. лв. са усвоени по европейски проекти.\n\nОтделенията в общинските болници, които работят на загуба, се закриват, посочи още Фандъкова:\n\nНай-тежка е ситуацията в Пета градска болница. Там обаче успява ръководството с помощта на Общината, на Общинския съвет и комисията в Общинския съвет да намират по-добри решения, за да се освобождават от някои дейности, които са губещи за тях. Това е нашият път. Реформата в общинското здравеопазване предполага насочване на ресурсите там, където има нужда, тоест където пациентите реално търсят нашите болници, каза още кметът Фандъкова.\n\n \n                    ", "date": "2017.10.09", "title": "Правят фонд за подпомагане на болници с дългове"}
{"url": "http://www.monitor.bg/a/view/30000-%D0%90%D0%BD%D0%B3%D0%BB%D0%B8%D0%B9%D1%81%D0%BA%D0%BE-%D1%81%D0%BF%D0%B8%D1%81%D0%B0%D0%BD%D0%B8%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D0%9C%D0%BE%D1%82%D0%B5%D0%BB-%D0%BD%D0%B0-%D0%90%D0%B7%D0%B8%D1%81/", "text": "\n                    След симпатиите, които отприщи на тема \"социални послания\" у родните интелектуалци, видеото към „Мотел“ на Азис получи напоително представяне и в Тhe Economist 1843. Лондонското списание включва Костинбродския славей в статия със заглавие „Какво слуша света“, в която герои са още артисти от Египет, Китай и Индия. Азис открива материала като топ представител на „чалгата-форма на купонджийска музика, събрала турските ритми, балканския фолклор и елементи от западния поп“. Според автора Азис излиза тотално от клишето на жанра и предизвиква табутата в страна, в която и „гей ромите, и хомосексуалните общности все още виреят в стигма“. В „Мотел“ той заменя полуголите жени и скъпите коли, експлоатирани в чалгата, с група редови граждани в автобус. Възрастна двойка си говори с лесбийки, млад циганин споделя водата си с давещ се скинар. Те стискат ръцете си. Апела към толерантност донесе на видеото вече 18,8 милиона гледания.“, констатират от The Economist.\n\nПрез последните две години покрай успеха на „Хабиби“ Азис получи един час в прайм тайма на турската CNN, а New York Times го обяви за един от съвременните музикални диктатори. Миналата година румънската национална телевизия Antena 1 направи филм за него. Материалът за предаването Observator бе със заглавие „Азис е Лейди Гага на Балканите” и в него Васко признава, че още от 7-годишен е заявил бъдещето си като една от най-ярките звезди на България. „Чувствах, че съм целунат от Господ. В началото хората тук искаха да ме слушат, но не искаха да ме гледат заради скандалния ми имидж. Когато нося токчета се чувствам като жена, но когато сложа мъжки дрехи съм абсолютен мачо.”, обясни тогава на приличен английски Васко.\n\n \n                    ", "date": "2017.10.09", "title": "Английско списание похвали \"Мотел\" на Азис"}
{"url": "http://www.monitor.bg/a/view/21627-%D0%94%D0%BE%D0%B1%D1%80%D0%BE-%D0%B8-%D0%B7%D0%BB%D0%BE-%D0%BF%D0%BE-%D0%BD%D0%B0%D0%BA%D0%BB%D0%BE%D0%BD%D0%B5%D0%BD%D0%B0%D1%82%D0%B0-%D0%BF%D0%BB%D0%BE%D1%81%D0%BA%D0%BE%D1%81%D1%82-%D0%B2%D1%8A%D0%B2-%D0%A4%D1%80%D0%B0%D0%BD%D0%BA%D0%B5%D0%BD%D1%89%D0%B0%D0%B9%D0%BD/", "text": "Калин Врачански – акробат с душа в спектакъла на Стайко Мурджев\n                    Няколко тела в антрацитни костюми се гънат в кипяща маса, докато от тях като самотен атом се отдели една-единствена фигура – това е Създанието, успешният (дали?!) експеримент на алхимика д-р Виктор Франкенщайн. Така започва новият спектакъл на театър „София“, в който основополагащият роман на Мери Шели „Франкенщайн“ е претърпял двойна трансформация – веднъж в пиесата на британеца Ник Диър и втори път в постановката на Стайко Мурджев. Режисьорът е държал да запази не толкова фантастичния сюжет от романтизма, колкото идеята за Твореца и творението му, откъснало се от неговата власт. В тази интерпретация „Франкенщайн“ е философска приказка за вечната борба между доброто и злото в нас и извън нас, за непрестанното „превъртане“ на едното в другото благодарение на любовта или заради липсата на обич в живота ни. Акцентът сякаш е паднал върху първата дума – повече върху усещането за приказка, отколкото върху мрачната философия, затова с удоволствие представлението ще гледат зрители от всички възрасти, откривайки в него съзвучния със своето разбиране пласт.В тази приказка се долавят за култа към привидностите, към красотата на опаковката за сметка на вътрешното съдържание, за изплъзването на технологиите от човешки контрол. Разглеждането на темите през призмата на психоанализата и алхимичната идея са останали по-скоро на ниво загатната претенция или обект за изследване от тесни познавачи – и може би така е по-добре. На другите се пада насладата непринудено да наблюдават поредното комплексно превъплъщение на Калин Врачански: специалният грим на Създанието не скрива метаморфозите в душевното състояние на героя му (да, То придобива душа благодарение на добротата и уроците на слепия музикант – фино изпълнение на Михаил Милчев), а на акробатичните му умения ще завиди всеки атлет. Декорът на Марина Райчинова, както и цялостната концепция на спектакъла залагат на чувството за опасност: сцената – издигната наклонена плоскост, очертана с неонови светлини, е стилизиран алпийски глетчер. И елементът на риск наистина присъства не само като тръпъка у зрителя, но и като реалност за актьорите.Юлиян Рачков, който пази травми и белези от почти всеки свой спектакъл, изкълчи глезен, което наложи нов актьор, Росен Белов, мощно да влезе за по-малко от 2 седмици в образа на доктора. Юли Рачков пък за компенсация стана атрактивен разбойник-гробар, снабдяващ Франкенщайн с тела за опитите му. В бъдеще двамата ще се редуват в ролите.в смисловия и образния свят на спектакъла, така както напиращият към висините дух и сляпата първична материя са в единоборство и в света, и у всеки от нас. Затова на финала двамата герои, страни на една монета (кой е добро и кой зло – изкуственият човек, който „култивира“ у себе си интелект и чувства, или истинският, който създава чудовища?!), продължават вечната си гонитба по ръба на наклонената плоскост... Участват още Мартин Гяуров, Симона Халачева, Дария Симеонова, Петя Силянова, Антон Григоров, Пламен Манасиев, Николай Димитров. Експресивната пластика е на Виолета Витанова и Станислав Генадиев. Композитор е Петър Дундаков.\n\n\n                    ", "date": "2017.10.09", "title": "Добро и зло по наклонената плоскост във „Франкенщайн“"}
{"url": "http://www.monitor.bg/a/view/49337-%D0%A0%D0%BE%D0%B4%D0%BD%D0%B8%D0%BD%D0%B0-%D0%BD%D0%B0-%D0%AF%D0%BD%D0%BA%D0%B0-%D0%A0%D1%83%D0%BF%D0%BA%D0%B8%D0%BD%D0%B0-%D1%81%D1%82%D0%B0%D0%BD%D0%B0-mr-king-of-fitness/", "text": "\n                     \n\nЯнчо Алексиев, роднина на фолклорната легенда Янка Рупкина, спечели титлата Mr King of Fitness Нации. Студентът в НСА пребори сериозна конкуренция на финала на феста, който се проведе в клуб в Банско. Народната певица озвучи старта на голямото мерене на мускули и остана да празнува с участниците до 4 сутринта. По четирима мачовци триумфраха в категориите фитнес-бодибилдинг и фитнес-топ модел. „Всеки от тях е победител, няма подгласници. Имаме титли Europe, Planet, Galaxy и „Нации“, които от догодина ще бъдат обособени в самостоятелни конкурси и ще се проведат в различни точки на Европа. За Mr King of Fitness Planet кандидат домакин, например, е Украйна, а Mr King of Fitness Galaxy се ориентира към Азербейджан.“, сподели за „Монитор“ Николай Стоянов от модна агенция „Монарх“, организатор и лицензиант на фестивала.\n\nДобрата си двигателна култура в Банско показаха нашенци с постоянен адрес в Австрия и Норвегия, а сред победителите в сегмента фитнес-топ модел бяха испански тореадор и инструктор по летене с парапланер. \n                    ", "date": "2017.10.09", "title": "Роднина на Янка Рупкина стана Mr King of Fitness"}
{"url": "http://www.monitor.bg/a/view/23892-%D0%9F%D1%80%D0%BE%D1%87%D1%83%D1%82%D0%B8%D1%8F%D1%82-%D0%99%D0%BE%D0%B0%D0%BD-%D0%A5%D0%BE%D0%BB%D0%B5%D0%BD%D0%B4%D0%B5%D1%80-%D0%BF%D0%BE%D1%87%D0%B5%D1%82%D0%B5%D0%BD-%D0%B3%D0%BE%D1%81%D1%82-%D0%BD%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%B7%D0%B0-80%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BD%D0%B0-%D0%B7%D0%B0%D0%BB%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Йоан Холендер – една от най-авторитетните фигури в оперния свят, ще бъде почетен гост на празничния концерт, посветен на 80-годишнината на зала „България“ тази вечер. Австриецът започва кариерата си като оперен импресарио и става един от най-известните в този бранш в Европа. Той е почетен артистичен директор и създател на престижния музикален фестивал „Джордже Енеску”, артистичен съветник на Метрополитън опера и на Пролетния фестивал в Токио. Йоан Холендер е най-дългогодишният директор на Виенската Щатсопер, изключително успешен оперен мениджър, откривател на много звезди, сред които и българите Веселина Кацарова, Красимира Стоянова и Надя Кръстева. Самият той не крие пристрастието си към българските музиканти и певци. Само преди дни на  официална церемония в дом „Витгенщайн“ във Виена му бе връчена наградата на Министерството на културата на Република България и почетен знак “Златен век“. \n\n \n                    ", "date": "2017.10.09", "title": "Прочутият Йоан Холендер - почетен гост на концерта за 80-годишнината на зала \"България\" "}
{"url": "http://www.monitor.bg/a/view/56607-%D0%A1%D1%82%D0%BE%D0%BB%D0%B8%D1%87%D0%B5%D0%BD-%D0%BA%D1%83%D0%BA%D0%BB%D0%B5%D0%BD-%D1%82%D0%B5%D0%B0%D1%82%D1%8A%D1%80-%D1%81-5-%D0%BD%D0%B0%D0%B3%D1%80%D0%B0%D0%B4%D0%B8-%D0%BE%D1%82-%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-%D0%97%D0%BB%D0%B0%D1%82%D0%BD%D0%B8%D1%8F%D1%82-%D0%B4%D0%B5%D0%BB%D1%84%D0%B8%D0%BD/", "text": "\n                    С пет награди от Международния куклен фестивал \"Златният делфин\" във Варна се завърна Столичен куклен театър.\n\nПри спектаклите за деца наградата за режисура беше присъдена на Катя Петрова за спектакъла \"Хуан Дариен - момчето-тигър\" на Столичен куклен театър. Този спектакъл донесе още призове на своите създатели - наградата за сценография - на Майя Петрова и наградата за оригинална музика на Христо Йоцов. Наградата за мъжка роля отиде при Цветелин Павлов за ролята на Хуан Дариен. При спектаклите за възрастни награда взе актьорът Камен Асенов за ролите си в спектакъла \"Авеню Q\", също на Столичен куклен театър.\n\nЖурито на 17-ото издание на фестивала беше с председател театроведът Красимира Филипова и членове режисьорът Георги Михалков, сценографът Огняна Серафимова, проф. Шу Минг - директор на Азиатската асоциация за куклено изкуство, и Андреа Джакомети - композитор, президент на Културна асоциация \"Умбри-А Кончерто\" от Италия.\n \n\n \n                    ", "date": "2017.10.09", "title": "Столичен куклен театър с 5 награди от фестивала \"Златният делфин\""}
{"url": "http://www.monitor.bg/a/view/6604-%D0%92%D0%BB%D0%B0%D0%B4%D0%BE-%D0%9D%D0%B8%D0%BA%D0%BE%D0%BB%D0%BE%D0%B2-%D0%BD%D0%B0%D0%BF%D1%83%D1%81%D0%BD%D0%B0-%D0%A4%D0%B5%D1%80%D0%BC%D0%B0%D1%82%D0%B0-%D0%BE%D1%82%D1%81%D1%82%D1%8A%D0%BF%D0%B8-%D0%BC%D1%8F%D1%81%D1%82%D0%BE%D1%82%D0%BE-%D1%81%D0%B8-%D0%BD%D0%B0-%D0%AF%D0%BD%D0%B8/", "text": "\n                    Волейболистът Владимир Николов победи в дуела с Яни Андреев в неделното издание нан „Фермата 3“, но изненадващо реши да напусне шоуто. Спортистът обясни желанието си да напусне играта на оцеляване и характери с три неща – семейство, работа и шанс за Яни.\n\n„Семейството ми има нужда от мен, докато аз се забавлявам. И докато аз съм щастлив тук, повече от 20 души ме чакат в „Левски“, за да продължим с подготовката на волейболния отбор“, заяви Николов.\n\nУчителя по история, който се бори геройски срещу капитана, не можа да сдържи емоциите си и избухна в сълзи, когато Владо обясни и другата причина да му преотстъпи мястото си във формата:\n\n„100 000 лева няма да ми сбъднат мечтата, но на Яни – да. Така той може да остане на село, а не да бяга към града. Видяхте – той е страхотен. Той ме победи, би ме на важни битки. Това, което му липсва, е да повярва, че има добро, да повярва, че има позитивни хора“, обясни мотивите си спортистът, който за един месец се превърна в безспорен капитан и стожер на фермерите. Владо Николов не пропусна да отбележи и факта, че уменията на Яни са ценни за живота във фермата, а с наградата той ще може да сбъдне мечтата си да има 1000 пчелни кошера.\n\n \n                    ", "date": "2017.10.09", "title": "Владо Николов напусна „Фермата“, отстъпи мястото си на Яни "}
{"url": "http://www.monitor.bg/a/view/6318-%D0%A5%D0%B0%D1%80%D0%B2%D0%B8-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD-%D0%B8%D0%B7%D1%85%D0%B2%D1%8A%D1%80%D1%87%D0%B0-%D0%BE%D1%82-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0%D1%82%D0%B0-%D1%81%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D1%8F/", "text": "\n                     \n\nЕдин от най-големите играчи в Холивуд – Харви Уайнстийн, бе уволнен от кино империята, на която е съосновател, след постъпилите обвинения за сексуален тормоз. От The Weinstein Company съобщиха, че бордът на директорите е решил да освободи „незабавно“ продуцента зад филми като „Секс, лъжи и видео“ и „Криминале“. Като причина за раздялата с него партньорите обявиха „нова информация“ по случая с извратените му набези срещу асистентки, актриси, модели в продължение на три десетилетия.\n\nСкандалът избухна миналата седмица след публикация в New York Times, посветена на перверзните игричките на Уайнстийн, като Ашли Джъд е най-популярното име, уличило Уайнстийн в сексуално посегателство 20 години след случилото се. Пред изданието звездата от „Целуни момичетата“ разказва как отишла на работна закуска с кино магната в хотел в Бевърли Хилс, а той се появил по халат пред нея и я помолил да му направи масаж. В други случаи Уайнстийн е искал от красивите си мишени да го гледат как си взема душ, или директно им е пускал ръце – никъде обаче не се споменава изнасилване. От публикацията става ясно още, че през годините Уайнстийн е сключил най-малко осем извънсъдебни споразумения с жени, склонили да забравят перверзните унижения срещу пари. \n                    ", "date": "2017.10.09", "title": "Харви Уайнстийн изхвърча от собствената си компания "}
{"url": "http://www.monitor.bg/a/view/55127-%D0%90%D0%BB%D0%B1%D1%83%D0%BC%D1%8A%D1%82%D0%B1%D0%B8%D1%82%D0%BA%D0%B0-%D0%BD%D0%B0-%D0%A8%D0%B0%D0%BD%D0%B0%D1%8F-%D0%A2%D1%83%D0%B5%D0%B9%D0%BD-%D0%BE%D0%B3%D0%BB%D0%B0%D0%B2%D0%B8-billboard/", "text": "\n                    Кънтри дивата Шаная Туейн се завърна триумфално в шоубизнеса с Now – албумът, който издава след 17-годишна пауза, в която тя се бори, за да възвърне напълно гласа си. Проектът оглави Billboard Top 200, отчитайки продадени 137 000 единици само в първата седмица след издаването си. Now e едва втория кънтри албум, достигнал челна позиция през 2017 г след Life Changes на Томас Рет.\n\nТуейн загуби гласа си през 2008-ма, когато съпругът й я напусна заради най-добрата й приятелка. Разделяйки се с Робърт Ландж звездата загуби не само партньора, но и продуцента, и създателят на повечето й хитове. „Бях емоционална бъркотия, чувствах се толкова разбита, че бях сигурна, че няма да запея никога повече.“, сподели в емоционално интервю за Опра Уинфри през 2011 г. Туейн. Певицата разкри още, че страда от дисфония – състояние, в което мускулите стискат гласните струни. \n                    ", "date": "2017.10.09", "title": "Албумът-битка на Шаная Туейн оглави Billboard "}
{"url": "http://www.monitor.bg/a/view/76151-%D0%A1%D0%90%D0%A9-%D0%B8-%D0%A2%D1%83%D1%80%D1%86%D0%B8%D1%8F-%D0%B2%D1%8A%D0%B2-%D0%B2%D0%B8%D0%B7%D0%BE%D0%B2%D0%B0-%D0%B2%D0%BE%D0%B9%D0%BD%D0%B0/", "text": "\n                    Американското посолство в Анкара и турското посолство във Вашингтон заявиха, че временно спират всички неимиграционни визови услуги, като казаха, че трябва да преоценят взаимните си ангажименти във връзка със сигурността на своя персонал, предадоха световните агенции.Миналата седмица САЩ заявиха, че са \"дълбоко обезпокоени\" от ареста на служител на американското генерално консулство в Истанбул по обвинения в нарушаване на конституцията и опит за сваляне на турското правителство.\"Събитията напоследък карат правителството на САЩ да преоцени ангажимента на правителството на Турция към сигурността на американската дипломатическа мисия и персонал\", каза посолството на САЩ в Анкара.\"С цел да бъде намален до минимум броят на посетителите в посолството и консулствата ни, докато се извършва тази преоценка, с незабавно действие прекратяваме всички неимиграционни визови услуги във всички дипломатически обекти на САЩ в Турция\", заяви посолството.Мярката засяга визите в областта на туризма, бизнеса, медицинското лечение, временната заетост, обучението, медиите, дипломатическата дейност.Турция последва примера на САЩ, като заяви, че временно спира всички неимиграционни визови услуги във всички турски дипломатически обекти в САЩ.\"Събитията напоследък карат турското правителство да преоцени ангажимента на правителството на САЩ към сигурността на турската дипломатическа мисия и персонал\", каза турското посолство във Вашингтон.Напрежението между САЩ и Турция се покачва заради американската подкрепа за кюрдските Сили за защита на народа (СЗН) в Сирия, които са смятани от Анкара за продължение на забранената Кюрдска работническа партия (ПКК).Турция също така настоява САЩ да екстрадират ислямския духовник Фетхуллах Гюлен във връзка с опита за преврат през юли 2016 г. \n\n\n                    ", "date": "2017.10.09", "title": "САЩ и Турция във визова война"}
{"url": "http://www.monitor.bg/a/view/88044-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D0%BF%D0%BE%D0%B4%D0%B0%D1%80%D0%B8-%D1%87%D0%B0%D1%80%D1%88%D0%B0%D1%84%D0%B8-%D0%BD%D0%B0-%D0%9F%D1%83%D1%82%D0%B8%D0%BD/", "text": "\n                    Бившият премиер на Италия и голям приятел на руския президент Владимир Путин - Силвио Берлускони уважи стария си познанийк за 65-ия му рожден с оригинален подарък - чаршафи. На спалното бельо са изобразени двамата по време на една от техните срещи. Берлускони пристигна специално за рождения ден на Путин в Сочи.Двамата приятели имат дълга история, изпъстрена с любопитни подробности. Преди две години например Путин пожела Берлускони да стане министър на енергетиката на Русия, след като той получи забрана да заема публични длъжности в родината си.„В Италия направиха така, че да изпадна извън кулоарите, но Путин ми каза, че иска да ми даде руско гражданство, както и да ми повери икономиката на страната\", твърди Берлускони, цитират от вестник La Stampa.Още по време на процесите срещу Берлускони Путин го бе защитил: \"Съдят го, защото живее с жена. Ако беше хомосексуален, никой нямаше да ги пипне с пръст”, каза тогава руският президент.Междувременно стана ясно, че Елисейският дворец е приел предложението на Русия за посещение на президента на Франция Еманюел Макрон на Международния икономически форум в Санкт Петербург през май догодина. Президентът на Русия Владимир Путин е поканил френския си колега още през май по време на срещата им във Версай. Международният форум се очакваше да стане повод за посещение на Макрон в Русия още в края на декември 2017 година или началото на януари 2018 година, но този вариант е отпаднал.\nПариж не иска да бърза преди президентските избори в Русия. В Москва очакват, че участието на Макрон в срещата на върха ще даде възможност да се подобрят отношенията с ЕС\n                    ", "date": "2017.10.09", "title": "Берлускони подари спално бельо на Путин "}
{"url": "http://www.monitor.bg/a/view/28242-%D0%90%D0%B2%D1%81%D1%82%D1%80%D0%B0%D0%BB%D0%B8%D0%B9%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%BF%D0%BE%D0%B4%D0%B4%D1%8A%D1%80%D0%B6%D0%B0%D0%BB%D0%B0-%D1%81%D0%B0%D0%B9%D1%82-%D0%B7%D0%B0-%D0%BF%D0%B5%D0%B4%D0%BE%D1%84%D0%B8%D0%BB%D0%B8%D1%8F/", "text": "\n                    Австралийската полиция тайно управлявала един от най-големите сайтове в света за детска порнография, съощи британският в. \"Гардиън\".\n\nТова става ясно от разследване на норвежки журналисти от изданието VG, които се занимавали с работата на сайта Childs Play. През януари 2017 г. се оказало, че сайтът се ръководи от сътрудници на полицията от австралийския щат Куинсленд.\n\nСобственик на сайта бил Бенджамин Фолкнъра, арестуван в САЩ за изнасилване на 4-годишно момиче. В момента излежава доживотна присъда. Полицията взела сайта под контрол и тайно го поддържала, за да не стане ясно на посетителите за сменената собственост.\n\nПо традиция на сайта веднъж в месеца имало обръщение към форумците, което в течение на няколко месеца го пишели полицаите. Оказва се, че австралийското законодателство разрешава полицеията да предприема такива действия.\n\nПрез септември 2017 г. сайтът бил закрит с милион потребители.\n\nКакто пояснява полицията в Куинсленд, операцията довела до арести в десетки страни и до задържането на насилници. Не става ясно обаче какви са точните данни за успеха на операцията.\n                    ", "date": "2017.10.09", "title": "Австралийската полиция поддържала сайт за педофилия"}
{"url": "http://www.monitor.bg/a/view/5543-7-%D1%87%D0%B0%D1%81%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%AF%D0%BC%D0%B0%D0%B9%D0%BA%D0%B0-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Християндемократите на германската канцлерка Ангела Меркел постигнаха споразумение за миграционната политика със своите баварски съюзници, преодолявайки сериозна пречка за воденето на преговори за съставяне на управляваща коалиция с други партии, предадоха Ройтерс и ДПА.\nСпоразумението предвижда Германия да приема около 200 000 мигранти годишно по хуманитарни съображения, без обаче това да бъде определяно като \"таван\" за бежанците. То беше постигнато след близо седемчасови преговори между водещи представители на Християндемократическия съюз (ХДС) и Християнсоциалния съюз (ХСС).\nСпоразумението също така предвижда разширяване на граничния контрол на германските граници, \"докато не бъде гарантирана защитата на външните граници на Европейския съюз\".\n\nВ споразумението между двете сестрински консервативни партии беше включена и точка да се работи за имиграционно законодателство, в което да бъде даден приоритет на квалифицираните мигранти, за да се запълнят по този начин празнините на трудовия пазар.\n\nГерманският канцлер Меркел обяви, че преговорите за сформиране на коалиционно правителство ще започнат на 18 октомври. Разговорите се очертават сложни, защото в коалицията трябва да се обединят консерватори, либерали и Зелени.\n\nМеркел, която спечели четвърти канцлерски мандат на изборите на 24 септември, иска да състави коалиция между своя консервативен блок и други две партии - свободните демократи и Зелените, които поддържат различни позиции по редица въпроси - от данъците и енергетиката до Европа.\nХристияндемократическият съюз на Меркел и нейният традиционен баварски партньор, Християнсоциалният съюз, се очаква да поканят първо Свободната демократическа партия (либералите), а после и Зелените за разговорите на 18 октомври. На 20 октомври ще има проучвателни дискусии с всички партньори заедно, уточни канцлерът.\n\nАнонсът на Меркел дойде след като Зелените призоваха за започване на преговори с консерваторите и със Свободната демократическа партия (СвДП) за съставяне на нова трипартийна управляваща коалиция, предаде Ройтерс.\nДжем Йоздемир, съпредседател на проимигрантската партия Зелените, направи изявление, но в него той не каза директно, че отхвърля споразумението между ХДС и ХСС, и така остави отворена вратата за управляваща коалиция с консервативния блок и СвДП, отбелязва Ройтерс.\n\"Любопитно ми е как ще ни го обяснят\", каза Йоздемир в интервю за германския телевизионен канал Цет Де Еф, визирайки договорката между Меркел и баварските й съюзници.\nЗелените са против определянето на таван за имиграцията. ХСС обаче иска да бъде въведена такава мярка с оглед на миграционния наплив през 2015 и 2016 г., когато много от дошлите в Германия влязоха именно през Бавария.\n\nМакар че броят на новопристигащите се очаква да намалее още повече през тази година в сравнение с предходните, по време на коалиционните преговори този въпрос вероятно ще предизвика искри между ХСС и Зелените, отбелязва Ройтерс.\nЙоздемир призова всички участници в преговорите да направят отстъпки.\n                    ", "date": "2017.10.09", "title": "7 часа преговори за \"Ямайка\" в Германия"}
{"url": "http://www.monitor.bg/a/view/70996-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%B2%D0%BE%D0%B9%D0%BD%D0%B0-%D1%81-%D0%9A%D0%9D%D0%94%D0%A0/", "text": "\n                    Напрежението между САЩ и Северна Корея ескалира през изминалите няколко месеца. Възможността за война на Корейския полуостров не е изключвана от британските военни, като ВС на Великобритания официално подготвят планове в случай на най-лошия сценарий. Според източници, цитирани от в. „Метро“, единият от плановете включва изпращането на най-новия самолетоносач на Великобритания „Кралица Елизабет“ в региона. Корабът ще бъде предаден на британските военноморски сили по-късно тази година, след като премине тестовете с излитането и кацането на самолетите. Източник е заявил пред Mail Online: „Имам достатъчно кораби, които да изпратим… разрушители тип 45, фрегати тип 23. Новият самолетоносач на Великобритания може да бъде пуснат в експлоатация преждевременно, ако нещата се влошат. Плановете са налице, след като нито Доналд Тръмп, нито Ким Чен Ун показват желание да успокоят военната си риторика“.\n                    ", "date": "2017.10.09", "title": "Великобритания се готви за война с КНДР"}
{"url": "http://www.monitor.bg/a/view/1762-%D0%9F%D1%83%D1%88%D0%B8%D0%BC-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%B0%D0%BD%D0%B4%D0%B5%D1%80%D1%82%D0%B0%D0%BB%D1%86%D0%B8%D1%82%D0%B5/", "text": "\n                    Германски учени установиха, че някои черти, свързани с въздействието на слънчевата светлина, сме наследили от неандерталските си предшественици, съобщи АП.\n\nУчените от института за еволюционна антропология \"Макс Планк\" изследваха генома на 100 000 британци, наследили ДНК от неандерталците, и установиха, че те страдат повече от неспокойство и самота, склонни са да стоят до по-късно вечер и да пушат. Изследването потвърди също, че малкото неандерталска ДНК у хората с неафрикански произход се отразява на цвета на кожата и косата, макар и не еднопосочно. Това показва, че неандерталците също са били по-мургави и по-светли.\n\nСпециалистите отдавна знаят, че неандерталците и съвременните хора са се кръстосвали. Около 2 процента от генома на съвременните хора е наследен от неандерталците. Предишни трудове свързаха тези останки със съвременни болести, като диабета. Новото изследване установи, че неандерталската ДНК се отразява и на черти, които не са свързани с болести.\n\nРезултатите показват, че неандерталците вече са се били приспособили към вариращата, а понякога и недостатъчна светлина в Европа, когато съвременният човек е пристигнал там от Африка преди около 50 000 години.\n\nУчените са стигнали до тези изводи, като са сравнили ДНК на 112 338 британци с генома на неандерталец, чийто фосил е открит в Сибир. така те са успели да свържат 15 физически черти с неандерталската ДНК, включително за цвета на косата и кожата. Други са поведенчески, като хронотипа на човека - дали е по-активен сутринта, или вечерта. Хората с неандерталска ДНК много по-често са активни вечер.\n\nВ отделно изследване учени от университета на Цюрих и института \"Макс Планк\" анализираха генома на неандерталка, чийто фосил е намерен в Хърватия. Те установиха, че наличието на неандерталска ДНК у съвременните хора е свързано с поява на хранителни разстройства, ревматоиден артрит, шизофрения.\n\nМеждувременно стана ясно, че видът Хомо сапиенс е по-стар, отколкото се смяташе досега. Това стана след генетичен анализ на фосилизирани скелетни останки показва, извършен в университетите в Упсала, Швеция, и в Йоханесбурт, РЮА. Те са секвенирали генома на седем индивида, чиито скелетни останки са открити на територията на Южна Африка. Най-ранните анализирани фосили са от ловци и събирачи, обитавали континента преди 2000 години през Каменната епоха. Най-късните са на около 300 години. За целите на изследването древната ДНК е сравнена с тази на съвременни хора.\n\nАнализът е показал, че еволюционното разделяне между Хомо сапиенс и групи от древни негови предшественици е настъпило преди между 260 000 и 350 000 години.\n\nПреобладаващото досега схващане беше, че Хомо сапиенс се е появил преди около 200 000 години.\n\nХомо сапиенс се появява в Африка след милиони години на човешка еволюция, включваща настъпило преди около между 600 000 и 700 000 години разделяне от линията, довела до появата на изчезналия неандерталски вид.\n\n\"През този период от време вероятно са настъпили някои генетични промени, направили ни хората, които сме днес, и разграничили ли ни например от неандерталците\", казва Матиас Якобсон, един от съавторите на изследването от университета в Упсала.\n\nПрез юни тази година в сп. \"Нейчър\" беше публикувано изследване, базирано върху анализ на фосилизирани човешки останки, намерени в Мароко. Авторите му са стигнали до извода, че фосилите на около 300 000 години също са от Хомо сапиенс.\n\n\"Възрастта на мароканските вкаменелости се вписва в новата оценка за появата на нашия вид\", казва Марлиз Ломбард от университета в Йоханесбург.\n\n \n\n \n\nДиабетът и окосмяването - дар от миналото\n\n \n\n \n\nОстанки от неандерталска ДНК в гените на неафрикански съвременни хора са свързани с много здравословни проблеми, като диабет тип 2, болестта на Крон, лупус и билиарна цироза. Те са свързани и с тютюнопушенето, гъстото окосмяване, както и с грубата кожа и нокти.\n\nОт два до четири процента от генома на европейците и азиатците е получен в наследство от кръстосването между древните Хомо сапиенс и неандерталците. Те са отделни човешки видове, които са съществували едновременно хиляди години.\n\nМестните хора от тропическа Африка, чиито предци не мигрират извън континента и не се смесват с евразийските неандерталци, нямат неандерталска ДНК.\n\nМного варианти, наследени от неандерталците, са свързани със заболявания, особено автоимунни, каквито са болестта на Крон, причиняваща възпаление на червата, лупуса и билиарната цироза. Освен това един генен вариант или алел е свързан с тютюнопушенето, особено сред европейците.\n\nЕдно от откритията е, че неандертелското ни потекло се проявява в гените за кератинови влакна - фиброзен протеин, който придава здравина на кожата, косата, ноктите. Това може да е осигурило на новодошлите от Африка по-добра изолация от студа, характерен за европейския климат.\n\nЗоните, в които неандерталската ДНК има най-голямо въздействие в съвременния човешки геном, е свързана с кожата и окосмяването, като днешният ни вид е 70% неандерталски.\n\n \n\n \n                    ", "date": "2017.10.09", "title": "Пушим заради неандерталците "}
{"url": "http://www.monitor.bg/a/view/49874-%D0%A5%D0%B2%D0%B0%D0%BD%D0%B0%D1%85%D0%B0-%D0%B1%D1%80%D0%B0%D1%82%D0%B0-%D0%BD%D0%B0-%D0%BA%D0%B8%D0%BB%D1%8A%D1%80%D0%B0-%D0%BE%D1%82-%D0%9C%D0%B0%D1%80%D1%81%D0%B8%D0%BB%D0%B8%D1%8F/", "text": "\n                    Италианската полиция каза, че е арестувала брата на тунизиеца Ахмед Ханаши, който уби с нож две жени във френския град Марсилия преди седмица, предаде Ройтерс.\nАнис Ханаши е бил задържан през уикенда в италианския град Ферара по издадена във Франция международна заповед за арест.\nТой е арестуван по подозрение в съучастничество в нападението, извършено от брат му, и членство в терористична организация.\nОперацията по арестуването му е била проведена в координация с френските власти.\nАхмед Ханаши уби две жени на 1 октомври в Марсилия и беше застрелян от френски войник. Групировката \"Ислямска държава\" пое отговорност за нападението, но не посочи името на извършителя.\n                    ", "date": "2017.10.09", "title": "Хванаха брата на килъра от Марсилия "}
{"url": "http://www.monitor.bg/a/view/33468-%D0%A0%D1%83%D1%81%D0%BA%D0%B0%D1%82%D0%B0-%D0%94%D1%83%D0%BC%D0%B0-%D1%89%D0%B5-%D1%80%D0%B0%D0%B7%D1%8F%D1%81%D0%BD%D1%8F%D0%B2%D0%B0-%D0%B7%D0%B0%D0%BA%D0%BE%D0%BD%D0%B8%D1%82%D0%B5-%D0%B2-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8/", "text": "\n                    Долната камара на руския парламент реши активно да влезе в интернет и от ноември т.г. пуска три образователни проекта, които ще разяснят на населението смисъла на непонятните закони. Това съобщава в. „Ведомости“, позовавайки се на източник от апарата на Думата.\n\nДо идеята за използване на виртуалното пространство парламентаристите стигнали, анализирайки своите акаунти в социалните мрежи. Там хората често задавали въпроси относно различни закони и често ги интерпретирали неправилно. Това накарало депутатите да започнат разяснителна работа, използвайки видео, информационни графики и графически картички, посочва изданието. Думата възнамерява да обедини усилията си с онлайн средствата за масова информация, както и да осъществи интерактивна връзка с ползвателите на социалните мрежи. Освен това проектът #ДумаОтвечает /Думатаотговаря/ ще пусне хаштаг, с чиято помощ в социалните мрежи всеки ще може да зададе интересуващия го въпрос. Политологът Александър Кънев посочва, че образователните проекти на парламента са в крак със съвременните тенденции да се използват виртуални стимулации при общуването с населението. Директорът по технологиите на агенцията \"Интернет-агитация\" Валерий Соловьов обаче се опасява, че хаштагът #ДумаОтвечает ще даде възможност на аудиторията широки възможности за тролинг. Агенциите уточняват, че задачата да открива и анализира най-неясните за гражданите въпроси ще бъде възложена на Регионалния обществен център за интернет технологии. \n                    ", "date": "2017.10.09", "title": "Руската Дума ще разяснява законите в социалните мрежи "}
{"url": "http://www.monitor.bg/a/view/52552-%D0%9D%D0%B5%D0%B4%D0%BE%D1%81%D0%BF%D0%B8%D0%B2%D0%B0%D0%BD%D0%B5%D1%82%D0%BE-%D0%B2%D0%BE%D0%B4%D0%B8-%D0%B4%D0%BE-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D1%85%D0%B0%D1%80%D0%B0%D0%BA%D1%82%D0%B5%D1%80%D0%B0/", "text": "\n                    Недоспиването не само се отразява зле на здравето, но също така променя характера на човека, установиха учени от университета в Бъркли, цитирани от в. \"Чикаго трибюн\".\nПо думите на автора на изследването Матю Уокър при спане по-малко от 7 часа на денонощието в мозъка настъпват необратими изменения. \"Тези, които изкарват в сън само по 6 часа, лъжат себе си и своето здраве\", изтъква ученият. Когато се опитваме да си наваксаме с късно ставане през уикендите, не можем да компенсираме щетите от недоспиването. \"Това не е банка. Не е като да натрупаш дълг, който да погасиш по-късно\", изтъква Уокър.\nНедоспиването прави хората по-малко харизматични и по-склонни към лъжи. Уокър предупреждава за опасното влияние на вечерната употреба на кафе и митовете за това, че алкохолът ни помага да заспим. За здрав сън той препоръчва да изключим смартфона, компютъра и телевизора най-малко един час преди лягане.\n\n \n                    ", "date": "2017.10.09", "title": "Недоспиването води до промяна в характера"}
{"url": "http://www.monitor.bg/a/view/37459-%D0%A5%D0%BE%D0%BB%D0%B0%D0%BD%D0%B4%D0%B8%D1%8F-%D0%BD%D0%B0-%D1%80%D1%8A%D0%B1%D0%B0-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D1%81%D0%BB%D0%B5%D0%B4-208-%D0%B4%D0%BD%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8/", "text": "\n                    Лидерите на четири холандски партии се договориха по проект за управленска програма на ново десноцентристко коалиционно правителство след 208 дни преговори, предаде Асошиейтед прес.\nСега проектът ще бъде представен на депутатите на четирите партии, които може да внесат минимални изменения в текста.\nОчаква се премиерът Марк Рюте, ръководител на деснолибералната Народна партия за свобода и демокрация, да обяви официално управленската програма утре заедно с лидерите на християндемократите, на центристката партия \"Демократи-66\" и на консервативния Християнски съюз.\nСлед изборите от 15 март тази коалиция ще има минимално парламентарно мнозинство от един глас.\n                    ", "date": "2017.10.09", "title": "Холандия на ръба на правителство след 208 дни преговори"}
{"url": "http://www.monitor.bg/a/view/24080-%D0%9F%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%9C%D0%B5%D0%B9-%D0%BE%D1%82%D1%81%D1%82%D1%80%D0%B0%D0%BD%D0%B8-%D0%B4%D0%B2%D0%B0%D0%BC%D0%B0-%D0%BD%D0%B5%D0%BF%D0%BE%D1%81%D0%BB%D1%83%D1%88%D0%BD%D0%B8-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8/", "text": "\n                    Управляващите британски консерватори отстраниха от редиците си двама евродепутати, нарушили партийната линия и гласували в подкрепа на резолюция на Европарламента, в която се настоява Лондон да положи повече усилия, за да изпълни исканията на ЕС в преговорите за Брекзита, предаде Ройтерс.\nДжули Гирлинг и Ричард Ашуърт бяха изключени от Консервативната партия снощи, след като подкрепиха резолюция за блокиране на по-нататъшните преговори за Брекзита, посочи днес партията в изявление, което подчертава разногласията около излизането на Обединеното кралство от ЕС.\nМинистър-председателката Тереза Мей подкрепи изключването. Правителствен източник определи поведението на двамата евродепутати като напълно безотговорно.\nТе не оставиха други избор на партията освен да действа, каза водачът на 20-членната група на британските консерватори в ЕП Ашли Фокс, коментирайки решението на Гирлинг и Ашуърт като \"изключително жалко\".\nГирлинг, която подобно на Ашуърт и Фокс бе против Брекзит на миналогодишния референдум, обоснова решението си да гласува за приетата с голямо мнозинство в Страсбург във вторник незадължаваща резолюция, приканваща лидерите на ЕС да не приемат искането на Лондон за преговори за търговията след Брекзита без по-нататъшни отстъпки.\nНе съм гласувала, за да попреча на търговските преговори, каза парламентаристката, припомняйки, че самата тя е настояла за такива преговори. В изявление обаче тя посочи, че е категорично ясно, че изискванията на ЕС за достатъчен напредък по ключови въпроси още не са изпълнени.\nГирлинг подчерта, че с гласуването си тя е поставила интересите на избирателите си над партийната дисциплина. Никога не съм била съгласна мълчаливо да се примиря страната ни да върви към ръба на пропастта, отбеляза тя.\n                    ", "date": "2017.10.09", "title": "Партията на Мей отстрани двама непослушни евродепутати"}
{"url": "http://www.monitor.bg/a/view/20589-%D0%A2%D1%83%D1%80%D1%86%D0%B8%D1%8F-%D0%B7%D0%B0%D0%BF%D0%BE%D1%87%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B2-%D0%98%D0%B4%D0%BB%D0%B8%D0%B1/", "text": "\n                    Турските власти започнаха планираната военна операция в сирийската провинция Идлиб, чиято цел е да гарантира сигурността в региона. Това се казва в съобщение на генералния щаб на турските въоръжени сили. „В съответствие с постигнатото в Астана споразумение турските военнослужещи пресякоха границата със Сирия и дойдоха на територията на Идлиб на 8 октомври“, се казва в текста. В него се посочва още, че военните са извършили разузнавателни дейности и са установили наблюдателни пунктове, от които да се следи за спазването на сключеното примирие. Вчера турският президент Реджеп Ердоган заяви, че неговата страна ще си сътрудничи с бойците от Свободната сирийска армия по гарантирането на сигурността в Идлиб след постигнато споразумение в рамките на преговорите в Астана, на които участват още съюзниците на режима Русия и Иран. Началото на операцията беше основна тема на спекулации през последните седмици и се предполага, че е част от плановете за създаване на т. нар. „зона за деескалация“ в провинцията и околностите. По-рано тази година Турция, Русия и Иран се съгласиха да установят четири такива зони като мярка за улесняване на мирно споразумение между враждуващите страни в Сирия.\n                    ", "date": "2017.10.09", "title": "Турция започна операция в Идлиб"}
{"url": "http://www.monitor.bg/a/view/8273-%D0%94%D0%B0%D0%BD%D1%8A%D0%BA-%D0%B2%D1%8A%D1%80%D1%85%D1%83-%D1%8F%D1%85%D1%82%D0%B8%D1%82%D0%B5-%D0%B8-%D1%81%D0%BA%D1%8A%D0%BF%D0%B8%D1%82%D0%B5-%D0%BA%D0%BE%D0%BB%D0%B8-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D1%85%D0%BE%D1%80%D0%B0-%D0%BD%D0%B0-%D0%9C%D0%B0%D0%BA%D1%80%D0%BE%D0%BD/", "text": "\n                    Депутати от партията на френския президент Еманюел Макрон ще предложат изменение на проектобюджета за 2018 година, с което да бъде наложен данък върху луксозните яхни, скъпите коли и ценните метали, каза днес високопоставен партиен представител, след като бяха отправени критики към решението на президента да премахне френския \"данък богатство\", съобщи Ройтерс.\nМиналата седмица Макрон изпълни предизборното си обещание да премахне \"данък богатство\" - символ на социалната справедливост за левите, но също така критикуван, че пропъжда хиляди милионери в чужбина.\nЛевите заявиха, че това решение на Макрон е доказателство, че той е президент на богатите - определение, от което бившият банкер се опитва да се отърве, откакто пое президентския пост през май.\nПланираната национална стачка на работещите в държавния сектор във вторник ще окаже допълнителен натиск върху Макрон.\nС \"данък богатство\", който бе въведен от социалистите през 80-те години, се облагаха хората с активи над 1,3 милиона евро (1,5 милиона долара).\nТой ще бъде заменен с данък върху недвижимостите, но яхтите, бижутата и луксозните автомобили няма да бъдат обхванати, въпреки че финансовият министър остави отворена вратата за промени.\nПо думите на председателя на парламентарната група на партията на Макрон \"Република, напред\" Ришар Феран пред регионалния вестник \"Уест Франс\" идеята за реформата на \"данък богатство\" е била да не се пречи на допринасящите за развитието на производствената икономика.\nОблагането с данък на недвижимото имущество отговаря на това, но неща като яхти, луксозни коли, скъпоценни метали също не допринасят за продуктивната икономика, допълни той.\nФеран каза, че правителството подкрепя въвеждането на изменението.\nПарламентарната финансова комисия ще разгледа проектобюджета за 2018 година тази седмица.\n                    ", "date": "2017.10.09", "title": "Данък върху яхтите и скъпите коли предлагат хора на Макрон"}
{"url": "http://www.monitor.bg/a/view/51589-%D0%9F%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D0%9D%D0%BE%D0%B1%D0%B5%D0%BB-%D0%B5-%D0%B7%D0%B0-%D0%BF%D0%BE%D0%B2%D0%B5%D0%B4%D0%B5%D0%BD%D1%87%D0%B5%D1%81%D0%BA%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/", "text": "\n                    Нобеловата награда 2017 година бе присъдена на Ричард Талър от Чикагския университет за неговите трудове за психологичните и социални механизми при вземането на решения от потребителите и инвеститорите.Талър е показал как някои човешки черти като границите на рационалността и социалните предпочитания \"засягат систематично индивидуалните решения и насочеността на пазарите\", обясни генералният секретар на Кралската академия на науките Гьоран Хансон.Талър е пионер в поведенческата икономика, научна област, в която заключения от психологически изследвания се прилагат при вземането на икономически решения, посочва АП. Поведенческата икономика изучава влиянието на социалните, когнитивните и емоционалните фактори при взимането на икономически решения от отделни лица и учреждения, както и последствията на това влияние върху пазарите. Талър въвежда в поведенческата психология понятието на „ментална отчетност“ - потребителите разпределят разходите си според менталните си сметки. В зависимост от вида на „менталната сметка“ средствата се харчат с една или друга степен на внимание. Талър също така е обърнал внимание на недостига на самоконтрол у потребителите, заради което възникват противоречия между дългосрочните и краткосрочните планове.За основател на поведенческата икономика се смята психологът Даниел Канеман, когото Талър е работил. През 2002 г. Канеман получи Нобелова награда за икономика „за прилагането на психологическа методика в икономическата наука и по-специално при изследването на формирането на съждения и вземането на решения в условията на неопределеност“.Ричард Талър ще получи 9 милиона шведски крони или близо 1,1 милиона долара. Нобеловата награда за икономика или по-точно Наградата за икономически науки се отпуска от Шведската централна банка (Риксбанк). Тя е най-престижната в света награда за принос в областта на икономиката и се връчва всяка година от Шведската кралска академия на науките.\n\n\n                    ", "date": "2017.10.09", "title": "Последният Нобел е за поведенческа икономика"}
{"url": "http://www.monitor.bg/a/view/60741-%D0%9D%D0%90%D0%A2%D0%9E-%D0%9D%D0%B5-%D0%B8%D1%81%D0%BA%D0%B0%D0%BC%D0%B5-%D0%BD%D0%BE%D0%B2%D0%B0-%D0%A1%D1%82%D1%83%D0%B4%D0%B5%D0%BD%D0%B0-%D0%B2%D0%BE%D0%B9%D0%BD%D0%B0-%D1%81-%D0%A0%D1%83%D1%81%D0%B8%D1%8F/", "text": "\n                    Генералният секретар на НАТО Йенс Столтенберг заяви, че алиансът не иска \"нова Студена война\" с Русия въпреки опасенията на страните членки във връзка със струпването на руски войски по границата с НАТО, предаде Асошиейтед прес.\n\nТой говори в края на четиридневната Парламентарна асамблея на НАТО, която се провежда в Букурещ.\n\n\"Ние сме обезпокоени от . . . липсата на прозрачност (на Русия), когато става дума за военни учения\", посочи Столтенберг.\n\nТой спомена руско-беларуската операция през септември, включваща хиляди войници, танкове и самолети, която се състоя в Беларус, на източната граница на НАТО.\n\nСтолтенберг обаче добави: \"Русия е наш съсед. . . ние не искаме да изолираме Русия. Не искаме нова Студена война\".\n\nТой каза, че 29-членният алианс е засилил въздушния патрул в Черно море \"в отговор на агресивните действия на Русия в Украйна\".\n\nГенералният секретар на НАТО също така подчерта в речта си пред Парламентарната асамблея, че Европейският съюз не може да развие собствена система за отбрана извън НАТО, предаде Аджерпрес.\n\n\"Много добре е, че ЕС развива собствена система за отбрана в допълнение към Северноатлантическия алианс. Алиансът иска това нещо от дълго време\", посочи той.\n\n\"Но е важно да подчертаем, че системата за европейска отбрана не може да замести системата на НАТО, а трябва да бъде вътре в рамките на НАТО\", подчерта още Столтенберг.\n\nСъщевременно той призова страните членки на алианса са отделят повече пари за отбрана и благодари на Румъния за приноса й.\n                    ", "date": "2017.10.09", "title": "НАТО: Не искаме нова Студена война с Русия"}
{"url": "http://www.monitor.bg/a/view/33858-%D0%9C%D0%B0%D1%80%D0%BA-%D0%A0%D1%8E%D1%82%D0%B5-%D1%89%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%A5%D0%BE%D0%BB%D0%B0%D0%BD%D0%B4%D0%B8%D1%8F-%D1%81-%D0%BC%D0%BD%D0%BE%D0%B7%D0%B8%D0%BD%D1%81%D1%82%D0%B2%D0%BE-%D0%BE%D1%82-%D0%B5%D0%B4%D0%B8%D0%BD-%D0%B3%D0%BB%D0%B0%D1%81/", "text": "\n                    Лидерите на четири холандски партии се договориха по проект за управленска програма на ново десноцентристко коалиционно правителство след 208 дни преговори, предаде АП.\n\nСега проектът ще бъде представен на депутатите на четирите партии, които може да внесат минимални изменения в текста.\n\nОчаква се премиерът Марк Рюте, ръководител на деснолибералната Народна партия за свобода и демокрация, да обяви официално управленската програма във вторник заедно с лидерите на християндемократите, на центристката партия \"Демократи-66\" и на консервативния Християнски съюз.\n\nСлед изборите от 15 март тази коалиция ще има минимално парламентарно мнозинство от един глас.\n                    ", "date": "2017.10.09", "title": "Марк Рюте ще управлява Холандия с мнозинство от един глас "}
{"url": "http://www.monitor.bg/a/view/34251-%D0%9F%D1%83%D1%82%D0%B8%D0%BD-%D1%89%D0%B5-%D1%81%D0%B5-%D0%B7%D0%B0%D0%B2%D0%B8%D0%B2%D0%B0-%D1%81%D1%8A%D1%81-%D1%81%D0%B5%D0%B1%D0%B5-%D1%81%D0%B8-%D0%B8-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8/", "text": "\n                    Руският президент Владимир Путин занапред ще се завива с юрган, на който той и експремиерът на Италия Силвио Берлускони си стискат ръцете, усмихнати до очи и гледащи се предано в очите. Така изкоментираха медиите на Апенините най-впечатляващия подарък от многото дарове, които лидерът на десницата между Алипите и Сицилия занесе завчера в Москва за 65-я рожден ден на лидера на Русия. Излизащият и в Италия американски електронен вестник „Huffington post” пък припомни със закачлив тон, че преди време Берлускони е подарил на Путин огромно легло и сега го доокомплектовал със завивката. Любопитен е фактът, че подареният плик за юрган с лика на двамата лидери е ушит и щампован във фирмата за спално бельо „Ленциовисими“, чийто трийсетгодишен собственик Микеле Каскавила е автор на нашумялата книга „Чаршафите на властта“. Предговорът на която е написан не от кого да е, а от самия… Силвио Берлускони!Разказвайки за подаръците на четирикратния премиер на Италия, медиите в страната до една припомниха, че приятелството му със силния човек в Москва е доста старо и не е повлияно от капризите на времето. За пръв път двамата се срещат и си стискат ръцете на срещата на държавните и правителствените ръководители на Седемте най-развити страни в Генуа през 2001 г. На следващата година Берлускони успява да организира в намиращата се близо до Рим военно-въздушна база „Пратика дел Маре“ среща на лидерите на страните – членки на НАТО с Путин и неговите военни специалисти. Подписан е първият договор за сътрудничество между Русия и Атлантическия пакт, като паметна ще остане снимката, на която тогавашния президент на САЩ Джордж Буш и Владимир Путин си стискат ръцете, а Берлускони ги държи здраво в своите. После следват много срещи между двамата в световно известната вила „Чертоза“ на о. Сардиния, в руския курорт Сочи, в Москва, Сибир, Милано, Рим и т.н. Докато Путин и Берлускони бяха женени – придружаваха ги половинките им Людмила Вероника, а след като се разведоха – онези дами, които те си пожелаят…Според италианските медии хубавото в отношенията между двамата е това, че на тях не са повлияли нито политическите, личните и съдебните проблеми на Берлускони, причинени от скандалите покрай купоните „бунга бунга“ преди 6-7 години, нито санкциите срещу Русия заради анексирането на Крим и напъждането на Путин от елитарния клуб на Г-7, който вече е Г-6.\n\n\n                    ", "date": "2017.10.09", "title": "Путин ще се завива със себе си и Берлускони"}
{"url": "http://www.monitor.bg/a/view/42566-%D0%9F%D1%83%D1%88%D0%B0%D1%87%D0%B8%D1%82%D0%B5-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0%D1%82-%D1%86%D0%B8%D0%B3%D0%B0%D1%80%D0%B8%D1%82%D0%B5-%D0%BF%D1%80%D0%B5%D0%B4-%D1%81%D0%B5%D0%BA%D1%81%D0%B0/", "text": "\n                    Проучване, направено във Великобритания, показва, че пушачите предпочитат цигарите пред секса, пише в. \"Дейли експрес\".\n\nРезултатите от допитване на производителите на никотинови продукти NiQuitin, осъществено в месеца, в който страната води активна кампания срещу вредния порок, едва ли ще допаднат на партньорите на пушачите. Двадесет на сто от анкетираните участници, които пушат, не крият, че копнеят за цигара повече, отколкото за интимни ласки.\n\nОколо 30 процента от участниците в допитването признават, че измежду различни пороци - злоупотреба с алкохол, захар и социални мрежи, отново поставят на първо място тютюнопушенето.\n\nПроучването, обхванало 1000 пушачи, показва също, че предпочитането време за палене на цигара е след сутрешното кафе.\n\nИзследването е установило още, че жените, които правят опити да се преборят с вредния навик, издържат без цигари средно с 19 дни повече от мъжете, преди отново да пропушат.\n\nКато най-чести причини за завръщане към порока хората изтъкват стреса и удоволствието от пушенето в компания.\n\nНикотиновите дъвки са най-популярният помощник в борбата срещу цигарите, въпреки че мнозина не крият недоволството си от вкуса им.\n                    ", "date": "2017.10.09", "title": "Пушачите предпочитат цигарите пред секса"}
{"url": "http://www.monitor.bg/a/view/2208-%D0%92-%D0%98%D1%80%D0%B0%D0%BA-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%B1%D1%83%D1%85%D0%BD%D0%B5-%D0%BD%D0%BE%D0%B2%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%B2%D0%BE%D0%B9%D0%BD%D0%B0/", "text": "\n                    Иракският вицепрезидент Аяд Алауи заяви днес, че може да се стигне до гражданска война заради контролирания от кюрдите град Киркук, ако не се стигне до решение по преговори за кюрдска независимост, предаде Асошиейтед прес.\n\nАлауи заяви пред АП, че призовава както кюрдският лидер Масуд Барзани, така и централното правителство в Багдад и подкрепяните от Иран милиции да покажат сдържаност и самообладание при споровете за богатия на петрол град. Киркук беше включен в спорния кюрдски референдум за независимост, който беше произведен миналия месец. Градът с население от различни етноси е под контрола на кюрдски сили от 2014 г., макар че не е част от автономния кюрдски регион в Североизточен Ирак,\n\nВицепрезидентът предупреди, че Киркук може да стане искрата, която да подпали конфликта в Северен Ирак и добави, че самият той е против кюрдската независимост.\n\nИракският национален съвет за сигурност, под председателството на премиера Хайдер ал Абади, обяви нови санкции, засягащи кюрдския автономен регион, който вече беше изолиран чрез спиране на международните полети, предаде Франс прес. В комюнике на съвета се съобщава, че комисията по финансово разузнаване ще разследва приходите от петрола и кюрдските представители, които може да са си ги присвоили. \"Корумпираните ще бъдат разкрити и сумите възстановени\", се предупреждава в комюникето.\n\nОсвен това иракският съд е сезиран за случая на кюрдски функционери, участвали в организирането на референдум, противоречащ на решенията на федералния съд. На съдът е предаден списък с имена и са взети съдебни мерки срещу тях.\n\n\"Бяха предприети и други мерки\", се казва в комюникето, без да се съобщават подробности.\n\nБагдад съобщи днес, че се опитва да постави под контрол базираните в Кюрдистан оператори на мобилни услуги и да премести дейността им в иракската столица, предаде ДПА. Не се уточнява как ще бъде наложено решението.\n\nВ Кюрдистан има най-малко две мобилни мрежи, припомня ДПА.\n\nИракската парламентарна комисия по сигурност и отбрана поиска от кюрдските милиции пешмерги да предадат на иракската армия джихадистите от групата Ислямска държава, които се предадоха след неотдавнашната битка в Хауиджа, в провинция Киркук. Според водената от САЩ международна коалиция над 1000 джихадисти са се предали на пешмергите, чиито позиции се намират недалеч от града, припомня АФП. Според журналист на в. \"Ню Йорк таймс\", присъствал на разпитите, джихадистите са обяснили, че са се предали на кюрдските сили с надеждата да получат по-добро отношение, отколкото от шиитските паравоенни формирования.\n                    ", "date": "2017.10.09", "title": "В Ирак може да избухне нова гражданска война"}
{"url": "http://www.monitor.bg/a/view/84978-%D0%A0%D0%B0%D0%B7%D0%BA%D1%80%D0%B8%D1%85%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-10-%D1%85%D0%B8%D0%BB-%D0%BB%D0%B2-%D0%BE%D1%82-%D0%B1%D1%83%D1%81/", "text": "\n                    \n                    ", "date": "2017.10.09", "title": "Разкриха кражба  на 10 хил. лв. от бус"}
{"url": "http://www.monitor.bg/a/view/81363-%D0%9F%D0%BE%D0%BB%D0%B8%D1%86%D0%B0%D0%B8-%D1%83%D0%B4%D0%B0%D1%80%D0%B8%D1%85%D0%B0-%D0%BD%D0%B0%D1%80%D0%BA%D0%BE%D0%B4%D0%B8%D0%BB%D1%8A%D1%80%D0%B8%D1%82%D0%B5-%D0%B2-%D0%93%D0%BE%D1%80%D0%BD%D0%B0-%D0%9E%D1%80%D1%8F%D1%85%D0%BE%D0%B2%D0%B8%D1%86%D0%B0-%D0%B8-%D0%9B%D1%8F%D1%81%D0%BA%D0%BE%D0%B2%D0%B5%D1%86/", "text": "\n                    \n                    ", "date": "2017.10.09", "title": "Полицаи удариха наркодилърите  в Горна Оряховица и Лясковец"}
{"url": "http://www.monitor.bg/a/view/39409-%D0%98%D0%B7%D1%83%D0%BC%D0%B5%D0%BD-%D1%81%D1%8A%D0%BC-%D0%BE%D1%82-%D1%81%D0%BB%D1%83%D1%87%D0%B8%D0%BB%D0%BE%D1%82%D0%BE-%D1%81%D0%B5/", "text": "\n                    „Изумен съм от случилото се с брат ми Красимир, прочетох толкова много небивалици, че не зная вече на кой свят съм. Не искам да повярвам на нищо, брат ми не може да посегне на човек. Не сме се чували откакто е задържан, не ми е звънил, телефонът му е изключен. Не зная какво да мисля, изглежда ми като лош сън, от който всеки момент ще се събудя!“, заяви по телефона Христо Карчев, брат на задържания по обвинение в убийство на остров Крит казанлъшки полицай Красимир Карчев.\n\nНикой от колегите на полицая в РУ „Полиция“ – Казанлък не пожела да се ангажира с коментар по случилото се. Под сурдинка те съобщиха, че са получили разпореждане от началниците „да си траят“ докато нещата не се изяснят и от МВР и МвНР не излезели с официална позиция.\n\n37-годишният Красимир е организиран ловец от 2002 година, член е на дружинката в селата Енина и Горно изворово. Според председателя й Радко Нонов за последно е бил на излет при откриването на сезона за пъдпъдъци. Разполагал с две законни пушки: Мозберг – помпа и 12-калиброва успоредка.\n\nНе бил сред най- често участващите в излетите, оправдавал се с голямата си ангажираност в полицията.\n\nКазанлъчани се колебаят около продължителността на връзката на полицая с Десислава /Дешка/ Говедарова, съпругата на застреляния на 7 октомври 62-годишен кардиолог Христодоло Каландзакис. Според едни Красимир се развел с първата си съпруга преди 3-4 години заради живеещата в Крит хубавица, според други разводът бил заради връзка на предишната му съпруга с негов приятел. След развода, който приключил по взаимно съгласие синът им Кристиан останал при майка си.\n\nСпоред публикации в гръцкия печат от неделя при погребението на д-р Каландзакис присъствал и братът на Десислава, но бързо напуснал църквата заради скандал с останалите опечалени. Твърди се, че застреляният лекар имал съмнение относно бащинството си от брака с българката и дори настоявал за ДНК-тест.\n\nВ понеделник  по телефона майката Иванка Говедарова, която също живее на остров Крит лаконично сподели,             че няма никаква информация за Десислава. „Не съм се чувала с нея, никой нищо не ни казва, не зная какво да направя!“, каза тя и приключи разговора.\n\n \n\n „Следим случващото се с двамата български граждани, има официално съобщение от гръцките власти за задържането им. Задържаните обаче не са се обръщали към посолството за съдействие, няма наш представител на делото за мярката за неотклонение“, съобщи по телефона от Атина временно управляващият българското посолство Веселин Иванов.\n                    ", "date": "2017.10.09", "title": "Братът на задържания за убийство в Крит полицай: Изумен съм от случилото се!"}
{"url": "http://www.monitor.bg/a/view/54962-%D0%9F%D0%B0%D0%BD%D0%B4%D0%B8%D0%B7%D1%87%D0%B8%D1%8F-%D0%B8%D1%81%D0%BA%D0%B0-10-%D0%B1%D0%BE%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D1%8A%D0%BA%D0%B8%D0%BB%D0%B8%D0%B9%D0%BD%D0%B8%D0%BA-%D0%BF%D1%83%D1%88%D0%B0%D1%87/", "text": "\n                    Кюстендилецът Алберто Йорданов, който вече излежа 20-годишна присъда за убийството на приятелката си, поиска обезщетение в размер на 10 хил. лв. от държавата. В депозирания си иск пред магистратите, той твърди, че по време на престоя му в затвора в Бобов дол са му нанесени неимуществени вреди, изразяващи се в чувства на страх, малоценност с траен характер, застрашаване на здравето и причинен психоемоционален стрес. Посочените действия и бездействия на администрацията били в противоречие с изискванията за осигуряване на здравословна и безопасна среда за лишените от свобода.\n\nПо време на подаването на исковата молба, Алберто се е намирал в затвора в Бобов дол, където е изтърпявал присъда “лишаване от свобода” в размер на 20 години. Твърди, че за периода от 08.12.2014 г. до 12.07.2015 г., той е бил настанен в една килия с лице, което е пристрастен пушач и е наркозависим.\n\n„Действително настаняването в килията на пушач и наркозависим, би могло да донесе дискомфорт и неудобство за останалите лишени от свобода, но тези действия не могат да се квалифицират като унижаващи човешкото достойнство и целящи да се предизвика конфликт между затворниците“, са категорични магистратите по делото.\n\nВ крайна сметка исковата му молба беше отхвърлена, а делото подлежи на обжалване в 14-дневен срок пред Върховен административен съд.\n                    ", "date": "2017.10.09", "title": "Пандизчия иска 10 бона  заради съкилийник пушач"}
{"url": "http://www.monitor.bg/a/view/70814-%D0%A1%D0%BB%D0%B8%D0%B2%D0%BD%D0%B0%D0%BB%D0%B8%D1%8F-%D0%BF%D1%80%D0%BE%D0%B1%D0%BE%D0%B4%D0%B5-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B0%D1%82%D0%B0-%D1%81%D0%B8-%D0%B8-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8/", "text": "\n                     \n\n32-годишен жител на Сливен сложи край на живота си след скандал с приятелката си при който я наръгал с нож в гърдите и белите дробове.\n\nТежкият инцидент е станал на 7 октомври около 22,46 часа, когато в РУ „Полиция“ е постъпил сигнал за яростна разправия на последния етаж в жилищен блок на улица „Пейо Яворов“ №8 на квартал „Ново село“.\n\nПри опит на униформените да поканят за разговор обитателите на апартамента от прозореца на четвъртия етаж скочил мъж, който загинал на място, падайки върху тротоара.\n\nВ една от стаите полицаите открили потъналата в кръв приятелка на загиналия, която била транспортирана в местната болница и настанена в реанимацията.\n\nОколо обяд в понеделник от МБАЛ – Сливен уточниха, че пациентката е стабилизирана, но все още имало опасност за живота й. Според съседи загиналият Николай П. напоследък имал психични проблеми и изпадал в депресивни кризи. Скандалите с година по.младата му приятелка били почти ежедневни.\n\n \n                    ", "date": "2017.10.09", "title": "Сливналия прободе приятелката си и се самоуби   "}
{"url": "http://www.monitor.bg/a/view/51390-29-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D1%83%D0%B4%D1%83%D1%88%D0%B5%D0%BD%D0%B0-%D0%B7%D0%B0-5-%D0%BB%D0%B5%D0%B2%D0%B0-%D1%81%D1%82%D0%B0%D1%80%D0%B8%D1%86%D0%B0/", "text": "Прокуратурата поиска доживотен затвор без замяна, тъй като убийството е с особена жестокост, а извършителката Донка е рецидивистка\n                    Общо за 29 години при строг режим отива зад решетките рецидивистката ромка Донка Петкова, която в началото на февруари в първомайското село Дълбок извор удуши за 5 лева 84-годишната Иванка Кукова. След престъплението убийцата се прибрала в циганската махала, след което отново се върнала в къщата на жертвата си да краде.В чанта събрала дрехи, чаршафи, килим и пътеки, които, заедно с вече откъснатите от ушите на старицата златни обеци, отнесла в дома си. Ромката била съдена шест пъти за кражби и грабежи. През 2005г. нападнала старица в Чирпан отново заради 5 лева, но тогава жертвата й имала късмет да оцелее. Ромката получила 7 години затвор за грабежа, но след като излязла от затвора, продължила със старите навици. Набелязвала самотно-живеещи възрастни жени и започвала уж да им помага в домакинството. Задната й мисъл била да ги окраде при първия удобен случай. Така постъпила и с баба Иванка в пловдивското село. Всяка сутрин ходела у старицата да й пали печката. На 30 януари й поискала 5 лева, но пенсионерката й казала, че няма пари. Донка я нападнала. Съборила я на земята, удряла я по главата и я удушила. Старицата се опитала да се защити, но само успяла да одере нападателката си по челото.Зам.-окръжният прокурор на Пловдив Галина Андреева – Минчева поиска от съда да наложи на подсъдимата най-тежкото наказание – доживотен затвор без замяна. „Затворът очевидно не е превъзпитал тази жена, след като заради кутия цигари, тя  е отнела човешки живот. Тя функционира на ниво елементарни потребности и очевидно в нея не е останало нищо човешко. Затова тя трябва да бъде изолирана за максимално дълъг срок от обществото”, поиска от съда прокурор Андреева.Самата Донка Петкова обаче призна вината си за престъплението и съдът разгледа делото срещу нея по съкратената процедура. Така според закона евентуалният доживотен затвор се редуцира до престой зад решетките от 20 до 30 години, каквото наказание наложил съдът на Донка – 25 години за убийството на баба Иванка. За кражбата на вещи от дома на мъртвата присъдата на циганката е 4 години затвор, които се кумулират с годините затвор за убийството и общата присъда става 25 години затвор, които са били завишени от съда с още 4 години. \n\n\n                    ", "date": "2017.10.09", "title": "29 години затвор за удушена за 5 лева старица"}
{"url": "http://www.monitor.bg/a/view/69417-%D0%9F%D0%B8%D0%BF%D0%BD%D0%B0%D1%85%D0%B0-%D0%9F%D0%B5%D1%82%D1%8F-%D0%94%D0%B6%D0%B8%D0%BD%D0%B0-%D0%B8%D0%BB%D0%B8-%D0%9F%D0%B5%D0%BD%D0%BA%D0%B0-%D1%81-%D0%BF%D0%B5%D1%80%D1%83%D0%BA%D0%B0-%D0%B4%D0%BE-%D0%A6%D0%B5%D0%BD%D1%82%D1%80%D0%B0%D0%BB%D0%BD%D0%B0%D1%82%D0%B0-%D0%B3%D0%B0%D1%80%D0%B0-%D0%BD%D0%B0-%D0%A0%D0%B8/", "text": "В същия район миналата седмица бе закопчан опасен терорист – ислямист\n                    Само 48 часа свобода си открадна нашенската джебчийка, която преди два дни успя да приспи пазвантите си в строго охранявания римски затвор „Ребибия“ и да изчезне яко дим във Вечния град. Късно в неделя вечерта тя бе задържана недалеч от централната гара на Рим от патрул на карабинери от близката казарма „Рома Макао“ и бе върната зад стените на прочутия пандиз, в който преди време дълги години лежа Мехмет Али Агджа - атентатора на папа Йоан Павел II. Българската ромка, както я нарече в. „Месаджеро“ се била дегизирала с перука, но независимо от това била разпозната от карабинерите при рутинна проверка на документите на скитащите из района на гарата бездомници, имигранти и дори свързани с ислямския тероризъм лица. Точно там миналата седмица бе задържан и след това експулсиран в родината му 36-годишен алжирец, който бил заподозрян, че поддържа тесни връзки с ИДИЛ. Най-интересният факт в цялата история според римския всекидневник „Ил Темпо“ обаче е този, че циганката била известна на италианските сили за сигурност с най-малко три CV-та. Според първото тя се казвала Джина Евгениева Станчева и била родена на 29 септември 1982 г., във второто фигурирала като Петя Динкова Богданова, родена на 23 март 1985 г., а в третото е Пенка Василева Питанова, родена на 11 май 1987 г. Съответно нашенката разполагала с добре подправени документи за самоличност, благодарение на които успяла да избяга в Германия, след като в началото на годината получила 4 години затвор за джебчийство и дребни кражби в Рим. Органите на реда на Берлин обаче бързо я надушили, арестували и изпратили миналия петък под конвой в Ребибия. Още при пристигането си Джина, Петя или Пенка се омешала с дошли на свиждане роднини на затворници, изплъзнала се от погледите на охраната и си плюла на петите.\nСпоред полицията през 48-те си часа свобода нашенската ромка не се била спряла за минута, хранела се само във винаги пълно с клиенти заведение за бързо хранене, въобще не била спала и обикаляла района на централната римска гара в търсене на ятаци.\n\n \n\n \n                    ", "date": "2017.10.09", "title": "Пипнаха Петя, Джина или Пенка с перука до Централната гара на Рим"}
{"url": "http://www.monitor.bg/a/view/28578-%D0%A0%D0%BE%D0%BC%D0%B8-%D1%81%D0%B5-%D0%BC%D0%BB%D0%B0%D1%82%D0%B8%D1%85%D0%B0-%D0%B7%D0%B0%D1%80%D0%B0%D0%B4%D0%B8-%D0%B6%D0%B5%D0%BD%D0%B0/", "text": "\n                    Двама мъже от добричкото село Пчеларово са задържани заради нанесен побой над брат и сестра в село Черна, съобщи ОД на МВР – Добрич. Сигнал за инцидента бил подаден във Второ РУ на 8 октомври, около 20:30 часа. Според официалната информация, неизвестни извършители са проникнали в частен имот на територията на с. Черна и са нанесли побой над 21-годишен мъж и над сестра му, която е на 29 г. Полицаиите установили извършителите на деянието. С полицейска мярка за срок от 24 часа са задържани криминално проявените М.М. (27 г.) и Н.М. (25 г.), и двамата от с. Пчеларово.\n\nСпоред очевидци, участниците в мелето са роми. Тумба от десетина мургави мъже от Пчеларово пристигнала в Черна, за да вземе сестрата, която пък била отскоро съпруга на единия от задържаните. Тя обаче отказала да се качи в колата. Мъжете се нахвърлили върху нея, скубали косата й, млатили я където сварят. Брат й не издържал и скочил да я защити. Циганите пребили и него. Свидетели твърдят, че в боя е пострадал и бащата на младата ромка. Пребитият брат бил настанен в болница и изписан на следващия ден за домашно лечение.\n\nМатериалите по случая са докладвани на Районна прокуратура – Добрич.\n                    ", "date": "2017.10.09", "title": "Роми се млатиха заради жена"}
{"url": "http://www.monitor.bg/a/view/52551-16%D0%B3%D0%BE%D0%B4%D0%B8%D1%88%D0%B5%D0%BD-%D0%B0%D0%BF%D0%B0%D1%88-%D0%BD%D0%B0%D0%BF%D0%B0%D0%B4%D0%BD%D0%B0-%D0%B1%D0%B0%D0%B1%D0%B0-%D0%B2-%D0%B3%D1%80%D1%8A%D0%B1-%D0%B8-%D1%8F-%D0%BE%D0%B1%D1%80%D0%B0/", "text": "\n                    16-годишен познайник на полицията е задържан за грабеж в Димитровград, съобщават от полицията. В неделя около 11 часа на улица “1-ви май”, апашът нападнал в гръб 76-годишна жена и й откраднал дамската чанта с мобилен телефон, лични документи и 20 лева. След като потърпевшата подала сигнал и описание на нападателя си в управлението, веднага е сформирана група, която по “горещи” следи е задържала младежа. В него криминалистите са намерили откраднатите вещи. В присъствието на инспектор Детска педагогическа стая момчето е разпитано и е признало за деянието си.\n\n \n                    ", "date": "2017.10.09", "title": "16-годишен апаш нападна баба в гръб и я обра"}
{"url": "http://www.monitor.bg/a/view/3742-%D0%9F%D0%BE%D0%B6%D0%B0%D1%80-%D0%B8%D0%B7%D0%BF%D0%B5%D0%BF%D0%B5%D0%BB%D0%B8-%D0%BA%D0%BB%D0%BE%D1%88%D0%B0%D1%80%D1%81%D0%BA%D0%BE-%D1%81%D0%B1%D0%BE%D1%80%D0%B8%D1%89%D0%B5-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%91%D1%83%D1%80%D0%B3%D0%B0%D1%81/", "text": "\n                    Огнена стихия изпепели складове и бараки, превърнати в клошарско сборище и като по чудо се размина без жертви. Пожарът избухна късно вечерта в неделя и предизвика страшна паника сред живущите в центъра. Огромните пламъци бяха на метри от съседните жилищни кооперации и в опасна близост до бензиностанция.\n\nОгнеборците обаче реагираха светкавично и потушиха за час огромния пожар, който заплашваше да погълне всичко наоколо. Петима клошари са били в подпалените сгради, когато огънят е пламнал. Бездомниците усетили навреме пушека и успели да се изнесат невредими. Живущите наоколо пък сами се евакуираха от страх, че огънят може да се разпростре към домовете им. В огнената стихия са изгорели няколко изоставени и порутени сгради близо до бившия изтрезвител. Преди време в тях се помещаваше кожно-венерическия диспансер, но през последните десетина години те са необитаеми.\n\nПричините за жестокия пожар още не са известни. Една от версиите е, че сградите са подпалени от клошари, които през зимата често палят огньове в постройките, за да се стоплят. Бездомниците обаче твърдят, че същата нощ не са палили огън. Според тях сградите са подпалени умишлено, защото подобен инцидент не се случвал за първи път. \"Някой нарочно ни подпали отвън. През лятото пак ни запалиха, но беше слабо и сами загасихме огъня, даже никой не разбра\", разказа възрастен мъж, който е бил в една от горящите бараки.\n\nПорутените постройки са изоставени от години и без друго бяха пред рухване, но се намират на най-апетитното място в центъра на града и на крачка от морето. След внезапния пожар, в Бургас тръгнаха слухове, че строителни предприемачи, с апетити към парцела, стоят зад огненото пепелище. Изгорелите сгради са собственост на бившето управление на санаторно-курортен комплекс „Минерални бани“, а теренът е държавна собственост.\n\nСпоред разследващи, пожарът е тръгнал от първия етаж на празна, необитаема и изоставена сграда с около десет помещения, която е заемала близо 300 кв.м. застроена площ.\n\nОгънят е нанесъл леки щети по близката сграда на онкодиспансера, но пораженията са минимални. От високата температура са се спукали част от прозорците, засегнати са и външните тела на климатиците, а една от лампите на фасадата е стопена.\n                    ", "date": "2017.10.09", "title": "Пожар изпепели клошарско сборище в центъра на Бургас "}
{"url": "http://www.monitor.bg/a/view/7729-%D0%A2%D1%80%D0%B8%D0%BC%D0%B0-%D1%83%D0%B1%D0%B8%D1%85%D0%B0-%D1%81-%D0%BA%D0%BE%D0%BB%D0%BE%D0%B2%D0%B5-%D0%BC%D1%8A%D0%B6-%D0%B8%D1%81%D0%BA%D0%B0%D1%82-%D0%B8%D0%BC-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B8%D1%8F-%D0%B0%D1%80%D0%B5%D1%81%D1%82/", "text": "\n                    Говорителят на Окръжната прокуратура в Ловеч Кирил Петров изнесе горещи подробности за зверството, което се разигра в Луковит, и което завърши със смъртта на 29-годишен мъж. „Постоянна мярка за неотклонение „задържане под стража“ ще бъде поискана за тримата, обвинени за смъртта при побой на 29-годишен мъж от Луковит“, уточни Петров По думите му 72-часовото им задържане изтича утре. Инцидентът е станал на 6 октомври след 22 часа, а за смъртта на мъжа в качеството им на обвиняеми са задържани трима местни мъже. Всички те са криминално проявени, на възраст 35, 24 и 22 години. Кирил Петров уточни, че тримата били в дома на единия от тях, когато потърпевшият спрял недалеч с лек автомобил.\n„С единия от нападателите пострадалият имал стара вражда“, посочи говорителят на Прокуратурата. Единият от обвиняемите започнал да го бие, а след това в боя се включили и другите двама. От побоя 29-годишният мъж починал - вследствие на черепно-мозъчна травма, причинена от удар с твърд предмет. Петров добави, че продължават процесуално-следствените действия и разпитите, ще бъдат назначени и експертизи.\n\n \n                    ", "date": "2017.10.09", "title": "Трима убиха с колове мъж, искат им постоянния арест"}
{"url": "http://www.monitor.bg/a/view/54906-%D0%A1%D0%BF%D1%80%D1%8F%D1%85%D0%B0-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D0%B8%D0%B0%D1%80%D0%BA%D0%B0/", "text": "\n                    Софийската градска прокуратура спря за неопределено време наказателното производство за убийството на Татяна Стоянова – началник на кабинета на кмета на община Пазарджик Тодор Попов, потвърдиха от държавното обвинение и уточниха, че разследването не  е прекратено, а временно спряно. Делото е препратено към полицията, за да бъдат проведени допълнителни издирвателно-оперативни мероприятия за установяване на извършителя, изстрелял 5 куршума в тялото на 33-годишната пиарка. По случая ще продължат да работят освен столичните криминалисти, така и колегите им от Областната дирекция на МВР в Пазарджик. Като причина за спирането на делото от Софийска градска прокуратура обясниха неизяснената до момента самоличност на извършителя, въпреки положените процесуални усилия за приобщаване на всички събрани доказателства – писмени, веществени и гласни. Делото се спира за неопределен срок, а в момента, в който разследващите представят на прокуратурата нови данни и обстоятелства, производството ще бъде възобновено. 33-годишната Татяна Стоянова, шеф на кабинета на пазарджишкия кмет и негов пиар, беше застреляна с пет куршума пред дома си на пазарджишката ул. „Димитър Греков“ на 12 януари 2015 година минути преди да тръгне да празнува с местен ресторант имения си ден. По образуваното досъдебно производство бяха разпитани над 120 души, сред които кметът Тодор Попов и колеги на убитата. Разследването бе прехвърлено от пазарджишката Окръжна прокуратура на Софийска градска и бе удължавано поне 6 пъти. Изготвени са множество експертизи, включително и на дрехите и бижутата на убитата.\n\n \n                    ", "date": "2017.10.09", "title": "Спряха делото за убийството на пиарка"}
{"url": "http://www.monitor.bg/a/view/7543-19%D0%B3%D0%BE%D0%B4%D0%B8%D1%88%D0%B5%D0%BD-%D1%83%D0%B1%D0%B8-%D0%B7%D0%B2%D0%B5%D1%80%D1%81%D0%BA%D0%B8-%D0%B0%D0%B2%D0%B5%D1%80%D0%B0-%D1%81%D0%B8-%D0%BF%D0%BE-%D1%87%D0%B0%D1%88%D0%BA%D0%B0/", "text": "\n                    Пиянски запой завърши с жестоко убийство в руенското село Вресово. Кървавата драма се разиграла късно вечерта в неделя в ромската махала на селото. 49-годишният Станчо Желязков е открит с размазан череп в полето край Вресово. Тялото на жертвата открил кметът на селото Хасан Осман, който тръгнал да го търси. Той веднага подал сигнал в полицията и мути по-късно ченгетата закопчали убиеца - 19-годишния Петър Желязков. \"Пихме много, после се скарахме и той ме напсува. Ядосах се и го ударих с един дървен кол по главата\", разказал убиеца пред униформените. Младежът бил толкова пиян, че не помнел защо са се скарали с авера си по чашка. След като го цапардосал, той се прибрал вкъщи и заспал. Сутринта обаче си спомнил, че нападнал Станчо и го ударил и разказал на баща си. Двамата сами отишли при кмета Осман и му разказали всичко. \"Баща му дойде и казва - кмете станала е блея, върви да видиш жив ли е човека. После синът му ми каза на кое място са се скарали и аз като отидох, какво да видя - човека убит, главата му размазана\", разказа кмета на Вресово Хасан Осман. \n\n\n                    ", "date": "2017.10.09", "title": "19-годишен уби зверски авера си по чашка"}
{"url": "http://www.monitor.bg/a/view/41247-%D0%A4%D0%B0%D0%BB%D0%B8%D1%82%D1%8A%D1%82-%D0%BD%D0%B0-%D0%B0%D0%B2%D0%B8%D0%BE%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87-%D0%B2%D0%B4%D0%B8%D0%B3%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BF%D0%B0%D0%BA%D0%B5%D1%82%D0%B8-%D1%81-10/", "text": "\n                    10-20% може да поскъпнат туристическите пакети в Русия заради вероятното излизане от пазара на авиоперевозвача \"ВИМ-Авиа\", пише в. \"Ведомости\", като се позовава на източници от бранша. Те прогнозират, че най-висок ръст на цените се очаква по дестинациите, където фалиралата авиокомпания е имала най-голям дял от пазара, като Гърция, Кипър и Турция и Крим и Сочи.\n\nОбщо \"ВИМ-Авиа\" държеше 15% от чартърните превози на руски туристи в страната и зад граница. По данни на „Росавиация” от началото на януари до края на август клиентите й се са увеличили с 31% на годишна база до 1,8 млн. души. Според директора на Асоциацията на туроператорите на Русия Майя Ломидзе в страната не е имало авиокомпания, превозила толкова пътници на много ниски цени. Например средната цена билета Москва - Анталия от началото на 2017 г. е 250 долара, а от \"ВИМ-Авиа\" са го продавали с 50-70 долара по-евтино. За това и туроператорите са наемали превозвача, въпреки, че е имал недобрата слава на компания, която винаги бави изпълнението на полетите си.\n\nШефът на държавната агенция „Ростуризм” Дмитрий Горин коментира, че фалитът на \"ВИМ-Авиа\" се дължи на недалновидна политика на постоянно ниски цени. Вицепрезидентът Руския съюз на туриндустрията Александър Осипенко пък смята, че излизането от пазара на \"ВИМ-Авиа\" няма да доведе до бум на цените на чартърите. В подкрепа на тезата си той посочва ситуацията от 2015 г. с банкрута на „Трансаэро”, която е имала няколко пъти повече клиенти от \"ВИМ-Авиа\" и тогава не е последвало голямо поскъпване на чартърите.\n\nРуското икономическо издание пише още, че 2 големи туроператора TUI и НТК „Интурист”, които през 2017 г. са ползвали услугите на „ВИМ-авиа” са обявили плановете си от догодина да пуснат свои чартърни програми.\n                    ", "date": "2017.10.09", "title": "Фалитът на авиопревозвач вдига цените на туристическите пакети с 10%"}
{"url": "http://www.monitor.bg/a/view/18206-%D0%9F%D0%BB%D0%B0%D1%89%D0%B0%D0%BC%D0%B5-%D0%BF%D0%BE-18-%D0%BB%D0%B5%D0%B2%D0%B0-%D0%B7%D0%B0-%D0%BA%D0%B8%D0%BB%D0%BE-%D1%81%D1%82%D1%80%D0%B0%D0%BD%D0%B4%D0%B6%D0%B0%D0%BD%D1%81%D0%BA%D0%B8-%D0%BC%D0%B0%D0%BD%D0%BE%D0%B2-%D0%BC%D0%B5%D0%B4/", "text": "Япония, Кувейт и Саудитска Арабия искат да купуват от нас\n                    Даваме по 17-18 лева за килограм манов мед, който е един от най-търсените у нас, тъй като е изключително богат на микроелементи и антиоксиданти. Това съобщи за „Монитор“ Манол Тодоров, председател на сдружение „Странджански манов мед“.\n\nПо думите му обаче тази година реколта е изключително слаба и са произведени едва около 30-40 тона от сладкото изкушение. В предишни години обаче добивът е бил около 100 тона. Поради тази причина манов мед в момента няма и цялата продукция е изкупена.\n\n \n\n\n\n \n\nа миналата година една тенекия се е търгувала по 7-8 лева.\n\nТрадиционно наш манов мед се изнася за Полша, Австрия и Германия, като през последните две години имало страшно много запитвания от чужди търговци от Япония, Кувейт и Саудитска Арабия. Те искали да купят 20 тона мед като предлагали цена от 12 лева за кило, но родните производители ги връщали, тъй като тазгодишната реколта е слаба и всичките количества мед вече били продадени. По думите на Тодоров половината от производството на такъв тип мед се изнася за чужбина, като на вътрешния пазар търсенето е също много голямо.\n\nВ края на септември от сдружението са пуснали заявление в Министерството на земеделието, храните и горите (МЗХГ) за получаване на защитено наименование за произход. След като това стане, всички производители, които ще продават продукта си под това име, ще трябва да отговарят на\n\n \n\n\n\n \n\nОсвен че трябва да са в Странджанския георграфски регион, те предвижат да имат и определено техническо оборудване като помпа за мед и съоръжение за декристализация. Освен това е необходимо да са налице помещения за центрофугиране, за суровини и материали и складове за готови продукти.\n\nКъм момента едва 7 производители отговарят на изискванията. Другите не покриват заложените критерии, а за да стигнат нормите, ще трябва да направят сериозни инвестиции от десетки хиляди лева, допълни Тодоров и уточни, че помещенията са най-проблемни, защото изискват най-голяма инвестиция. Пчеларите от общините Средец, Созопол, Малко Търново, Приморско и Царево ще могат да използват наименованието за произход, стига да отговарят на критериите, заложени в спецификацията. Важно е да се отбележи, че всички етапи на производството се извършват в очертания географски регион, обясни още Тодоров. И поясни, че така се улесняват проверката и контролът, както и\n\n \n\n\n\n \n\nТой е категоричен, че след като защитеното наименование за произход стане факт, Странджа ще се превърне в индустриална зона за производство на манов мед. Според експерта ще се увеличи както броят на производителите, така и пчелните семейства и добивите.\n\nСлед като получат защитеното наименование за произход „Странджански манов мед“ от сдружението веднага ще подадат ново заявление в агроминистерството за „Странджански цветен пчелен прашец“, каза още Тодоров.\n                    ", "date": "2017.10.09", "title": "Плащаме по 18 лева за кило странджански манов мед"}
{"url": "http://www.monitor.bg/a/view/32468-50-%D0%BB%D0%B5%D0%B2%D0%B0-%D0%B4%D0%B0%D0%B2%D0%B0%D1%82-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D0%B8%D1%82%D0%B5-%D0%B7%D0%B0-%D1%81%D1%87%D1%83%D0%BF%D0%B5%D0%BD-%D0%BA%D1%80%D0%B0%D0%B9%D0%BD%D0%B8%D0%BA-%D0%BD%D0%B0-%D1%83%D1%87%D0%B5%D0%BD%D0%B8%D0%BA/", "text": "Компаниите предлагат до 30% отстъпка при повече застраховани малчугани \n                    50 лева обезщетение дават застрахователните компании при счупен крайник на ученик. Подобна сума ще получи малчуганът, ако е застрахован за минималната застрахователна сума от 1 000 лева. Това заяви пред „Монитор“ Силвия Георгиева, директор „Рисково застраховане“ в „Армеец“.\n\nСпоред Георгиева подобен тип застрахователни полици се предлагат в три нива за покрити рискове – основно, разширено и пълно. Застрахователната премия, т.е. цената на застраховката, се определя в зависимост от избраното ниво на покритие, застрахователната сума, както и от възрастта на застрахованото лице. Например, при пълно ниво на покритие, включващо максимален брой покрити рискове, и при минимална застрахователна сума от хилядарка родителите на всяко едно дете ще трябва да дадат по 2,20 лева, ако рожбата им е под 14 години, и по 2,50 лева, ако е вече тийнейджър, т.е. над 14 годишна възраст.\n\nАко пък решим застрахователното покритие да е в размер на 2 000 лева, годишната цена на премията става 4,40 лева, но ако малчуганът си счупи ръката застрахователят ще изплати 100 лева, вместо 50 лева. По заможните майки и бащи, които искат да направят пълно покритие за отрочетата си – за 30 000 лева, ще\n\n \n\n\n\n \n\nАко синът или дъщеря им обаче си счупи крак или ръка, застрахователното дружество ще им изплати за злополуката цели 1500 лева.\n\nОказва се, че ако се наложи престой в болница в рамките на 11-21 дни, застрахователната компания ще даде едва 20 лева. За повече дни сумата е 30 лева.\n\nТози тип полици покриват злополуки или т.нар. акутни заболявания, станали на територията на детската градина или училището, включително и в часовете по физическо възпитание. Разбира се, можем да се възползваме от застраховката на детето си, ако то е пострадало вкъщи, по време на почивка, екскурзия, зимни и летни лагери или пък по време на катастрофа. Застраховката покрива и медицински разноски за прегледи и лечения и парите, които ще трябва да дадем за закупуване на лекарства.\n\n„Застраховката се предлага от много години и е\n\n \n\n\n\n \n\nПредпочитана е, защото осигурява застрахователна защита и финансови средства, необходими за покриване на разходи след претърпяна злополука или акутно заболяване от застрахованото дете. В по–големите градове, където има повече училища, броят на застрахованите лица е по-голям“, разясни Георгиева.\n\nВажно е обаче да се отбележи, че тази застраховка не може да се сключва индивидуално. Това означава, че родителите не могат сами да отидат в застрахователния офис и да подсигурят отрочето си с подобна полица. Изискването е застрахованите лица по една полица да не са по-малко от 5, уточни експертът.\n\nВъзрастните обаче могат сами да избират за какви пари да застраховат детето си – 1000, 2000 и т.н., като максималната застрахователна сума е 30 000. Това означава, че в един клас някои от децата могат да са застраховани за 1000 лева, а други за 15 000 лева. Поради тази причина и размерът на обезщетението, което ще получат малчуганите, ще бъде различно. Условието на компаниите е обаче целият клас или група да има едно ниво на покритие, но застрахователните суми могат да са различни.\n\nЗастрахователят обясни още, че при настъпване на застрахователно събитие, компанията\n\n \n\n\n\n \n\nот датата, на която са представени поисканите доказателства за установяване на застрахователното събитие и размера на плащането.\n\nОсвен децата от забавачниците и учениците от 1-ви до 12-и клас се оказва, че такъв тип застраховки могат да се сключват и за персоналът на детските и учебните заведения, както и от студенти и преподаватели в колежи, университети и академии.\n\nЗастрахователите предлагат и отстъпки в зависимост от броя на застрахованите деца. В случай, че се застраховат до 80% от децата в учебното заведение, се предвиждат 20% отстъпка, при застраховане на над 80% от децата в учебното заведение, са предвидени 30% отстъпка от стандартните тарифи. Така, ако полицата струва 2,20 лева и ни дадат 30 на сто отстъпка, цената пада на 1,54 лева. Като се прибавят и задължителните 2% данък, крайната сума, която децата трябва да дадат на учителите е 1,57 лева.\n                    ", "date": "2017.10.09", "title": "50 лева дават застрахователите  за счупен крайник на ученик"}
{"url": "http://www.monitor.bg/a/view/85049-%D0%98%D0%B7%D0%BD%D0%BE%D1%81%D1%8A%D1%82-%D0%BD%D0%B8-%D0%B7%D0%B0-%D0%95%D0%A1-%D0%BD%D0%B0%D0%B3%D0%BE%D1%80%D0%B5-%D1%81-11/", "text": "Чужденците купуват от нас въглища, брикети, кожи и текстил\n                    Износът ни за страните - членки на Европейския съюз (ЕС), скочи с цели 11,2% през първите седем месеца на тази година в сравнение със същия период на 2016 г. и е в размер на 19,468 млрд. лева, показват предварителните данни на Националния статистически институт (НСИ).\n\nОсновните ни търговски партньори са били Германия, Италия, Румъния, Гърция, Франция и Белгия, които формират 68,6% от износа за държавите от Общността.\n\n \n\n\n\n \n\nспрямо същия месец на предходната година и е в размер на 3,123 млрд. лв.\n\nПри износа на България за блока през периода януари - юли 2017 г. в сравнение със същия период на предходната година най-голям ръст е отбелязан в сектора „Минерални горива, масла и подобни продукти” (32,7%), в който попадат въглища, брикети, нефт и рафинирани нефтопродукти, природен и промишлен газ и електрическа енергия. С над 31 на сто расте експорта ни и на „Артикули, класифицирани главно според вида на материала”, които всъщност представляват кожи, текстил, артикули от каучук и други.\n\nСпоред данните най-голям спад се наблюдава в секторите „Безалкохолни и алкохолни напитки и тютюн” - с 16,2% и „Необработени (сурови) материали, негодни за консумация” - с 4,2%.\n\n от началото на годината до края на юли се увеличава с 10,7% спрямо същия период на 2016 г. и е на стойност 21,064 млрд. лв. Най-голям е стойностният обем на стоките,\n\n \n\n\n\n \n\nПрез юли 2017 г. вносът на България от държавите членки на ЕС нараства с 2,5% спрямо същия месец на предходната година и е в размер на 2,996 млрд. лв.\n\nНай-голямо процентно увеличение е отчетено в сектора „Необработени (сурови) материали, негодни за консумация” - 45,6%, който включва стоки от типа на сурови кожи, маслодайни семена и плодове, метални руди. На второ място се нареждат въглищата, нефтът и природният газ – 43,8 на сто. И при импорта отново се наблюдава спад при безалкохолните и алкохолните напитки и тютюна.\n                    ", "date": "2017.10.09", "title": "Износът ни за  ЕС нагоре с 11%"}
{"url": "http://www.monitor.bg/a/view/48594-%D0%90%D0%B2%D1%81%D1%82%D1%80%D0%B8%D0%B9%D1%81%D0%BA%D0%B8-%D0%BA%D0%BE%D0%BD%D1%81%D0%BE%D1%80%D1%86%D0%B8%D1%83%D0%BC-%D1%89%D0%B5-%D0%B8%D0%B7%D0%B3%D1%80%D0%B0%D0%B6%D0%B4%D0%B0-%D1%82%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0/", "text": "В срок от 19 месеца трябва да е готова\n                    Австрийският консорциум „Капш трафик солюшънс“ спечели търга за проектиране, изграждане и въвеждане на тол система за ползване на републиканската ни пътна мрежа, съобщиха от Агенция „Пътна инфраструктура“ (АПИ).\n\nДо финалния етап на процедурата достигнаха двама участника - „Капш“ и консорциума „Тол България“. Сумата, която предложи победителя е 150 млн. лв. или 43.5 млн. лв. по-малко от другия участник в търга. Освен това има и по-добра комплексна оценка от 100 точки, докато „Тол България“ е получила 74,27 точки. Според условията на търга водещ критерий е оценката „Икономически най-изгодна оферта“.\n\nАвстрийската компания участва с българското си дружество „Капш Телематик технолоджис” ЕАД и дружествата си в Полша, Итилия и Испания.Срокът за изпълнение на обществената поръчка е 19 месеца. Изграждането на тол системата ще бъде за сметка на избрания изпълнител. След успешното й внедряване изпълнителят ще възвърне своята инвестиция с пари от събраните приходи.\n                    ", "date": "2017.10.09", "title": "Австрийски консорциум ще изгражда тол системата"}
{"url": "http://www.monitor.bg/a/view/10180-5000-%D0%B5%D0%B2%D1%80%D0%BE-%D1%81%D1%83%D0%B1%D1%81%D0%B8%D0%B4%D0%B8%D1%8F-%D0%B7%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BC%D0%BE%D0%B1%D0%B8%D0%BB/", "text": "На автосалона в София ще бъдат показани нови модели с алтернативни двигатели\n                    Държавата да субсидира с 5000 евро покупката на електромобил и с 2500 евро за хибриден модел. Купувачите да бъдат освободени от ДДС, което ще намали инвестицията в зелените возила с 20%. Това са част от преференциите , които искат от Асоциацията на автомобилните производители и техните оторизирани представители в България (ААП).\nВ момента собствениците на е-мобилите не заплащат местен данък, паркирането в платените зони в няколко големи града, както и зареждането с ток на някои от изградените електрически станции.\n\nПредложенията целят да се увеличи \n\nзаради ниската покупателна способност на българите и високата им цена. В момента те са два пъти по-скъпи от тези с двигатели с вътрешно горене.\nИсканията на автомобилните производители са представени на работната група в министерството на икономиката, която подготвя стратегия за стимулиране на продажбите и употребата на екологични превозни средства. В момента ААП са подготвили и меморандум, който да бъде подписан от други неправителствени организации, свързани с автомобилния бизнес, коментира пред „Монитор“ Виктор Мезан, член на УС на организацията. По думите му в съседна Румъния от тази година купувачите на електромобил могат да разчитат на държавна помощ от 10 000 евро, а предпочелите хибридни модели получават 5500 евро.\n\nПредложението за \n\nМиналата година то не беше прието от финансовото министерство по време на обсъждането на държавния бюджет за 2016 г.\nОт асоциацията се борят за промяна в данъчното облагане, което да смени наложения принцип, при които собствениците на нови автомобили са ощетени. Предложението им е да бъде въведено\n\n,\nдопълни Мезан.\nНеобходимо е завишаване на техническия контрол при първата регистрация на употребяваните автомобили. Според организацията най-сериозен проблем е липсата на проверка на изгорели вредни , отделяни от по-старите автомобили, което е стандартна процедура в центровете за годишен технически преглед, смята Мезан.\n\n\nОт 14 до 22 октомври на площ от 14 хил. кв.м., в залите на „Интер Експо и Конгресен Център“, за 23-и път ще се проведе най-големият автомобилен форум в страната. Рекорден брой нови модели ще бъдат показани за първи път в България, като през тази година сред експонатите ще бъдат и мотоциклети. Ще бъдат представени 70 технологични новости и автомобилни премиери. Броя на автомобилите с алтернативно задвижване - хибридни, plug-in и изцяло електрически, е общо 28.Един от посетителите ще донесе късмета със себе си и ще може да си тръгне от изложението с чисто нов автомобил, при това от висок клас. За първи път билети за събитието ще бъдат продавани и онлайн. \n\n\nСпоред статистиката България е сред отличниците в Европа по продажби на нови автомобили през първите 8 месеца на 2017-а с ръст от почти 18%. Сегментът на SUV моделите да расте най-стабилно в по-достъпните и малки коли, коментират от ААП. Все повече производители, които не са имали представители в тази гама, започват да предлагат нови модели. Това се отнася и за тези, които са имали модели в по-високия сегмент и сега се насочват към по-бюджетни предложения.\nТенденция към увеличение има и при моделите с алтернативни двигатели, след като повечето производители обявиха плавното преминаване към тях. Има марки, които изцяло заменят дизеловите агрегати с хибридни. \n                    ", "date": "2017.10.09", "title": "5000 евро субсидия  за електромобил"}
{"url": "http://www.monitor.bg/a/view/58730-%D0%9A%D0%A1%D0%9D%D0%A1-%D1%89%D0%B5-%D0%B7%D0%B0%D1%81%D0%B5%D0%B4%D0%B0%D0%B2%D0%B0-%D0%B7%D0%B0-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0/", "text": "\n                    В понеделник ще се проведе заседанието на Консултативния съвет за национална сигурност (КСНС) по темата за борбата с корупцията.Това е второто заседание на КСНС, свикано от Румен Радев. Първото беше посветено на превъоръжаването на армията.\n\nГЕРБ и БСП вече излязоха със законопроекти за създаване на специална институция, която да проверява сигналите за корупция. ГЕРБ иска в нея да влязат Комисията за конфискация и Комисията за конфликта на интереси. Управляващите смятат, че новият орган трябва да може само да проверява корупцията, а БСП иска той да може да разследва.\n\nГЕРБ не желае институцията да започва проверки по анонимни сигнали, докато БСП допускаше тази възможност. Преди заседанието на КСНС се разбра, че БСП също са решили, че анонимните сигнали трябва да отпаднат.\n\nЕдно от основните различия в законопроектите на двете партии е въпросът кой да назначава шефа на антикорупционната институция. ГЕРБ държи той да се назначава от парламента, а БСП от президента.\n\nВ КСНС участват председателят на парламента, министър-председателят, министрите на отбраната, вътрешните работи, външните работи и финансите, началникът на отбраната и председателите на парламентарните групи в Народното събрание.\n\n \n                    ", "date": "2017.10.09", "title": "КСНС ще заседава  за борбата с  корупцията"}
{"url": "http://www.monitor.bg/a/view/37895-%D0%9A%D0%90%D0%A2-%D0%B8-%D0%94%D0%90%D0%98-%D1%81%D1%82%D0%B0%D1%80%D1%82%D0%B8%D1%80%D0%B0%D1%82-%D0%BC%D0%B0%D1%81%D0%BE%D0%B2%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D0%BA%D0%B0%D0%BC%D0%B8%D0%BE%D0%BD%D0%B8-%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%B8/", "text": "\n                    По инициатива на TISPOL – европейската мрежа на службите на пътна полиция, от 9 до 15 октомври 2017г. на територията на всички държави-членки ще бъде извършен засилен контрол над товарните автомобили и автобусите. В проверките ще участват и служители на Изпълнителна агенция „Автомобилна администрация“, съобщиха от МВР.\n\nОсновните причини за възникнали инциденти с участието на товарни автомобили и автобуси са неспазване времето за почивка от водачите, превишаването на скоростта, употребата на алкохол и упойващи вещества, превоз на необезопасени товари както и претоварването на автомобилите.\n\nПо време на проверките служителите на Пътна полиция ще следят и за валидна задължителна застраховка „Гражданска отговорност“ и заплатена ли е необходимата винетна такса за ползване за определен срок на републиканските пътища.\n\nВ проверките ще се включат служители на криминална и икономическа полиция. Те ще следят за нелегални мигранти, притежание и пренос на наркотични и упойващи вещества и транспортиране на крадени стоки, както и за превоз на стоки, различни от упоменатите в документите за товара.\n                    ", "date": "2017.10.09", "title": "КАТ и ДАИ стартират масови проверки на камиони и автобуси"}
{"url": "http://www.monitor.bg/a/view/72702-%D0%93%D0%95%D0%A0%D0%91-%D1%81-%D0%BA%D0%BC%D0%B5%D1%82%D0%BE%D0%B2%D0%B5-%D0%B2%D1%8A%D0%B2-%D0%92%D1%8A%D0%BB%D1%87%D0%B8-%D0%B4%D0%BE%D0%BB-%D0%B8-%D0%93%D0%B5%D0%BD%D0%B5%D1%80%D0%B0%D0%BB-%D0%9A%D0%B8%D1%81%D0%B5%D0%BB%D0%BE%D0%B2%D0%BE/", "text": "\n                    Георги Тронков спечели частичните местни избори за кмет на община Вълчи дол, а в село Генерал Киселово бе избрана Калина Иванова. И двамата са кандидати на ПП ГЕРБ, съобщи председателят на ОИК, Бонка Димитрова. Избирателната активност във Вълчи дол бе 55,56%, като за избора на Тронков за общински кмет гласуваха 2 661 избиратели. Това беше достатъчно, за да изпревари Людмила Петкова, издигната от инициативен комитет и подкрепена от БСП. До изборите в общината се стигна, след като преди няколко месеца внезапно почина доскорошния градоначалник Тошко Янев. Избирателната активност във вълчидолското село Генерал Киселово бе 75%, като за избора на Калина Иванова за кмет гласуваха 192 души. Втора остана Петранка Господинова, подкрепена от БСП. Частичните местни избори и в двете селища преминаха спокойно и без инциденти.\n                    ", "date": "2017.10.09", "title": "ГЕРБ с кметове във Вълчи дол и Генерал Киселово "}
{"url": "http://www.monitor.bg/a/view/63405-%D0%94%D0%B5%D0%B2%D0%BD%D1%8F-%D0%B2%D0%B4%D0%B8%D0%B3%D0%B0-%D1%87%D0%B0%D1%81%D0%BE%D0%B2%D0%BD%D0%B8%D0%BA%D0%BE%D0%B2%D0%B0-%D0%BA%D1%83%D0%BB%D0%B0-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D1%81%D0%B8-%D1%83%D0%BB%D0%B8%D1%86%D0%B0/", "text": "\n                    По инициатива на кмета Свилен Шитов и по проект на главния архитект Симеон Георгиев в Девня ще бъде издигната часовникова кула, която да се превърне в новиятсимвол на града. Вече е положен бетоновия постамент, който се намира в началото на пешеходната зона на търговската ул. „Просвета“. Това е мястото на бившия фонтан, пригоден във вид на саксия и превърнал се в печален символ на предходната общинска власт. Съоръжението, което се намира в близост до новостроящия се в момента модерен търговски център, представлява четириъгълна метална конструкция с 4 циферблата. Височината на кулата, заедно с постамента, ще бъде 8 метра. Часовникът ще се вижда от спирките на масовия транспорт на бул. „Съединение“. В момента се изработва металната конструкция на кулата, след което тя ще бъде монтирана на място. С новата кула в Девня кметът Свилен Шитов иска да се постави началото на процес на масова естетизация на градската среда, който трябва да обхване всички девненски квартали. Градоначалникът е почерпил и ценен опит от Китай, където бе на официално посещение в края на септември в състава на наша делегация. Една от идеите които възнамерява да приложи в Девня, е да оборудва града с нови спиркозаслони по китайски модел. Те са модифицирани товарни контейнери с открита и закрита част, които много лесно са пригодени за ползване по линиите на градския транспорт.\n                    ", "date": "2017.10.09", "title": "Девня вдига часовникова кула на търговската си улица"}
{"url": "http://www.monitor.bg/a/view/24729-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D0%BD%D0%B0-%D1%82%D1%8A%D1%80%D0%B3-1000-%D0%B4%D0%BA%D0%B0-%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0%D0%BD%D0%B8-%D0%B7%D0%B5%D0%BC%D0%B8-%D0%BD%D0%B0-%D0%AE%D0%B7%D0%B5%D0%B8%D1%80-%D0%AE%D0%B7%D0%B5%D0%B8%D1%80%D0%BE%D0%B2/", "text": "\n                    Над 1000 декара плодороден чернозем в Дунавската равнина е обявен за продажба от офиса на НАП в Русе. Това става след решение на Апелативния съд във Варна, потвърждаващ иск на Комисията за отнемате на незаконно придобито имущество срещу Юзеир Юзеиров, обвинен в пране на пари през 2011 г., съобщават от русенската приходна администрация.\n\nОбявени са два търга с тайно наддаване - на 16 октомври и на 27 октомври. Стартовата цена в офертата е средно 300 лева за декар. Парцелите са в землището на община Попово, като повечето са в близост до селата Берковски, Баба Тонка и Славяново. Част от земите са засадени с орехови дървета, които вече са израснали, а други парцели са необработвани, уточняват от офиса на НАП в Русе.\n\nЮзеир и брат му Али Юзеиров станаха известни, след като се опитаха няколко пъти да основат мюсюлманска партия с името „Отоман” и покрай издигането на незаконен паметник на незнайния турски воин в село Славяново. През октомври 2010 г. Юзеир бе осъден на една година условно и глоба от 4000 лева за опита му за създавена на партия на религиозна основа и провеждане на нерагламентиран митинг. Паметникът бе разрушен по предписание на ДНСК. През 2011 г. Юзеир бе разследван в Белгия за нарушение на трудовото законодателство и наемане на незаконни работници.\n                    ", "date": "2017.10.09", "title": "Продават на търг 1000 дка конфискувани земи   на Юзеир Юзеиров"}
{"url": "http://www.monitor.bg/a/view/27685-%D0%A0%D0%BE%D0%B4%D0%B8%D1%82%D0%B5%D0%BB%D0%B8-%D0%BF%D0%BB%D0%B0%D1%88%D0%B0%D1%82-%D1%87%D0%B5-%D1%89%D0%B5-%D0%BE%D1%82%D0%BF%D0%B8%D1%88%D0%B0%D1%82-%D0%B4%D0%B5%D1%86%D0%B0%D1%82%D0%B0-%D1%81%D0%B8-%D0%BE%D1%82-%D1%83%D1%87%D0%B8%D0%BB%D0%B8%D1%89%D0%B5-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D1%81%D0%B3%D1%80%D0%B0%D0%B4%D0%B8/", "text": "\n                    Заради преместването на деца от училище“ Хр.Ботев“ в Пазарджик в Основно училище“Хр.Смирненски“ родители на първокласници се заканиха, че ще отпишат децата си от училище. Причината е предстоящ ремонт на сградата на „Хр.Ботев“, което налага възпитаниците от първото школо да се преместят да учат в т.нар.Островско училище, но именно майки и бащи от него реагираха и изразиха несъгласие с готвената промяна. Те негодуват, че когато записали палавниците си в двете паралелки за първи клас нямало такава информация, че ще учат и с деца от друго училище, докато трае ремонта. Родителите са категорични, че няма да правят живи вериги или блокади, но може да отпишат детето си и да го прехвърлят в друго училище, за да може да учи спокойно и в нормална среда. Те смятат, че преместването на учениците от ОУ“Хр.Ботев“ в „Хр.Смирненски“ ще създаде хаос, ще се наруши дисциплината и може да се стигне до нежелани инциденти, тъй като базата на „Хр.Смирненски“ не може да поеме толкова голям брой ученици. Протестиращите бяха приети от секретаря на община Пазарджик Румен Кожухаров, който им обясни, че ремонтите не са започнали през летните месеци поради необходимите процедури по избор на изпълнител, които изискват време.  Подобно сливане се предвижда за още две основни училища в града – „Стефан Захариев” и „Любен Каравелов”, а според общинския служител всички деца имат право на равен достъп до образование, поради което е несправедливо някои от тях да учат в ремонтирани сгради, а други – в остарели и нуждаещи се от ремонт училищни сгради. Възпитаниците на ОУ „Христо Ботев“ ще бъдат разделени на две, за да могат да провеждат нормално обучението си от 15 октомври, когато стартира ремонтът на училищната им сграда. Вероятно началният курс ще бъде втора смяна в ОУ „Христо Смирненски“, а останалите ученици ще бъдат пренасочени за занятие в друго училище.\n\n \n                    ", "date": "2017.10.09", "title": "Родители плашат, че ще отпишат децата си от училище заради ремонт на сгради"}
{"url": "http://www.monitor.bg/a/view/49960-%D0%92%D0%B0%D1%80%D0%BD%D0%B5%D0%BD%D1%81%D0%BA%D0%B0%D1%82%D0%B0-%D1%87%D0%B5%D1%82%D0%B2%D0%BE%D1%80%D0%BA%D0%B0-%D1%89%D0%B5-%D1%81%D0%B5-%D1%81%D1%8A%D0%B1%D0%B8%D1%80%D0%B0-%D0%BD%D0%B0-%D0%B2%D1%81%D0%B5%D0%BA%D0%B8-%D1%82%D1%80%D0%B8-%D0%BC%D0%B5%D1%81%D0%B5%D1%86%D0%B0/", "text": "\n                    Лидерите на т.нар. Варненска четворка, която се роди на четиристранната балканска среща в резиденция „Евксиноград“ миналата седмица, ще се срещат на всеки три месеца. Това обяви румънският премиер Михай Тудосе, цитиран от местната агенция actmedia.eu.Следващата среща на четиримата лидери от региона ще се състои през декември в Белград.Българският премиер Бойко Борисов беше домакин на първата подобна среща с министър-председателите на Гърция и Румъния Алексис Ципрас и Михай Тудосе и президента на Сърбия Александър Вучич, която бе предшествана от съвместно заседание на българското правителство и кабинета на северната ни съседка.Освен това Борисов бил приел поканата на румънския си колега да посети страната до края на октомври. \"Това е важна стъпка за укрепване на отношенията в Балканския регион. Не беше среща срещу някого или против нещо, а събитие, което трябваше да балансира ситуацията в четирите страни\", коментира посещението си в България Тудосе.\n\n\n                    ", "date": "2017.10.09", "title": "Варненската четворка ще се събира на всеки три месеца"}
{"url": "http://www.monitor.bg/a/view/39676-%D0%91%D0%B5%D0%B7-%D0%B0%D0%BB%D0%BA%D0%BE%D1%85%D0%BE%D0%BB-%D0%B2-%D0%BF%D0%B0%D1%80%D0%BA%D0%BE%D0%B2%D0%B5%D1%82%D0%B5-%D0%B2-%D0%A1%D0%BE%D1%84%D0%B8%D1%8F/", "text": "\n                    Столичната община обмисля да забрани употребата на алкохол по улици, тротоари, площади, градинки и паркове, водеща до нарушаване на спокойствието на гражданите. Това става ясно от качените на сайта на общината промени в наредбата за обществения ред в София. Глобата за употреба на спиртни напитки е от 100 до 300 лв. В действащата наредба за употребата на алкохол се посочва, че се забранява „само извън определените по съответния ред места“ без да се конкретизира кои са тези пространства. Така санкция се предлага и за миенето на автомобилни стъкла, продажба на печатни издание и друга търговска и рекламна дейност на кръстовища и улична платна.\n\nОт 300 до 500 лв. ще отнасят организаторите на масови мероприятия, които са го провели, без да са получили разрешение от кмета. Градоначалникът ще може и да ги забранява, ако има данни, че ще нарушават правата на други градждани. Ако има уведомления от няколко организации за провеждане на различни мероприятия на едно и също място на еднаква място, ще се проведе това, за което първо е подадено заявление.\n\nВ проекта се предвижда за първи път и регламент за изява на уличните артисти и музиканти. Те ще могат да представят творчеството си на специално определени от районните кметове места. За нарушение санкцията ще е 100 лв.\n\nВ действащата наредба са забранени шумните увеселения в жилищните сгради между 22 и 8 часа. В новия текст допълнително се регламентира свиренето на музикални инструменти, пеенето за обучение и ползването на озвучителни уредби и на шумни апарати и машини в кооперациите. Тези дейности ще може да се извършват от 8 до 14 ч. и от 16 до 22 ч.\n\nОт „Московска“ 33 ще проведат и обществено обсъждане на проекта на 19 октомври в сградата на общината. Ако няма големи възражение и проблеми с предлаганите точки и минат през гласуване в Столичния общински съвет, новите правила за опазване на обществения ред на столицата може да влязат в сила от 1 януари 2018.\n                    ", "date": "2017.10.09", "title": "Без алкохол в парковете в София"}
{"url": "http://www.monitor.bg/a/view/86850-%D0%93%D0%95%D0%A0%D0%91-%D0%B8-%D0%94%D0%9F%D0%A1-%D0%BF%D0%B5%D1%87%D0%B5%D0%BB%D1%8F%D1%82-%D0%B2%D0%BE%D0%B4%D0%B0-%D0%B2-%D0%B4%D0%B2%D0%B5-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%B8-%D1%81%D0%B5%D0%BB%D0%B0/", "text": "\n                    ГЕРБ и ДПС печелят извънредните избори, проведени в неделя в две врачански села. В Ракево претендентът на управляващата партия Малин Тончев победи безапелационно опонента си от БСП Николай Петков с резултат 452 на 200 гласа. По този начин Тончев отново поема поста след като мандатът му бе прекратен заради влязла в сила условна присъда за измама. Той бил признат за виновен за това, че преди 15 години в плевенското село Славяново, с още трима души като помагачи, е заблудил председател на земеделска кооперация, че ще му плати 85 750 лева за извозени 343 тона пшеница и с това е причинил имотна вреда в големи размери. Плевенският окръжен съд му наложил 1 година лишаване от свобода условно, но давността й вече е изтекла и той е имал право отново да се кандидатира. Близо 700 души в криводолското село са упражнили правото си на вот.\nУбедителна е победата и на кандидата за кмет от ДПС в борованското село Нивянин Николай Христов. За него са гласували 175 души като право на глас са имали 297 човека. До извънредните избори в селото се стигна след като дългогодишният му управник Милен Гайдарски почина. Новият кмет е доведен син на Гайдарски.\n                    ", "date": "2017.10.09", "title": "ГЕРБ и ДПС печелят вота в две врачански села"}
{"url": "http://www.monitor.bg/a/view/18082-%D0%90%D0%BD%D1%82%D0%BE%D0%BD-%D0%A2%D0%BE%D0%B4%D0%BE%D1%80%D0%BE%D0%B2-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%B8%D0%B7%D0%BB%D0%B8%D0%B7%D0%B0-%D0%BE%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0/", "text": "\n                    \n\nАнтон Тодоров подаде оставка като депутат. Решението си той обяви в писмо до премиера и лидер на ГЕРБ Бойко Борисов, както и до изпълнителната комисия на партията, а причината е скандалът, предизвикан от участието му в сутрешния блок на Нова TV в петък. „В рамките на по-малко от десет дни съм обект на безпрецедентна атака от среди, които никога няма да ми простят разкритията, направени за олигархията, задкулисието и техните командири (визирам действащи политици и бивши служители на тоталитарните служби). Въпреки убеждението ми, че съм разбран напълно превратно и думите ми в ефира на Нова телевизия бяха изтълкувани погрешно, въпреки поднесените от мен публично извинения, атаката не само не спира, но и повлича след себе си авторитета на ГЕРБ, на нашия лидер и цялото ръководство“, подчертава той в писмото си. Тодоров отново поднася извиненията си към водещия на сутрешния блок – Виктор Николаев, към зрителите на Нова TV, а също и към всички медии, които „волно или неволно е засегнал с участието си“. В същото време акцентира, че заради култа си към свободата и онова, за което се е борил над 28 години, няма да позволи нито да бъде превърнат в нарицателно за цензура и заплахи, нито опитите репликата му да бъде превърната в етикет на ГЕРБ. „Несвободата на медиите и журналистите в България е нещо, което се свързва с режим, срещу който аз цял живот съм се борил. Изконно правило за мен е, че четвъртата власт е абсолютно независима от останалите. Свободата в медиите за мен е основна ценност, която позволява да бъдат защитавани фактите. Убеден съм, че без свобода няма справедливост, тя е в основата на демократичното общество“, посочва Тодоров. Депутатът подчертава също, че решението да подаде оставка е лично негово, а за да предотврати спекулации допълва, че остава с ГЕРБ и ще продължи да работи за развитието на партията.\n                    ", "date": "2017.10.09", "title": "Антон Тодоров подаде оставка, излиза от парламента"}
{"url": "http://www.monitor.bg/a/view/55038-%D0%96%D0%B8%D0%B2%D0%B0%D0%BA%D1%8A%D1%82-%D1%81%D0%BA%D0%B0%D1%87%D0%B0-%D0%B4%D0%BE-21-%D0%B3%D1%80%D0%B0%D0%B4%D1%83%D1%81%D0%B0-%D0%B2-%D0%BF%D0%B5%D1%82%D1%8A%D0%BA/", "text": "\n                    След мразовития и дъждовен уикенд работната седмица ще завърши с пролетните 21 градуса. Това показват прогнозите на Националния институт по метеорология и хидрология към БАН. „Тази седмица ни очаква по-топло и предимно сухо време. Ще остане един северозападен вятър, който в повечето райони ще ни защитава от слани“, заяви синоптикът Анастасия Спасова. Утре температурите ще са между 17 и 21 градуса, като валежи се очакват само по високите планински части. Циганското лято ще се остане до петък. В събота синоптиците предупреждават за леко заоблачаване и спад на температурите с около 2 – 3 градуса. Възможни са и кратки превалявания. В неделя обаче слънцето ще пробие облаците, а живакът ще достигне 17 – 18 градуса. Според прогнозата на синоптиците миналият уикенд беше най-студеният за месеца. До края на октомври температурите ще се движат между 10 и 24 градуса. „По отношение на валежната норма за октомври, валежите от последните дни са я прехвърлили. В останалите дни на октомври обаче не се очакват много валежи“, обясни Анастасия Спасова от НИМХ.\n                    ", "date": "2017.10.09", "title": "Живакът скача до  21 градуса в петък "}
{"url": "http://www.monitor.bg/a/view/2152-%D0%9F%D0%BB%D0%B0%D1%89%D0%B0%D0%BC%D0%B5-400-%D0%B1%D0%BE%D0%BD%D0%B0-%D0%B7%D0%B0-%D0%BD%D0%BE%D1%89%D1%83%D0%B2%D0%BA%D0%B8%D1%82%D0%B5-%D0%BD%D0%B0-2000-%D0%92%D0%98%D0%9F-%D0%B3%D0%BE%D1%81%D1%82%D0%B8/", "text": "\n                    България ще плати 400 000 лв. за нощувките на 2 000 ВИП гости, които ще дойдат у нас по време на председателство ни на Съвета на ЕС през 2018 година. Това заяви ресорният министърът Лиляна Павлова след като откри годишното заседание на Националния съвет по туризъм.\n\nОсвен тези 2000 делегати страната ни ще бъде посетена от още 20 000 гости, а общият брой на нощувките надхвърля 32 000. 22 хотела в София вече са заявили готовност за партньорство. Те трябва да притежават три, четири или пет звезди, както и добра локация. „Тук не правим разграничения, защото имаме добри хотели около Летище \"София“. Само за ВИП гостите имахме ограничение от гледна точка на звезди и локация. За тях трябваше да са четири или пет звезди и на разстояние 2 км от двете основни сгради за председателството. За останалите, тъй като ние не ги плащаме, не предплащаме, а само препоръчваме, за тях сме по-гъвкави, могат да са в по-голяма отдалеченост“, отбеляза Павлова. Министърът допълни, че след открита обществена поръчка вече има избран хотел, в който ще нощуват ВИП персоните.\n\nПавлова съобщи още, че сайтът за Българското председателство ще заработи от 1 декември и то на четири езика.\n\nНа откриването на заседанието бе и министърът на туризма Николина Ангелкова, която коментира исканата й оставка от Асоциацията на българските туроператори и туристически агенти. Тя бе категорична, че недоволството от политиката в туристическия сектор, изразено от организацията, представлява мнението само на част от браншовите сдружения и допълни, че изразяването на несъгласие с политиките на ведомството е право на организацията. , категорична бе Ангелкова. Сред положителните аргументи в подкрепа на политиката в туризма тя открои, че за периода януари-август общият брой на чуждестранни туристи, посетили места за настаняване с над 10 легла в България, е над 6,5 млн.\n                    ", "date": "2017.10.09", "title": "Плащаме 400 бона за нощувките на 2000 ВИП гости"}
{"url": "http://www.monitor.bg/a/view/12385-150-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8-%D1%89%D0%B5-%D0%BE%D0%B1%D0%BC%D0%B5%D0%BD%D1%8F%D1%82-%D0%B5%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8/", "text": "\n                    Близо 150 административни структури са подали заявление за присъединяване към средата за електронен обмен на документи (документооборот) към 9 октомври 2017 г. Реални участници в системата за електронен документооборот са 25 администрации, повечето от които са общински. Това съобщават от Държавна агенция „Електронно управление“.\n\nДокументи с други административни органи изцяло по електронен път могат да обменят Министерството на финансите и Министерството на правосъдието, Държавната комисия по хазарта, Агенцията по геодезия, картография и кадастър, Изпълнителната агенция „Одит на средствата от Европейския съюз“, Националният статистически институт и Централният регистър на особените залози, както и три областни администрации – на Пловдив, Добрич и Велико Търново. Към 9 октомври в тестова среда успешно е присъединена и Националната агенция за приходите.\n\nРеално включени към системата за електронен документооборот са 14 общини – Родопи, Руен, Челопеч, Димитровград, Стралджа, Антон, Мирково, Струмяни, Каолиново, Кричим, Брусарци, Чавдар, Крушари и Искър.\n\nСъс свое Решение № 357 от 29 юни 2017 г. Министерският съвет задължи административните органи в срок до 1 септември 2017 г. да приведат системите си за електронен обмен на документи в съответствие с единен технически протокол, утвърден от председателя на Държавната агенция „Електронно управление“. Целта е административните органи да използват само системи за електронен документооборот, които изпълняват единен стандарт.\n\nДо края на 2018 г. хартиеният обмен между административните структури трябва да бъде преустановен и администрациите следва да обменят документи единствено по електронен път.\n                    ", "date": "2017.10.09", "title": "150 институции ще  обменят е-документи "}
{"url": "http://www.monitor.bg/a/view/39117-%D0%9D%D0%B5-%D0%B2%D1%81%D0%B8%D1%87%D0%BA%D0%B8-%D1%89%D0%B5-%D0%BF%D0%BE%D0%BB%D1%83%D1%87%D0%B0%D1%82-10-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0%D1%82%D0%B0/", "text": "\n                    „Има основание за 10% ръст на заплатите на държавните служители. Това обаче не означава, че всички ще получат толкова. На първо място ще има увеличение при учителите, също така при полицията и военните“. Това заяви депутатът от ГЕРБ и председател на бюджетната комисия в парламента Менда Стоянова пред Нова телевизия. Тя обясни, че увеличението е въпрос на сметки, и коментира, че е запозната с исканията на синдикатите, но те винаги искали много.\n\nИма ръст на икономиката с 4%, на доходите. Очаква се това да се запази и през следващата година, продължи тя. Според Стоянова няма отлив на чуждите инвестиции, напротив, очаква се и там да има ръст от 4,2%.\n\nПочти всички сектори, които се финансират от бюджета, ще получат увеличение. Сред тях са сектор сигурност, секторът, свързан със средното образование, каза пред bTV финансовият министър Владислав Горанов.\n\n\"Ако има някъде целенасочено увеличение, това е в МВР. И сега не можем да ги оставим без никакво увеличение. Ще обсъдим с министър Радев едно диференцирано увеличение, което ще засегне полицаите на терен. Говорим за 55 млн. лв. повече разходи за персонал, но не искам да навлизаме в технически детайли, малко е рано\", каза Горанов.\n\nСпоред него потреблението расте, има ръст на доходите, който в последните месеци е \"почти двуцифрен\". \"Социално слабите и хората, които са пасивни на пазара на труда, няма как да го усетят“, добави Горанов.\n\n \n\n \n\n \n                    ", "date": "2017.10.09", "title": "Не всички ще получат  10% увеличение на заплатата"}
{"url": "http://www.monitor.bg/a/view/76858-52-%D0%BE%D0%B1%D1%89%D0%B8%D0%BD%D0%B8-%D0%BF%D0%BB%D0%B0%D1%89%D0%B0%D1%82-%D0%B4%D0%B0%D0%BD%D1%8A%D1%86%D0%B8-%D0%B7%D0%B0-%D0%B8%D0%BC%D0%BE%D1%82%D0%B8-%D0%BA%D0%BE%D0%B8%D1%82%D0%BE-%D0%BD%D0%B5-%D1%81%D0%B5-%D0%BF%D0%BE%D0%BB%D0%B7%D0%B2%D0%B0%D1%82/", "text": "\n                    52 общини у нас неправомерно плащат данъци за имоти, които не се ползват от собствениците им. Това е показала проверка на Върховната административна прокуратурата. От държавното обвинение съобщиха, че поредната проверка е организирана по реда на надзора за законност спрямо норми от подзаконовите актове, приети от общинските съвети и посветени на определянето и администрирането на местните такси и цени на услуги. Разследващите са поверили случаите, в които се предвижда, че таксата за битови отпадъци за общински и държавни имоти, ползвани или наети от други лица, се заплаща от общината, съответно от държавата, за сметка на наемателя, съответно на ползвателя.\n\nПри тази уредба от ВАП е съобразено, че според текст от Закона за местните данъци и такси заплащането е в тежест на ползвателя – при учредено вещно право, и за имот – държавна или общинска собственост, задължено е лицето, на което имотът е предоставен за управление. По този начин разрешенията на общинските съвети противоречат и Конституцията на РБ, според която законът въвежда таксата и посочва за какво, за какви действия и услуги и кому следва да се плаща.\n\nНа практика със стореното от местните органи на власт се достига до положение на противозаконно и без основание увеличаване на финансовата тежест за общината и държавата, посочват от прокуратурата. При проверката на ВАП са разкрити незаконосъобразни разпоредби в 52 общини. До настоящия момент от териториалните прокуратури са подадени 16 протести до административните съдилища против разпоредбите, приети от общински съвети Варна, Сливен, Хасково, Димитровград, Самоков и др.\n\nЕфектът от проверката се изразява в предприемането на мерки за изключване на основания за незаконосъобразно разходване на публични финанси.\n\n \n                    ", "date": "2017.10.09", "title": "52 общини плащат данъци за  имоти, които не се ползват"}
{"url": "http://www.monitor.bg/a/view/32556-%D0%A6%D0%B5%D1%85-%D0%B7%D0%B0-%D0%B4%D0%B0%D0%BC%D1%81%D0%BA%D0%B8-%D1%87%D0%B0%D0%BD%D1%82%D0%B8-%D0%B1%D1%8A%D0%BB%D0%B2%D0%B0%D0%BB-%D0%BE%D0%BF%D0%B0%D1%81%D0%BD%D0%B8-%D0%BC%D0%B8%D1%80%D0%B8%D0%B7%D0%BC%D0%B8-%D0%BD%D0%B0%D0%B4-%D0%A0%D1%83%D1%81%D0%B5/", "text": "\n                    Цех за производство на дамски чанти от естествена кожа и на кожена галантерия бълвал опасни миризми на ацетон и лепила над Русе. Експерти от Регионалната инспекция по околната среда и водите /РИОСВ/ в крайдунавския град извършили проверка на „Сана Р” ЕООД, след като на 4 октомври разтревожени граждани сигнализирали за усетена силна миризма на разтворители в района на ОУ „Алеко Константинов”.\n\nВ едно от помещенията на предприятието аспирацията не работела и вътре миришело силно на ацетон и лепила. При пускането й миризмата се разнесла бързо навън. Направена била още една проверка, за да се види спазват ли се предписанията на екоинспекцията, но отново били установени същите нарушения.\n\nДружеството ще бъде санкционирано за неспазване на екологичното  законодателство. До края на годината от „Сана Р” трябва да представят в РИОСВ резултатите от извършени собствени периодични замервания, както и да направят регистрация на инсталацията, която работи с летливи органични съединения.\n                    ", "date": "2017.10.09", "title": "Цех за дамски чанти бълвал  опасни миризми над Русе"}
