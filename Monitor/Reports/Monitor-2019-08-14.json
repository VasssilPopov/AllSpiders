{"url": "https://www.monitor.bg:443/bg/a/view/joanna-dragneva-rodi-momichence-172999", "text": "Певицата Йоанна Драгнева стана майка. Бившата вокалистка на Deep Zone Project е дала живот на първото си дете по-рано днес. Новороденото е момиченце и носи името АннМари. Щастливата вест бе споделена от самата Драгнева в социалните мрежи. \"Днес е наистина вълшебен ден, защото се роди най-чаканото, най-желаното и най-мечтаното бебе\", написа звездата във Фейсбук. Тя не пропусна да благодари на д-р Велев и д-р Пантева, както и на всички, които преминаха с нея през този \"Божествен път, за да стана Майка\". Баща на малката АннМари е Мирослав Димитров, който доби популярност около риалити сериала \"София - Ден и нощ\". Съвсем скоро ще видим щастливите родители заедно на екран. Повод за това ще даде филмът \"Връзкология\", чиято премиера е предвидена за месец декември. ", "date": "2019.08.14", "title": "Йоанна Драгнева роди момиченце "}
{"url": "https://www.monitor.bg:443/bg/a/view/da-prodadesh-bylgarija-za-da-udarish-peevski-173001", "text": "Какво правиш, когато по собствени твърдения загубиш майка си, баща си, брат си и най-добрият си приятел „заради легалните наркотици – алкохол, тютюн и фармацевтични продукти“? Ама разбира се – скърбиш като се напушваш и започваш да снимаш филми срещу забраната на дрогата. А когато ти се отвори възможност да го съчетаеш и с добре спонсорирано (официално с 500 000 долара, неофициално предстои да се разбере) презокеанско пътуване, си опаковаш багажа в комплект с халюциногените и хващаш самолета за България, където се дрогираш „в името на изкуството“ пред хотели и по бани. По покана на свой „приятел“, изнесъл се първо от САЩ, а след това от Канада заради разследвания срещу него, представян от медии във втората държава като „дона на марихуановата мафия в Британска Колумбия“ и прокламиращ в България узаконяване на леката дрога.  и правосъдие у нас в съседна Сърбия, след като се е записал в историята на страната ни с най-колосалната кражба – източването на милиардите от КТБ. За да ги продадеш след това (пак по собствени твърдения) на американската публика като документалистика. Сиреч – като факти, а не като извратена манипулация, каквато всъщност са. Няма шега, няма майтап. True story (бел.р. истинска история), както биха казали сънародниците на представящия се за тексаски „разследващ продуцент и режисьор“ Кевин Буут. Именно тази картина лъсва от поредното интервю на въпросния шоумен, продаващ се под маската на документалист, който от няколко месеца шества с изявления и интервюта из де що има медии, свързани с беглеца от родното правосъдие и народен гняв Цветан Василев и ортаците му олигарси, за да прокламира отрочето на колаборацията им - „Сенките на София“. Едва ли ще има изненадани като кажем, че най-новата му проява е в сайта „Фрогнюз“, играещ ролята на пресцентър на банкера-беглец. И ако мислите за абсурдна вече описаната картинка, то филмът със сигурност би преобърнал напълно представите ви за това понятие. Според двучасовия тюрлюгювеч от визуални и фактологични манипулации, забъркани с откровени лъжи, който се пробутва и на нас, и на американската публика като „документален филм“, България е едновременно ромско гето и панелен коптор, където 80% от „човешкия материал“ не става. Ето така изглежда страната ни от заешката дупка, в която я вкарва колаборацията между Буут и Цветан Василев. И докато се оплаква от махмурлука, докаран му от направения вероятно отново от съпричастност алкохолен тур на Слънчака,  тексаският псевдодокументалист изкарва Цветан Василев по-чист от първия сняг. Според филма, банкерът-беглец е духнал от България от страх за живота си, а не защото е обрал с милиарди гражданите на държавата. За това последното впрочем, както и за делото водено в спецсъда срещу банкера-беглец, няма да чуете и дума в лентата. За сметка на това ортакът на приближения на Путин руски олигарх Константин Малофеев Цветан Василев, е представен за последна инстанция за ситуацията у нас и борец срещу хватката на КГБ и корупцията. Същински ангел-небесен, при това обзаведен с цяла кохорта апостоли, изкарвани за пред публиката като наблюдатели. Сред тях  Именно прокламиращият се като уж независим журналист собственик на сайта „Бивол“, уличен в рекет, връзки с кремълската пропаганда и сътрудничество с обвиняемите за хакерската атака срещу НАП, е човекът водещ Буут при Василев. Кои са другите говорители във филма? Все лица от присъдружни на банкера-беглец творения - „Протестна мрежа“, БОЕЦ, „Правосъдие за всеки“ като се започне от Николай Стайков, Иво Божков и Йордан Карабинов и се стигне до пробутвания от тях за кандидат за главен прокурор на „гражданския сектор“ скандален следовател Бойко Атанасов. Списъкът е дълъг, но тезата, давана от тях е една и съща и далеч не изненадваща. До един изкарват Делян Пеевски за световното зло. Защо ли? Въпросът е риторичен, както впрочем и питането защо в интервюто си пред „Фрогнюз“ Буут лъже, че се е опитал да се свърже с депутата и издател на „Телеграф медиа“.  „Би ми се искало Пеевски да се беше съгласил да даде интервю – може би филмът щеше да е различен?“, казва още той. Всъщност едва ли, защото режисьорите на лентата щяха да си бъдат все същите. Целта на филма – също.    ", "date": "2019.08.14", "title": "Да продадеш България....за да удариш Пеевски"}
{"url": "https://www.monitor.bg:443/bg/a/view/cvetna-zarja-ot-moreto-za-praznika-na-varna-172991", "text": "За първи път многоцветната заря по случай празника на Варна, Свето Успение Богородично, ще бъде изстрелвана от морето. За целта във водата на 120 м от брега са монтирани 3 понтона. Успоредно с това пироефекти ще има и от кея на военноморската база. Най-доброто място за гледане на зарята ще бъде зоната край Морската гара, където в 20 ч. ще започне празничният концерт.     В ролята на водещи ще влязат Дамян Попов и Мария Накова – Миа. Миксът от изпълнители включва хип-хоп формацията Connection Crew, победителя от „Гласът на България” Атанас Кателиев и финалистите Кирил Хаджиев – Тино и Христиан Ненов, Славин Славчев и група Julian’s Laughter, Ицо Хазарта, 4Magic, Ева Пармакова, италианския DJ Fabrizio Parisi и TITA. Кулминацията на вечерта ще бъде участието на гръцката звезда Claydee. Празникът на Варна ще започне от 9 часа с тържествената архиерейска Света литургия в Катедралния храм „Успение Богородично“. В 10,30 часа ще бъде тържествено издигнат флагът на града, след което ще тръгне литийно шествие За децата на сцена „Раковина“ от 10 часа е предвиден интерактивният спектакъл „Балон като слон!“, с участието на Коле Китанов. На същото място в 11 часа ще бъде открито специално ателие за изработване на кукли, с водещ Мария Банова. От 15 до 19 часа пък до Аквариума ще има образователни игри за водния свят, а от 18,30 ч. Богдан Томов ще пее за децата на сцена „Раковина“ в Морската градина. По традиция от 20 часа в Летния театър ще започне церемонията по За настроението на зрителите ще се погрижат ансамбъл „Варна“, камерният ансамбъл \"Св. Йоан Кукузел – Ангелогласния\", квартет \"Светоглас\", Донко Марков и група \"Вакали\". В 20,30 часа на пл. \"Независимост\" е началото на традиционния концерт със солисти и оркестър на Държавната опера - Варна, с диригент Кръстин Настев. Събитията са организирани от община Варна, със съдействието на Военноморските сили и Варненската и Великопреславска митрополия.", "date": "2019.08.14", "title": " Цветна заря от морето  за празника на Варна"}
{"url": "https://www.monitor.bg:443/bg/a/view/udushvach-se-prizna-za-vinoven-vliza-v-zatvora-za-160-meseca-172986", "text": "Обвиняем за брутално удушаване на съсед-инвалид  жител на Тополовград  призна вината си и бе осъден на 13 години и 4 месеца затвор в условията на съкратено съдебно производство. Срещу  40-годишният Христо Василев беше е повдигнато обвинение за кражба и последвало умишлено убийство. Трагедията е от вечерта на 19 срещу 20 август м.г., когато пияният  мъж е проникнал с взлом в дома на 69 – годишният си комшия , трудно подвижният Коста Димов на улица „Никола Петков“, от когото предния ден пробвал да изпроси някой лев, за да продължи пиянския си запой, но срещнал категоричен отказ. Докато тършувал из стаите за пари стопанинът се разбудил и направил опит да изкрещи, но среднощният „гост“ обвил шията му с олекотената завивка от кревата и за броени минути го удушил. Преди да напусне местопрестъплението Василев задигнал портфейла на инвалида, в който имало 980 лв, към тях прибавил още 2 стотачки, които намерил в едно от чекмеджетата на гардероба. По –голямата част от плячката е била открита в дома на убиеца, часове след подадения сигнал от грижещата се за останалият без един крак бивш охранител на помпена станция жена. Наблюдаващият прокурор от ямболската окръжна прокуратура поиска 20-годишна ефективна присъда, но в крайна сметка тя бе намалена с 1/3-та, като от нея ще бъде приспаднато времето, прекарано в ареста с постоянна мярка за неотклонение .Изтърпяването на наказанието ще бъде при първоначален строг режим.Присъдата подлежи на обжалване през апелативния съд в Бургас.  ", "date": "2019.08.14", "title": "Удушвач се призна за виновен, влиза в затвора за 160 месеца"}
{"url": "https://www.monitor.bg:443/bg/a/view/sydyt-ostavi-v-aresta-huliganite-izpotroshili-stolichno-zavedenie-172996", "text": "Двама от мъжете, извършили погрома в известно столично заведение на бул. „Тодор Каблешков“, остават в ареста. Това стана ясно след съдебно заседание, на което се реши мярката за неотклонение на двама от шестимата извършители на престъплението, обвинени в хулиганство. Прокуратурата реши мярката за неотклонение да е „задържане под стража“, тъй като подсъдимите са посочили неактуални адреси и следователно, могат да се укрият. Съдът също така посочи, че има опасност двамата извършители Цветко Цветков и Сергей Димитров да извършат и други престъпления. Налични са категорични доказателства, че обвинените в хулиганство Цветко Цветков и Сергей Димитров, са участвали в унищожаването и повреждането на имущество и са отправяли заплахи към собственика на заведението. Те следват от свидетелски показания и запис на охранителните камери. Прокурорът описа действията на обвиняемите като „нагли и безсрамни“ и заяви, че заплашват обществената сигурност. Като мотив за искането си те да останат в ареста той посочи още, че по-лека мярка би попречила на хода на делото. Цветко Цветков е единственият от идентифицираните нападатели, който не е бил осъждан досега. Продължава издирването на обвиняемите Веско Стоянов и Петър Паунов. От полицията призовават гражданите, които имат информация за тях, да сигнализират на 112 или в поделение на МВР, като анонимността им ще бъде гарантирана. Мярката на двамата задържани може да бъде обжалвана пред Софийски градски съд.", "date": "2019.08.14", "title": "Съдът остави в ареста хулиганите, изпотрошили столично заведение"}
{"url": "https://www.monitor.bg:443/bg/a/view/pet-chasa-gasjat-staroto-smetishte-na-svishtov-172995", "text": "Вече повече от пет часа пожарникари гасят старото сметище на Свищов. Сигналът за пожарът там е получен около 15,30 ч. на спешия телефон. Три противопожарни коли на районните противопожарни служби в Свищов и Полски Тръмбеш с дежурните екипи се борят с пламъците. Те са подпомогнати от девет водоноски и техника на местните земеделски кооперации. Очаква се пристигането и на военна верижна техника, която да засипва с пръст горящия район. Горящото сметище не функционира от две години. То е разположено на 10 км. извън града върху площ от около 50 дка. За рекутивацията му местната община е спечелила финансова помощ в размер на 3 млн. лв. и е трябвало да бъде подписан договор с фирма която да извърши надзор над сметището. Причината за пожара все още предстои да бъде изяснен. Вероятно обаче става дума за самозапалване. Шефът на РЗПБЗН – Велико Търново, комисар Красимир Кръстев обясни, че пожарът е обхванал най-вече изхвърлени стари дунапрени. По-късно тази вечер или утре на място ще пистигнат и екипи на екоинспекцията, които ще извършат измерване на въздуха за да се установи дали има замърсяване и някаква опасност.  ", "date": "2019.08.14", "title": "Пет часа гасят старото сметище на Свищов"}
{"url": "https://www.monitor.bg:443/bg/a/view/pojar-v-depo-za-otpadyci-zatvori-struma-172992", "text": "Складирани отпадъци подпалиха мост на АМ „Струма“ и обгазиха цяла Дупница и съседен Благоевград. Огнената стихия се разрази малко след 17,30 часа във вторник, когато тонове отпадъци, бали с хартия, пластмаси и опаковки от лекарства пламнаха като факли и черни облаци дим обгърнаха Дупница и съседните села. Гасенето на пламъците продължи втори ден, като в него се включиха екипи от съседни области, горски и доброволци. Наложи се да бъде спряно движението по АМ „Струма“, като забраната за преминаването на автомобили продължи и вчера. Автомобилите бяха пропускани през обходен път през главния път Е-79. Оказва се, че причината за огнения ад са складираните отпадъци на фирма за вторични суровини „Феникс Ресурс“, които нямат никакво разрешение за това. „Истина е, че нямахме разрешение да ги складираме под магистралата, но се наложи заради малкия терен, който притежаваме. Безсъвестни граждани също хвърляха отпадъци и така мястото се превърна в сметище“, каза собственикът на цеха Кольо Илиев. По негови думи материалите е трябвало да бъдат дадени за горене в ТЕЦ „Бобов дол“, но от там им казали, че са със запълнен капацитет и нямат място. Илиев твърди още, че е видял от един от преминаващите автомобили да се хвърля нещо, предполага, че именно така е избухнала огнената стихия. Собственика на склада за вторични суровини го грозят сурови санкции, чийто размер все още не е ясен. Заради пожара кметът на Дупница инж. Методи Чимев обяви частично бедствено положение. То беше в сила до 24 часа на 14 август. Кметът уточни, че още миналата година е алармирал с писмо АПИ за отпадъците под моста. Друго писмо пратил на екоинспекцията в Перник. Три от колоните на моста, под който лумна пожарът, са компрометирани. Агенция „Пътна инфраструктура“ внася сигнал в прокуратурата срещу собственика на предприятието за вторични суровини, чиито складирани отпадъци предизвикаха пожара. Констатацията на експертите е, че части от моста и двете платна са силно засегнати от пожара и за безопасност движението трябва да се спре. Преди да започнат спешните аварийно-възстановителни дейности, ще се направи оценка на състоянието на моста и допълнителни проучвания с цел поетапното възстановяване на движението. Отделно от това от АПИ ще предявят иск към Илиев за причинените щети в района. Продължава и борбата с пожара в Хасковско. \"Гасенето е изключително скъпо – два дена работят по сто човека, по двадесет единици техника, ако имаше и хеликоптер, най-вероятно разходът за потушаването на пожара е в размер на стотици хиляди левове“, каза директорът на РСПБЗН – Хасково Комисар Николай Вълчев пред БГНЕС. Разследването е установило, че местен човек е запалил отпадъци в покрайнините на селото. \"Така и в Сакар планина стана пожар вчера, при пристигането на колеги да гасят, виждат трактори, които бягат от мястото на пожара – чистили са пасища. Не знам тия хора с пасищата как не разбраха, че висока температура и силен вятър е изключително опасна комбинация”, допълва Вълчев.", "date": "2019.08.14", "title": " Пожар в депо за отпадъци затвори „Струма“"}
{"url": "https://www.monitor.bg:443/bg/a/view/oshte-tri-meseca-evtini-krediti-172989", "text": "Лихвите по кредитите и депозитите у нас може да отбележат лек спад в следващото тримесечие, сочат данни на доклада „Финансов сектор: Оценки и очаквания“, изготвен от Министерството на финансите. Кредитните посредници прогнозират намаление в лихвените проценти в депозитите и в трите валути - лева, евро и щатски долара. Очакванията им са в синхрон с последните сигнали, свързани с паричната политика на Европейската централна банка (ЕЦБ), както и решението за понижение на лихвата на Федералния резерв (ФЕД) на САЩ. Прогнозите за запазването на лихвите по депозитите в лева и евро обаче до голяма степен не се реализираха, докато тези в долари предвиждаха леко повишаване. Лихвите по кредитите в трите валути също ще спаднат и ще се запази тенденцията на понижение от второто тримесечие на годината. прогнозират още експертите. „С оглед на последните решения на Европейската централна банка (ЕЦБ) и Федералният резерв (ФЕД), както и запазващата се висока ликвидност на банковата система, няма предпоставки за рязко покачване на основния лихвен процент“, пише още в доклада на българското финансово министерство. Инфлацията в страната пък може леко да се повиши. Причина за това са някои шокове в предлагането в световен мащаб като например на свинско месо, както и по-високите цени електроенергията и топлоенергията в страната. прогнозират експертите. „Повишените очаквания на финансовите посредници кореспондират с оценките за движението на наетите през следващите 3 месеца в бизнес анкетите към юни“, се подчертава в доклада. Темпът на икономически растеж ще се запази като анкетираните предприемачи остават позитивни за текущата икономическа ситуация в България. В сравнение с прогнозите за същия период миналата година, позитивните оценки отбелязват ръст. В доклада се обръща внимание и на общата пазарна капитализация на Българската фондова борса (БФБ), която в края на юни 2019 г. възлиза на 27.6 млрд. лв. или с 1.4% нагоре. Според експертите обаче в следващото тримесечие може да има минимален спад като една от причините за песимизма им са обтегнатите търговски отношения между САЩ и Китай.", "date": "2019.08.14", "title": "Още три месеца евтини кредити"}
{"url": "https://www.monitor.bg:443/bg/a/view/bogorodica-sybira-500-000-pred-chudotvorni-ikoni-172997", "text": "Богородица събира близо 500 000 вярващи пред чудотворните икони на Божията майка в големите манастири и храмовете из страната, установи проверка на „Монитор“. Повечето от тях обаче са копия. Само в три манастира има оригинали. Те се намират в Рилската, Троянската и Бачковската обител. Храмове, в които са изложени чудодейните образи, печелят сериозни приходи от поклонението на вярващите, които по традиция си купуват и палят свещи, пазаруват си църковни сувенири и плащат на ръка на свещениците да им прочетат молитва пред изображението. Само за три дни преди две години, когато в столичния храм „Св. св. Кирил и Методий“ беше изложено копието на Ватопедската Богородица Всецарица черквата излезе на печалба с близо 3000 лева. Дни преди Успение Богородично, както е църковното наименование на празника Голяма Богородица, в Рилския манастир е препълнено. за нощувка, които се предоставят в обителта. В момента там освен вярващите за Богородичния празник са и близо 100 поклонници, които извървяха в два лъча, единият от Велико Търново, а другият от София, разстоянието до манастира в чест на деня на св. Иван Рилски, който е на 18 август. Места вече няма и в къщите за гости в близост до обителта. Десетки са и отседналите на палатки в района. Близо 3000 души са пътували до там за един ден. Всяка година по традиция в обителта се събират хора от цял свят, за да се преклонят пред Божията майка и да се помолят за здраве. Не случайно в манастира се съхранява и една от чудотворните икони, която е помогнала на много хора да се излекуват от различни болести. И през днешния ден вярващите ще могат да се докоснат до силата на „Света Богородица Осеновица“, която се съхранява в главната църква на Рилския манастир „Рождество Богородично“. Иконата преди това е съхранявана в параклиса на Хрельовата кула. Поверието я счита за чудотворна, като е „служела“ за изцеление и срещу различни болести през средновековието. Иконата на Света Богородица е главен култов обект в Рилския манастир. Тя е изпълнена в иконографския тип „Одигитрия“. В специални вдлъбнатини около нея са разположени мощи от 32-ма християнски светци, чиито имена са изписани върху метални пластини. В горната й част има надпис „Одигитрия“ (Пътеводителка). „Тази икона има страшна сила. Не един или двама човека е изправила от инвалидната количка. Излекувала ги е от тежки парализи. Всичко това е доказано през времето.", "date": "2019.08.14", "title": "Богородица събира 500 000 пред чудотворни икони "}
{"url": "https://www.monitor.bg:443/bg/a/view/dvama-raneni-sled-incident-na-stroitelna-ploshtadka-v-sofija-172990", "text": "Двама мъже са били затрупани по време на изкопни работи на строителна площадка в София. Инцидентът се е случил до улица „Черковна”. От МВР потвърдиха, че става въпрос за трудова злополука. Единият ранен е 26-годишен. Той е откаран в най-близката болница – УМБАЛ „Царица Йоанна – ИСУЛ” и е в стабилно състояние без опасност за живота. На мястото на инцидента има полиция. Изясняват се подробностите около възникналото обстоятелство.  ", "date": "2019.08.14", "title": "Двама затрупани след инцидент на строителна площадка в София"}
{"url": "https://www.monitor.bg:443/bg/a/view/uchenicite-izbirat-firma-za-dualno-obuchenie-onlajn-172993", "text": "Всички работодатели и фирми, които предлагат дуално обучение (учене чрез работа) и отговарят на изискванията за осъществяването му, ще бъдат безплатно включени в онлайн информационна база данни. Така гимназистите ще могат да избират в коя фирма да работят през компютъра си. Платформата ще бъде създадена на сайта на Министерството на икономиката и ще бъде поддържана от ведомството, става ясно от проекта на наредбата за новата база данни, публикуван за обществено обсъждане. Онлайн платформата ще включва информация за професията и специалността, по която ще се осъществява обучението чрез работа, както и на колко ученици и ментори работодателят ще може да осигури реална работна среда. с които вече има сключени договори за сътрудничество. Сред информацията в платформата ще са и адресите на помещенията, в които децата ще се учат чрез работа. Чрез базата данни учениците ще могат да видят социалната политика на дадена фирма – какви преподаватели ще ги обучават, ще получават ли стипендии, какви са работните помещения, обясни още преди няколко месеца пред „Монитор“ министърът на икономиката Емил Караниколов. Всички работодатели могат да заявят желанието си за включване в платформата със заявление по образец. То се разглежда в рамките на 5 работни дни, а одобрение се получава до 15 дни. Според проектонаредбата, ако впоследствие се установи, че някоя фирма то тя ще бъде изключена от платформата. Един работодател може да прекрати и по свое желание участието си в информационната база. Два пъти годишно пък образователното министерство трябва да подава информация на Министерството на икономиката за всички осъществени и прекратени партньорства между работодатели и професионални гимназии, за да бъдат отразени в платформата.", "date": "2019.08.14", "title": "Учениците избират фирма за дуално обучение онлайн"}
{"url": "https://www.monitor.bg:443/bg/a/view/gazov-pistolet-172994", "text": "Изстрел от газов пистолет предизвика паника на станция \"Сердика\" в столичното метро. Първоначалните данни за престрелка в метрото не бяха потвърдени от полицията. Оттам уточниха, че мъжът тичал да хване влакчето на метрото, оръжието изпаднало от багажа му и произвело случаен изстрел. Служители на полицията са започнали проверка, а мъжът е останал на мястото на инцидента за изясняване на случая. Няма за подстрадали при инцидента.", "date": "2019.08.14", "title": "Изстрел от газов пистолет предизвика паника в метрото"}
{"url": "https://www.monitor.bg:443/bg/a/view/vino-ot-otel-piem-samo-ot-bureto-v-mazata-172667", "text": "Вино от отел и от всички неразрешени сортове ще могат да си правят само домашните стопанства за лично ползване. Това предвижда новият законопроект за виното, който до началото на септември подлежи на обществено обсъждане. Проектът забранява създаване на лозя с винени сортове без издадено разрешение. Той също така задължава производителите да изкореняват за своя сметка площите, засадени с лозя без разрешение. Те ще имат четири месеца да изпълнят такава заповед на Изпълнителната агенция за лозата и виното, но ще могат да я обжалват в съда. Ако производител не изкорени сам незаконните насаждения, това ще прави държавата, но за негова сметка, се казва в текстовете на проекта. Тези ограничения не се отнасят за хората, които ще произвеждат вино за лични нужди. За засаждане, презасаждане или присаждане за целите на винопроизводството могат да се използват само класифицирани винени сортове лози, пише в документа. Една от целите на проектозакона са ограниченията да се установи ред и известен контрол върху хаотично нарастване на лозовите насаждения. Също така да се намали опасността от прекомерно предлагане на лозаро-винарски продукти, предвид пазарните перспективи за тях. Ще се избегне рискът и от значително обезценяване на определено защитено наименование за произход или защитено географско указание. Проектът предвижда и наказания за производителите на фалшив алкохол. Те стигат до 30 хил. лв. Също така наказания ще може да налага и Комисията за защита на потребителите.  Според Министерство на земеделието, храните и горите площите с лозови насаждения възлизат на  50 727 ха за миналата година. От тях 31 320 ха са реколтирани.  Делът на реколтираните площи с червени винени сортове е 61%. Около 5% от площите в стопанствата са млади и все още не плододават. Неподдържаните лозя, както и тези на маломерни и разпокъсани парцели извън земеделските стопанства, са 13 673 ха. Регистрираните в Лозарския регистър, поддържан от Изпълнителната агенция по лозата и виното (ИАЛВ), площи със сортове, подходящи за вина със защитено наименование за произход (ЗНП), са 16 676 ха, за вина със защитено географско указание (ЗГУ) – 21 636 ха, и за други вина – 22 935 ха.", "date": "2019.08.14", "title": "Вино от отел пием само от бурето в мазата"}
{"url": "https://www.monitor.bg:443/bg/a/view/tool-ni-vkaraha-otrova-s-fear-inoculum-video-172985", "text": "Да те няма 13 години, да се запилееш, да обещаваш, да не изпълняваш, да правиш каквото си искаш без да се съобразяваш с последствията и всички да продължават да поддържат с две ръце статуса ти на легенда. Tool го могат, определено. Дали защото никой не успя да ги побере в рамките си и винаги щом си мислеше, че го е постигнал, те ту се пускаха голи по лепенки в клип, тук излизаха на концерт и два часа зад микрофона се чуваше само едно овче „бееее“, но факт че повече от десетилетие феновете им чакат пети албум от тях и не губят надежда. Рядко имахме повод да вярваме, че Мейнард Джеймс Кийнан и бандата ще се размърдат в студио. Те не дават дори интервюта, с които да правят опити да поддържат фенска маса. Като че хич не им пука. И изведнъж се оказа, че изобщо не са спали в последно време, ами са записали седем нови песни, който ще видят бял свят на 30 август под името Fear Inoculum, както се казва и дебютният сингъл от тавата. Пуснаха го едва преди няколко дни, още няма и видео, но пък завъртя брояча на Youtube като ротативка с близо 7 милиона гледания. Парчето е класичски Tool, с аромат на омекотител, който бързо изчезва като се заслушаш в лириката (също класически Tool). Над 10 минути тежка бас линия и подчертана ритъм секция определят кривата на сърдечната ти дейност, докато хипнотизиращият глас на Мейнард пее за инокулум (от тълковния речник: Всяко едно потенциално заразно начало - вирусни частици, бактериални клетки, спори, дори ваксини). Отново правят музика, която не е за едно слушане. Но тя не е просто сложна. Това никога не е било цел на Tool. По-скоро търсенето на деликатния баланс между толкова много наслоявания, заради различните музикални търсения, и тежките рифове, открива дълбочини, каквито не си подозирал, че съществуват. Електроника за бекграунд, екзотични струнни и ударни инструменти в интрото на песента, за да прелеят в категоричен прогресив. Дори не смея да търся допълнителен смисъл в заглавното парче, който да ми даде кукичка що за албум ще изкара бандата. Убедена съм, че каквото и да помисля или да напиша, на 30 август ще се превърне, ако не в най-голямата лъжа и некомпетентност, то поне в ситна пепел. За едно съм сигурна – няма да има разочаровани. След 13 години, (с течение на времето е в природата на хората, да порастват, помъдряват, да се променят и улягат, но не и в този случай) Tool са си Tool, промяната е само в дълбочината. Общо взето Fear Inoculum те прави водолаз, който си е трупнал стабилни допълнителни тежести и за 10-те минути на песента успява да се гмурне и да потъне до над 100 м в собствения си сумрак. И за финал, доказателство, че групата не прави нищо случайно и че границите падат пред името им – сингълът вече е в историята. Той счупи рекорда за най-продължителна песен влизала в престижната класация Топ 100 на сп. „Билборд“, като се нареди на 93-та позиция. Само за справка – бизнесът налага днес да не се правят парчета по-дълги от 3,5 минути, за да бъдат въртени по радиостанциите. С повищаването на напрежението преди излизането на петия албум, момчетата ремастерираха и тавата си Aenima от 1996 г., като новото издание тази седмица влезе в топ 10 на чарта за албуми на Билборд. Припомням само, че през 1996-а, с дебюта си, също влезе в престижната класация, като зае второто място.", "date": "2019.08.14", "title": "Tool ни вкараха отрова с Fear Inoculum (ВИДЕО)"}
{"url": "https://www.monitor.bg:443/bg/a/view/cska-pod-obsada-v-ukrajna-172980", "text": "Доста враждебно беше посрещната делегацията на ЦСКА, която пристигна в Украйна за реванша от III кръг на Лига Европа срещу „Зоря“ (Луганск). Мачът в Запорожието е в четвъртък вечер от 20 часа и ще се предава пряко по bTV Action, а първата среща в София завърши 1:1. В чартъра на ЦСКА по традиция се качиха клубните легенди Димитър Пенев, Петър Жеков, Димитър Якимов, Георги Велинов и Пламен Марков, както и петдесетина фенове. Още при пристигането в Украйна обаче групата бе попарена както от цивилните български полицаи, които задължително пътуват при всяко гостуване в Европа, така и от местните органи на реда. Както обясниха украинските полицаи, огромна част от население има антибългарски нагласи, защото смятат държавата ни за проруски настроена, а двете страни са все още в тлеещ военен конфликт. Именно поради тази причина на всички играчи бе забранено да напускат 4-звездния хотел, като ще се движат единствено организирано със сериозен полицейски ескорт до стадиона и от там обратно до летището. Рестрикциите за феновете на ЦСКА пък са още по-сериозни. Оказа се, че за визитата на „армейците“ е направена сериозна организация от местни главорези, които ще се опитат да ударят гостите. Ултраси на 3 украински тима са се обединили в усилията си да се докажат срещу „армейската“ агитка. Информацията е на местната полиция, заради което всички българи бяха посъветвани да говорят на английски, а не на български или руски, както и изобщо да не напускат хотела. Феновете на ЦСКА обаче изобщо не приеха тежко забраната за разходки и се настаниха край басейна, от където заваляха снимки в социалните мрежи. Вместо него пред медиите говори десният защитник Иван Турицов, който демонстрира оптимизъм. „Целта е победа и ще си я вземем, уверен бе младокът. - Разчитаме на колектив и на добра игра. Шансовете са напълно реални да продължим Ще си вземем онова, за което отиваме. Трудно е, защото играем през 3-4 дни, но сме готови“, допълни още Турицов.", "date": "2019.08.14", "title": "ЦСКА под обсада в Украйна"}
{"url": "https://www.monitor.bg:443/bg/a/view/gazovite-draskachi-i-dyvkata-za-baloncheta-peevski-172979", "text": "Мръсна жега е обхванала страната в последните дни. Дърво и асфалт се пукат от горещините, а в едни тихи прохладни (газови) редакции се пържат на съвсем различен огън. Август е, но оборота на фалшиви новини срещу вечния враг на задкулисието Делян Пеевски трябва да върви. Защото депутатът от опозиционната ДПС и издател на „Телеграф медиа“ отдавна лази по нервите на олигарсите като непрестанно вади наяве далаверите им. А те, като отпор са като го превърнат в универсално зло. Затова цялата фабрика от платени драскачи на олигарсите се трудят неуморно да чернят народния представител. Общо взето са го превърнали в дъвка за балончета, които обаче се пукат в мига, в който започнеш да проверяваш фактологията около написаното. Това, че от към доказателства писанията им са гола вода обаче не плаши сърцата на олигарсите и пионките им. Тяхно верую е, че хората четат само заглавията и само един от 100 ще си направи труда да помисли върху написаното. Още по-малък пък е процентът на тези, които ще проверят сами фактите. А междувременно „интернетът“ ще се пълни с лъжи за Пеевски. Затова хич не се учудвайте, че името му се пришива към най-различни теми, които очевидно нямат нищо общо с него. Ето, в жежкия август газовия вестник „Сега“ например плътно е следвал директивата „Нито ден без фейк за Пеевски“ и е набутал името му в безсмислен текст, насочен срещу бившия шеф на Антикорупционната комисия Пламен Георгиев. Последният всъщност е на подсъдимите олигарси като се прицели в някого, но не това е темата на разговор сега. Явно дописничката на „Сега“ е получила някаква доста странна опорка от началника (по примера на други служители на олигарха Иво Прокопиев, които редовно получават списък с опорки по мейла, за да не объркат нещо „правата линия“, явно) и се е опитала да направи олигархо-угоден микс от фейкове. Така се е получила глупост, в която кариерата на Георгиев е някак доста екзотично обвързана с Пеевски. И по-точно с това, че въпреки всичките напъни на олигархията да се пришие нещо незаконно на депутата, всички проверки до тук доказват, че той е чист. Ама това не е хубаво да се казва на хората, затова от „Сега“ са решили да изтупат от нафталина една доста древна опорка – че Пеевски нямал „морал“ да заема държавен пост и така да се пробват да го атакуват. Това, което пропускат (отново умишлено) обаче факта, че и тогава няколко независими проверки на различни държавни институции показаха, че Пеевски никога не е нарушавал закона. И така да следващата измислица и следващата лъжа, която отново ще се пришие на Пеевски.", "date": "2019.08.14", "title": "Газовите драскачи и дъвката за балончета “Пеевски“"}
{"url": "https://www.monitor.bg:443/bg/a/view/v-levski-vzimat-dvama-novi-do-kraja-na-sedmicata-172987", "text": "Пробойните в състава на „Левски“, които доведоха до тежките поражения от АЕК (Ларнака) с 0:4 и „Берое“ с 1:3 на „Герена“ принудиха ръководството на „сините“ да форсира селекцията. Треньорът Петър Хубчев ще получи така желания ляв бек и атакуващ полузащитник до края на седмицата. Става дума за чуждестранни футболисти, които са в напреднали преговори с 26-кратните шампиони и привличането им е въпрос на формалност. „Сините“ имената на играчите, но „Монитор“ научи, че атакуващият полузащитник може да бъде използван както в центъра на терена, така и по фланга, когато се наложи. В тима се очаква и така нужното ново попълнение в центъра на защитата, което трябва да бъде уредено преди домакинството на „Локомотив“ (Пд) другата седмица. „Сините“ ще оползотворят част от парите от трансфера на Давиде Марияни, а освен това все по-вероятно изглежда да бъде продаден и Станислав Костов, от където ще постъпи нова свежа сума в касата. Заместник на голмайстора обаче няма да бъде вземан, тъй като Петър Хубчев възнамерява да разчита на Дени Алар и Найджъл Робърта. Освен тях като централен нападател може да се подвизава и Станислав Иванов. Специалистът на Насиру Мохамед, който трябва да докаже, че има място на „Георги Аспарухов“ и вероятно ще го пусне като титуляр срещу „Витоша“ в предстоящата визита на „сините“ през уикенда. Днес стана ясно, че „тигрите“ може да приемат „Левски“ на стадиона в Бистрица. Ден по-рано ръководството на „Витоша“ заплаши да бойкотира мача, ако не играе у дома. „Има някакъв напредък. По искане на БФС пратихме предложение ние да поемем вътрешната охрана, а полицията - външната. Нямаме нищо против БФС или полицията. Просто желанието ни е да играем у дома. Надявам се всичко да бъде наред. Има вероятност да играем на нашия стадион\", заяви главният мениджър на клуба Костадин Ангелов.", "date": "2019.08.14", "title": "В „Левски“ взимат двама нови до края на седмицата"}
{"url": "https://www.monitor.bg:443/bg/a/view/chetvyrto-novo-popylnenie-v-plovdivskija-akademik-172976", "text": "\"Академик Бултекс 99\" се сдоби с четвърто попълнение за новия сезон. Пловдивският баскетболен тим подписа договор с американския баскетболист Алекс Лонг. 23-годишният американец е висок е 203 см и тежи 102 кг. Играе на позиции тежко крило и център. В последните 5 сезона е бил част от отбора на \"Норфолк Стейт Юнивърсъти Спартанс\" в колежанския шампионат на САЩ. През сезон 2018/2019 записва по 8.6 точки и 4.5 борби средно на мач. Алекс Лонг е четвъртото ново попълнение в селекцията на \"Академик Бултекс 99\". До момента пловдивчани привляхофа американския гард Уилям Пери, българското крило Тенчо Тенчев и крилото от Черна гора Василие Кнежевич.", "date": "2019.08.14", "title": "Четвърто ново попълнение в пловдивския \"Академик\""}
{"url": "https://www.monitor.bg:443/bg/a/view/boris-djonsyn-zadrugata-na-protivnicite-na-brekzit-s-es-e-ujasna-172981", "text": "Премиерът на Великобритания Борис Джонсън заяви, че има \"ужасно сътрудничество\" между Европейския съюз и онези, които искат да блокират Брекзит. Компромис с Брюксел е необходим, за да се избегне неконтролирано оттегляне от блока, но ЕС \"изобщо не прави компромиси\", посочи Джонсън и предупреди, че подобна ситуация прави Брекзит без сделка толкова по-вероятен, колкото по-дълго продължава тя. Преди това стана известно, че бившият финансов министър Филип Хамънд е изпратил писмо до Джонсън, подписано и от 20 други видни депутати от Консервативната партия, с което се настоява премиерът да декларира ангажименти за напускане на ЕС със споразумение и да декларира, че е готов да направи компромис по въпроса. В писмото си до Борис Джонсън от 12-ти август, което беше публикувано официално в сряда, Хамънд и останалите депутатите от торите посочват, че са \"разтревожени\" от подхода на британския премиер по отношение на Брекзит, тъй като смятат, че този подход не дава шанс за сключване на сделка с Европейския съюз преди крайния срок на 31-ви октомври. Групата депутати от Консервативната партия също така призова Борис Джонсън да потвърди, че се ангажира с постигането на Брекзит сделка, която би успокоила както депутатите, така и валутните пазари, визирайки рязката обезценка на британската лира към многогодишни дъна, откакто той стана премиер на Обединеното кралство.", "date": "2019.08.14", "title": "Борис Джонсън: Задругата на противниците на Брекзит с ЕС е ужасна"}
{"url": "https://www.monitor.bg:443/bg/a/view/sara-tavaresh-nosi-sharen-djaz-za-lubov-prez-oktomvri-172982", "text": "Невероятно цветната и чувствена Сара Тавареш ще се завърне в България с бутиков концерт на 12 октомври в столичния клуб Joy Station. Чаровницата от Кабо Верде ще ни донесе и новия си пленяващ албум Fitxadu, пълен с нейните мечти, мелодии и душа. Заедно с групата си тя ще изпълни много любими на публиката парчета като One Love, Balancê, Bom Feeling, както и новите песни. Fitxadu включва 11 парчета и беше номиниран за \"Латино Грами\". Въпреки че включва доста колаборации, парчетата носят почерка на Сара. „Fitxadu маркира края на един цикъл, затварянето на един кръг, края на една глава, и началото на една нова“, казва самата тя.  Нейната музика изразява нейната душа, но има неверояното свойство да докосва всички хора по света, носейки съобщение за любов, приемственост, душевност и една голяма доза Bom Feeling. Преминавайки всякакви етнически и културни граници Сара сочи към Африканските и Креолските си корени със сърце, което е винаги отворено към обширния свят.  За всички, които искат да изпратят лятото с много цвят и чувствена музика силно препоръчваме да го направят в компанията на Сара Тавареш срещу билет на цени от 35 до 55 лв.", "date": "2019.08.14", "title": "Сара Тавареш носи шарен джаз за любов през октомври"}
{"url": "https://www.monitor.bg:443/bg/a/view/votyt-na-nedoverie-sreshtu-pravitelstvoto-v-italija-na-20-avgust-172983", "text": "Италианският Сенат определи планирания дебат за вота на недоверие срещу правителството на Джузепе Конте за 20 август. Очакваше се още късно във вторник да стане ясен изходът от политическата криза, в Италия, след решението на вицепремиерът Матео Салвини да напусне управляващата коалиция, но това не се случи. На 20 август Конте ще държи реч пред Сената, след което депутатите ще гласуват ,,за'' или ,,против'' кабинета му. Десните партии подкрепиха искането на Салвини за дебат още в четвъртък, но депутатите от управляващото Движение 5 звезди, подкрепени от опозиционните левоцентристки парламентаристи, отхвърлиха предложението.", "date": "2019.08.14", "title": "Вотът на недоверие срещу правителството в Италия на 20 август"}
{"url": "https://www.monitor.bg:443/bg/a/view/kamerite-na-pytja-shte-snimat-za-sredna-skorost-172984", "text": "Камерите по пътищата до няколко седмици ще започнат да снимат за средна скорост на пътя. Така шофьорите няма да отърват глобата, като намаляват скоростта на местата, където знаят, че има снимачки.  Стационарните камери не са решение. Когато има отсечка със средна скорост, ефектът ще бъде много по-голям, каза главният секретар на МВР Ивайло Иванов. ”В момента имаме две изградени отсечки за мерене на средна скорост, изградени са и функционират, но въпрос на три-четири седмици е да получим лиценз от Българския институт по метеорология за стандартизиране на самите измервателни уреди”, каза гл. комисар Христо Терзийски, който обясни, че в момента средната скорост се мери на магистрала „Люлин“ и на участък между Пловдив и Карлово. Системата, освен че ще мери средната скорост, ще проверява и за наличие на сключена „Гражданска отговорност“, каза още той. „Работим по още две отсечки – на пътя Русе-Бяла, а другата е в района на село Микре. Знаете там колко често стават пътнотранспортни произшествия“, уточни Терзийски.", "date": "2019.08.14", "title": "Камерите на пътя ще снимат за средна скорост"}
{"url": "https://www.monitor.bg:443/bg/a/view/zapochva-po-rano-jytvata-na-slynchogleda-v-dobrudja-172664", "text": "Жътвата на слънчогледа в Добруджа се очаква да започне по-рано заради засушаването, съобщи Радостина Жекова, председател на Добруджанския съюз на зърнопроизводителите, пред БТА. Добричко обичайно реколтирането на слънчогледа започва в края на август-началото на септември. През тази стопанска година масивите със слънчоглед в областта надхвърлят 717 000 декара. В района на Каварна, Шабла, Дуранкулак през последните няколко месеца не са паднали стопански значими валежи и земеделските производители едва ли ще приберат повече от 200 килограма маслодайно семе от декар според Жекова. Тя добави, че в землищата на другите общини в региона слънчогледът се развива добре и добивите се очакват на равнището на миналата стопанска година – около 330 - 350 килограма от декар. Първите предложения за изкупуването на слънчогледа в региона са на много ниска цена – 520 лева за тон, каза председателят на Добруджанския съюз на зърнопроизводителите. Според Жекова през миналото лято слънчогледовото семе се е търгувало по 620 лева за тон, което е по-справедлива цена.  ", "date": "2019.08.14", "title": "Започва по-рано жътвата на слънчогледа в Добруджа  "}
{"url": "https://www.monitor.bg:443/bg/a/view/analizatori-grisho-napomni-za-sebe-si-sreshtu-vavrinka-172974", "text": "Въпреки загубата си от Стан Вавринка на старта на Мастърс 1000 турнира в Синсинати, Григор Димитров напомни за най-добрите си времена. Около това мнение се обединиха повечето тенис анализатори след срещата. В нея Гришо бе близо до чудото, след като навакса 4 гейма в третия сет за 5:5, но после отстъпи в тайбрека за крайното 7:5, 4:6, 6:7(4). Това беше 11-ти дуел между двамата, като швейцарецът постигна 7-ма победа, в това число 5-та последователна. Григор обаче измъкна сет на Вавринка за пръв път от последните им 3 срещи. „Това, че спечелих последните няколко двубоя между нас, ми помогна малко. Преди тази серия обаче той ме побеждаваше повече. Знаех, че мога да очаквам тежък двубой, коментира Вавринка след срещата. - Това е първи кръг и няма как да играеш най-добрия си тенис, но е важно да не спираш да се бориш. Доволен съм от победата“, добави швейцарецът, който във втория кръг ще премери сили с Андрей Рубльов. След това поражение Димитров остава с отрицателен баланс от началото на сезона – 12:15 победи срещу загуби, а конкретно след „Ролан Гарос“ показателите му са 1:6. Лидерът в световната ранглиста Новак Джокович започна защитата на титлата си в Синсинати с победа със 7:5, 6:1 срещу Сам Куери. 32-годишният сърбин се класира за третия кръг на надпреварата и ще преследва 34-а титла в турнири от сериите Мастърс. Основен съперник ще му бъде Роджър Федерер, който тръгна с 6:3, 6:4 срещу Хуан Игнасио Лондеро (Арж). От турнира обаче се отказаха заболелият Доминик Тийм (Ав) и бившата лидерка при жените Серена Уилямс заради болки в гърба. Сестра й Винъс пък се класира за третия кръг след победа над миналогодишната шампионка Кики Бертенс с 6:3, 3:6, 7:6(4). Поставената под номер 13 Ангелик Кербер също напусна турнира, след като отстъпи с 6:7(7), 2:6 на Анет Контавейт (Ест). Швейцарката Белинда Бенчич пък се отказа заради контузия в стъпалото губейки с 4:6, 0:1 срещу Виктория Азаренка (Блрс). В същото време организаторите на US Open съобщиха, че аржентинецът Хуан Мартин дел Потро ще пропусне последния за сезона турнир от „Големия шлем“, тъй като продължава да се възстановява от контузия на коляното. 15-годишната американка Кори Гоуф пък получи „уайлд кард“ за надпреварата, след като достигна до 1/4-финалите на „Уимбълдън“ при първото си участие на турнир от такъв ранг при това от квалификациите.", "date": "2019.08.14", "title": "Анализатори: Гришо напомни за себе си срещу Вавринка"}
{"url": "https://www.monitor.bg:443/bg/a/view/otmeniha-garancijata-na-kmet-parite-otivat-za-danyci-172969", "text": "Прокурор Петър Белчев постанови отмяна на паричните гаранции за кмета на община Септември Марин Рачев и отговорника за инвеститорския контрол в администрацията Станой Милов.  Двете бяха наложени на 2-ри февруари 2018 г. след акция на спецпрокуратурата в община Септември.Тогава държавното обвинение определи парична гаранция в размер на 250 000 лв., която в последствие беше намалена от Специализирания съд на 130 000 лв. за Рачев и 10 000 лв. за Милов.  Три дни по-късно на кмета и служителя му беше забранено да напускат пределите на страната. И така до 07 август 2019 г., когато от спецпрокуратурата с постановление направиха пълна отмяна на гаранциите и ограничението за напускане на страната на Марин Рачев и Станой Милов. Средствата от гаранцията на Марин Рачев ще бъдат преведени в сметката на НАП, за да бъдат погасени негови публични задължения. ", "date": "2019.08.14", "title": "Отмениха гаранцията на кмет, парите отиват за данъци"}
{"url": "https://www.monitor.bg:443/bg/a/view/levski-pobedi-cska-s-6-0-172975", "text": "„Левски“ спечели детския футболен турнир „Трифон Иванов“, който се провежда за четвърта поредна година във Велико Търново. Във финалната среща на стадион „Ивайло“ \"сините\" се срещнаха с вечния си съперник – ЦСКА. Децата на „Левски“ категорично надделяха над „червените“ с 5:0, а още на полувремето резултатът бе 3:0. На трето място останаха младите футболисти на „Локомотив“ /Горна Оряховица/, след тях се подредиха „Берое“ /Стара Загора/, „Черноморец“ /Бургас/ и домакините от „Етър“. По традиция бе връчена и индивидуалната награда за най-добър защитник на турнира. Статуетката с името на Трифон Иванов бе за Стоян Лазаров. Детският футболен турнир в памет на незабравимия защитник е в категорията Футбол 9 – за деца, родени след 2008 година. Организатори са Община Велико Търново, Общинско предприятие „Спортни имоти и прояви“ и Зоналният съвет на БФС", "date": "2019.08.14", "title": "Децата на \"Левски\" победиха ЦСКА с 5:0"}
{"url": "https://www.monitor.bg:443/bg/a/view/skrimov-izbegna-schupvane-visi-za-evropejskoto-172978", "text": "Българският национал Тодор Скримов се размина с най-тежката контузия. Той получи травма на десния глезен след едно приземяване в началото на втория гейм в олимпийската квалификация с Бразилия (2:3) и имаше съмнения за счупване. Първоначалният преглед отхвърли тази вероятност, а предстои при втория да се разбере дали има разкъсване на връзка в глезена или става дума само за разтежение. Травмата обаче поставя 29-годишния посрещач под въпрос за европейското първенство, което стартира на 12 септември. Там България започва с мач срещу Гърция, а в групата ни са още съставите на Франция, Италия, Португалия и Румъния. В същото време се разбра, че женският ни национален отбор, който води подготовка в София за предстоящото европейското, ще гостува на Румъния за два приятелски мача на 16 и 17 август. Към състава от 12 волейболистки, които участваха на олимпийската квалификация в САЩ, се присъединиха още Вангелия Рачковска от „Левски“, Александра Миланова и Мирела Шахпазова от „Марица“ (Пд). Европейското първенство за жени е от 23 август до 8 септември, а България ще играе в Анкара (Тур) със съставите на домакините, Франция, Сърбия, Финландия и Гърция.", "date": "2019.08.14", "title": "Скримов избегна счупване, виси за европейското"}
{"url": "https://www.monitor.bg:443/bg/a/view/bashtata-zasilva-bg-sledata-na-kinofesta-v-toronto-172971", "text": "Българската следа на престижния филмов фестивал в Торонто се засилва! Месец, след като триумфира с Кристалния глобус на Карлови Вари, екипът на „Бащата“ (реж. Петър Вълчанов и Кристина Грозева) ще бележи и кинофорума в Канада. Събитието ще се превърне в северноамериканска премиера на лентата, разглеждаща връзката между син и баща след смъртта на най-важната жена в живота им. Това е поредната новина, свързана с фестивала в Торонто, която радва родният любител на седмото изкуство. Първи в списъка с филми, които ще бъдат представени в канадския град, беше „Квърта на пеликана“. Заглавието е германско-българска продукция, а с участие в нея се разписва и актрисата Яна Маринова. Единственият българин с номинация за „Оскар“ Теодор Ушев, също ще представи нов проект в Торонто. След успеха на „Сляпата Вайша“, аниматорът отново обединява усилия с писателя Георги Господинов, като този път ще представи „Физика на тъгата“ пред публиката. Прожекцията на 28-минутната анимация, в чието озвучаване на английски се присъединява Доналд Съдърланд, ще се състои във фестивалната програма Short cuts. Продължението на българската копродукция „Белгийският крал“ - „Босият император“ също ще има прожекция в Торонто. Снимките към нея се състояха миналата есен, а пред камерата за комедията застана и най-голямата дъщеря на Чарли Чаплин – Джералдин Чаплин. Филмовият фестивал в Торонто ще се проведе още следващия месец – от 5 до 15 септември.", "date": "2019.08.14", "title": "„Бащата“ засилва БГ следата на кинофеста в Торонто"}
{"url": "https://www.monitor.bg:443/bg/a/view/eze-vse-pak-shte-igrae-sreshtu-strasburg-172973", "text": "Наставникът на „Локомотив“ (Пловдив) Бруно Акрапович ще може да разчита на централния защитник Стивън Езе за реванша от третия предварителен кръг на Лига Европа срещу „Страсбург“. „Езе няма да липсва, ще се включи преди мача, но Йосип Томашевич ще липсва много”, коментира Акрапович, като разкри, че защитникът е получил еднодневна виза, която му позволява да играе във Франция, но веднага след срещата трябва да напусне страната. Акрапович обяви още, че „смърфовете“ отиват с нагласата да отстранят своя съперник. Първият двубой в Пловдив завърши 1:0 в полза на французите, които играха с човек повече през почти целия двубой. „Очакванията ми за реванша са големи. Ще дадем всичко от себе си, ще направим всичко възможно, за да можем да преминем в следващия кръг. Момчетата искат, аз искам, затова се надявам да направим хубав мач. Шансовете са както и в миналия мач, видяхте, че дори с 10 души можем да направим специални неща. Съперникът е много класен на хартия. На терена обаче не признаваме никого като фаворит. Важно е да си свършим работата”, допълни Акрапович. Двубоят със „Страсбург“ е утре от 21.30 ч. българско време.", "date": "2019.08.14", "title": "Езе все пак ще играе срещу „Страсбург“"}
{"url": "https://www.monitor.bg:443/bg/a/view/izdirvat-izcheznal-djado-172972", "text": "Близки издирват 76-годишния Асен Кочев от Пазарджик, който е в неизвестност от събота. Тогава е излязъл от дома си. Бил е облечен със сив панталон и с ризата, с която е на снимката. Мъжът страдал от Алцхаймер. Това разказва неговата дъщеря, която е силно разтревожена от изчезването на баща си. Близките на Асен Кочев умоляват всеки, който го е видял да се обади на телефон 034 990925 или в полицията.", "date": "2019.08.14", "title": "Издирват изчезнал дядо"}
{"url": "https://www.monitor.bg:443/bg/a/view/avstrijskata-afera-ibisa-svyrzana-s-hazartnija-biznes-172977", "text": "За бившия шеф на Австрийската партия на свободата Хайнц Кристиан Щрахе и бившия ръководител на парламентарната група партията Йохан Гуденус злощастното видео от Ибиса има ново измерение, предаде БТА. В записа е документирано как през лятото на 2017 година под влиянието на големи количества алкохол Щрахе заявява: \"Новоматик\" плаща на всички\". Две години по-късно това твърдение доби реални очертания: извършените обиски в домовете на шестима заподозрени, сред които са и двамата бивши политици, са въз основа на съмнения за даване и вземане на подкупи. Започнало е разследване и срещу хазартния концерн \"Новоматик\". Основание за обиските е анонимен сигнал, разследване се води срещу шест лица, пише вестник \"Курир\". Освен Щрахе и Гуденус прокуратурата разследва и финансовия шеф на \"Казинос Аустрия\" Петер Сидло, шефа на \"Новоматик\" Харалд Нойман, бившия държавен секретар на финансите Хуберт Фукс от Австрийската партия на свободата и основателя на \"Новоматик\" Йохан Граф. Каква е историята? Според подозренията на правосъдните органи Йохан Гуденус и шефът на \"Новоматик\" Харалд Нойман са се споразумели преди няколко месеца хазартният концерн \"Новоматик\", който е акционер в концерна \"Казинос Аустрия\", да номинира за трети член на управителния съвет на \"Казинос Аустрия\" Петер Сидло, политик от Австрийската партия на свободата. Гуденус договорил това с тогавашния вицеканцлер и негов партиен ръководител Хайнц Кристиан Щрахе. По-късно, през февруари 2019 година, Хуберт Фукс, по онова време държавен секретар в министерство на финансите, се е срещнал на най-голямото изложение на хазартната индустрия IСЕ в Лондон с ръководителите на \"Новоматик\" Йохан Граф и Харалд Нойман. В този разговор е било договорено назначаването на Петер Сидло. И действително на 28 март Петер Сидло става третият член на управителния съвет на \"Казинос Аустрия\", отговарящ за финансите. Като отплата за това \"предимство\" за Австрийската партия на свободата Гуденус и приближените му са обещали на \"Новоматик\" подкрепа от страна на ръководството на Австрийската партия на свободата за получаване на национален лиценз за онлайн хазарт и лиценз за разкриване на казино на \"Новоматик\" във Виена. По това време отговарящ за закона за хазарта е финансовият държавен секретар Хуберт Фукс, който също е сред разследваните. Освен това Йохан Гуденус е предложил на \"Новоматик\" при победа на партията му на изборите във Виена, които ще се проведат 2020 година, отново да бъде разрешено поставянето на игрални автомати в заведения, забранено във Виена през 2015 година. Адвокатите на заподозрените и самите заподозрени отхвърлят всякакви обвинения и ги окачествяват като абсурдни. Остра е критиката от страна на Австрийската социалдемократическа партия, Партията НЕОС, Партията на зелените и партията Сега, Листата на Пилц.", "date": "2019.08.14", "title": "Австрийската афера Ибиса свързана с хазартния бизнес"}
{"url": "https://www.monitor.bg:443/bg/a/view/kopenhagen-porto-i-seltik-propuskat-shampionskata-liga-172966", "text": "Сериозни изненади поднесоха реваншите от III кръг в квалификациите за Шампионската лига. Безспорно най-голяма бе драмата в Дания, където „Цървена звезда“ успя да елиминира „Копенхаген“ след инфарктно изпълнение на дузпи. На подгизналия терен в герой за белградския тим се превърна бившият вратар на „Лудогорец“ Милан Борян, който спаси два удара и класира тима си на крачка от груповата фаза. Горещо бе и в Амстердам, където полуфиналистът от последното издание на ШЛ „Аякс“ бе на крачка от отпадане. Холандците обаче все пак успяха да спечелят с 3:2 срещу гръцкия ПАОК и с общ резултат 5:3 продължават напред. Не така обаче стоят нещата с два от тимовете, които редовно се класират за Шампионската лига - „Порто“ и „Селтик“. „Драконите“ от Лисабон бяха попарени на свой терен с 2:3 от руския „Краснодар“ и с общ резултат 3:3 и по-малко голове на чужд терен се сбогуват с надпреварата. Шотландският гранд пък бе елиминиран от румънския „Клуж“, след като също загуби като домакин – 3:4.", "date": "2019.08.14", "title": "“Копенхаген“, „Порто“ и „Селтик“ пропускат Шампионската лига"}
{"url": "https://www.monitor.bg:443/bg/a/view/371-tejki-katastrofi-s-27-jertvi-prez-pyrvite-6-meseca-na-2019-v-plovdivsko-172963", "text": "371 тежки катастрофи са станали през първите шест месеца на тази година в пловдивско. Жертвите са 27, а други 476 човека са били с различни наранявания. В сравнение със същия период на предходната година се отчита намаление на броя на тежките катастрофи с 67, на загиналите с един и на ранените с 98. Това стана ясно по време на двудневен семинар в Пловдив, иницииран от Държавната агенция „Безопасност на движението по пътищата”. За същия период на годината регистрираните катастрофи с материални щети са 874, което е с 256 по-малко от първото полугодие на миналата година. Цифрите са под средните стойности за 5 и 10-годишен период за страната, като по-малко катастрофи е имало само през 2011г., а по-малко загинали – през 2010, 2013 и 2017г.  „Сериозно намаляване на пътния травматизъм се наблюдава след пускане в експлоатация на новия път между Пловдив и Асеновград, но остава тревожнатастатистикатаголям брой инциденти да настъпват в градски условия, затова ще изискваме още инфраструктурни решения от общините“, каза Малина Крумова, председател на държавната агенция. Според статистиката на МВР, катастрофите са съсредоточени в активната част от денонощието, като най-много инциденти с пострадали лица възникват между 18 и 19 ч. Тежките пътнотранспортни произшествия на територията на област Пловдив са намалели със 100 през първите 7 месеца на 2019 г. в сравнение със същия период на миналата година. Въпреки това, в региона са регистрирани най-много пътни инциденти като средно на всеки 8 катастрофи в България, една е на територията на местното ОДМВР. „Търсим възможност за изграждане на полигон и автомобилна писта”, съобщи областният управител на Пловдив Здравко Димитров. По думите му едно подобно съоръжение би подобрило както подготовката на младите водачи, така и ще бъде място за безопасно увеличаване на скоростта, вместо това да се случва по булевардите на града. Димитров се ангажира и областната комисия по безопасност на движението да заседава на всеки три месеца, а на всяка среща да се набелязват мерки с конкретни срокове, които ще бъдат обект на постоянен мониторинг. Община Пловдив е инициирала подмяна и поставяне на осветление на пешеходните пътеки и в зоните в близост до училища и детски градини, които ще бъдат завършени до началото на есента. През първото шестмесечие на 2019г. служители на ОДМВР – Пловдив са констатирали над 66 000 нарушения на Закона за движение по пътя. В сравнение със същия период на 2018г. броят на установените нарушения е с близо 15 хил. повече, а основна част от тях са за движение с превишена скорост.", "date": "2019.08.14", "title": "371 тежки катастрофи с 27 жертви през първите 6 месеца на 2019 в пловдивско"}
{"url": "https://www.monitor.bg:443/bg/a/view/cenite-na-teleshkoto-rjazko-nadolu-172663", "text": "След като през май цените на едро на говеждо и телешко месо достигнаха най-високото си равнище от началото на годината, през юни беше отбелязан съществен спад. Понижението е с 24% спрямо средната цена на тон кланично тегло за предходния месец и с 19% сравнено с цената, достигната през същия месец на 2018 г. Това сочи анализ на Центъра за икономически изследвания в селското стопанство. В условията на постоянно намаляващо производство и недостатъчно вътрешно предлагане, причините за отчетения спад могат да се търсят най-вече в нестабилността и небалансираността на пазара на говеждо и телешко месо, където количествата на заклани животни в кланиците е малко, а качеството в различните месеци е различно и това води до сериозното вариране в цените. Според анализаторите чумата по свинете няма по повлияе върху цените на говеждото и телешкото, тъй като потребителите сменят пържолите с пилешко. От началото на годината европейските цени се движат с около 2-5% под нивото за 2018 г.  и под средното за последните три години, очертавайки непрекъсната тенденция за намаление, по-силно изразена от май насам. През идните два месеца се прогнозира българските цени да се възстановят на нива около 3,70-4 лева за килограм кланично тегло, което е близо до миналогодишните равнища, като по-ниски цени има след есента, когато животните за бракуване се продават. Цените на едро на свинското месо продължават устойчивия си растеж, като през юни достигнаха 3,80 лева за килограм кланично тегло, което е с 19% повишение на годишна база. Предвид условията на вътрешния и международния пазар и независимо от това, че българските цени са над равнището на средно европейските (1762 евро на тон), тенденцията на увеличение се очаква да продължи и занапред. Прогнозирания ръст е между 16 и 19% сравнено със същия период на миналата година. Прогнозираното увеличение на консумацията на пилешко месо в страната в краткосрочен план и стабилното развитие на производството ще поддържат цените на едро на нива около 3,10 лева за кило. До април в кланиците са произведени 28,3 хил. т месо от бройлери – ръст от 8% на годишна база. В края на юни представители на ЕС и страните от Меркосур (търговски блок, състоящ се от Бразилия, Аржентина, Парагвай и Уругвай) постигнаха съгласие за търговско споразумение. Според ЕК това споразумение ще консолидира политическото и икономическото партньорство между двата региона. Споразумението предвижда намаление на редица мита, сред които и тези за млечните продукти. Представители на Европейския млечен борд (ЕМБ) изразяват опасения за засилване на конкуренцията, водейки до пренасищане на вътрешния пазар, но вероятността това да се случи в млечния сектор не е голяма.", "date": "2019.08.14", "title": "Цените на телешкото рязко надолу"}
{"url": "https://www.monitor.bg:443/bg/a/view/dvama-ot-trima-rabotjat-v-sferata-na-uslugite-172961", "text": "Πpeз втopoтo тpимeceчиe на годината 2 065.3 xил. дyши, или 63.3% oт вcичĸи зaeти, paбoтят в ceĸтopa нa ycлyгитe, 980.2 xил. (30.0%) paбoтят в индycтpиятa и 217.4 xил. (6.7%) - в ceлcĸoтo, гopcĸoтo и pибнoтo cтoпaнcтвo. Тoвa пoĸaзвaт дaннитe oт нaблюдeниeтo нa paбoтнaтa cилa, извъpшвaнo oт Haциoнaлния cтaтиcтичecĸи инcтитyт. Към средата на 2019 г. бpoят нa бeзpaбoтнитe лицa e 142 000, oт ĸoитo 82.7 xил. (58.2%) ca мъжe и 59.3 xил. (41.8%) - жeни. Koeфициeнтът нa бeзpaбoтицa e 4.2% и в cpaвнeниe c втopoтo тpимeceчиe нa 2018 г. нaмaлявa c 1.3 пpoцeнтни пyнĸтa, ĸaтo пpи мъжeтe нaмaлeниeтo e oт 6.1 нa 4.6%, a пpи жeнитe - oт 4.7 нa 3.7%. Oт вcичĸи бeзpaбoтни лицa 15.1% ca c виcшe oбpaзoвaниe, 45.1% - cъc cpeднo, и 39.8% - c ocнoвнo или пo-ниcĸo oбpaзoвaниe. Koeфициeнтитe нa бeзpaбoтицa пo cтeпeни нa oбpaзoвaниe ca cъoтвeтнo: 2.0% зa виcшe oбpaзoвaниe, 3.4% зa cpeднo oбpaзoвaниe и 12.2% зa ocнoвнo и пo-ниcĸo oбpaзoвaниe. Πpeз втopoтo тpимeceчиe нa 2019 г. пpoдължитeлнo бeзpaбoтни (oт eднa или пoвeчe гoдини) ca 84.5 xил., или 59.5% oт вcичĸи бeзpaбoтни лицa. Oбщият бpoй нa зaeтитe лицa нa възpacт 15 и пoвeчe нaвъpшeни гoдини e 3 262.8 xил., oт ĸoитo 1 733.2 xил. мъжe и 1 529.7 xил. жeни. Oтнocитeлният дял нa зaeтитe лицa oт нaceлeниeтo нa възpacт 15 и пoвeчe нaвъpшeни гoдини e 54.7%, ĸaтo пpи мъжeтe тoзи дял e 60.5%, a пpи жeнитe – 49.2%. Oт вcичĸи зaeти 3.6% (116.5 xил.) ca paбoтoдaтeли, 6.5% (213.4 xил.) - caмocтoятeлнo зaeти лицa (бeз нaeти), 89.3% (2 912.6 xил.) - нaeти лицa, и 0.6% (20.4 xил.) - нeплaтeни ceмeйни paбoтници. Oт oбщия бpoй нa нaeтитe лицa 2 217.5 xил. (76.1%) paбoтят в чacтния ceĸтop, a 695.1 xил. (23.9%) - в oбщecтвeния. C вpeмeннa paбoтa ca 134 000 , или 4.6% oт нaeтитe лицa. Πpeз втopoтo тpимeceчиe нa 2019 г. зaeтocттa в oтдeлнитe възpacтoви гpyпи e cлeднaтa: Зaeтитe лицa нa възpacт 15 - 64 нaвъpшeни гoдини ca 3 165.1 xиляди. Koeфициeнтът нa зaeтocт зa нaceлeниeтo в cъщaтa възpacтoвa гpyпa e 70.7% (74.0% зa мъжeтe и 67.3% зa жeнитe). Зaeтитe лицa нa възpacт 55 - 64 нaвъpшeни гoдини ca 621.1 xил., или 65% oт нaceлeниeтo в cъщaтa възpacтoвa гpyпa (68.8% oт мъжeтe и 61.5% oт жeнитe). B cpaвнeниe c втopoтo тpимeceчиe нa 2018 г. ĸoeфициeнтът нa зaeтocт зa нaceлeниeтo нa възpacт 55 - 64 гoдини ce yвeличaвa c 4 пpoцeнтни пyнĸтa. Oбщият бpoй нa иĸoнoмичecĸи нeaĸтивнитe лицa (лицaтa извън paбoтнaтa cилa) нa 15 и пoвeчe нaвъpшeни гoдини e 2 564.3 xил., oт ĸoитo 1 046.8 xил. (40.8%) ca мъжe и 1 517.5 xил. (59.2%) ca жeни.", "date": "2019.08.14", "title": "Двама от трима работят в сферата на услугите"}
{"url": "https://www.monitor.bg:443/bg/a/view/proektyt-bajkonur-172960", "text": "Здравейте, аз не съм Лудото майче и изобщо не знам какво правя в тази рубрика! Но от групата за взаимопомощ в редакцията, незнайно защо, ме приобщиха към секцията изтерясали жени с малки деца, които изписват една мастилница за преживелиците си на море с децата, на площадката с децата, на ресторант с децата. Единственото общо е, че и аз имам малко дете. Но моето е „възпитано, тихо, послушно“. Или поне такъв беше проектът за него. Аз съм спокойна! Уууу, са. Аз съм спокойна. Оммм. Детето ми е интелигентно, нищо че е само на три. Беше замислено като такова. Без телевизор от раждането му, пускаше се само тайно, късно вечер. Без таблети, телефони. Трябваше да слуша Рахманинов, да се възпитава добрия вкус. Да се четат по 2-3 книги с приказки преди и след лягане, да играе с дървени играчки, образователни - хем да учи, хем да е в мир с природата; да ходи по планините – да обиква зеленината и да тренира малкото си тяло, за да е здраво. Трябваше да плува от тримесечен, после по Монтесори на 10 месеца да започне да развива тактилните си усещания с различни текстури. Никакво насилие, никакви пистолети у дома, нищо че е момче. Трябваше да се учи на обноски, да бъде нежен, да пипа леко, да има досег до всякакви музикални инструменти, за да развие талант, ако има.... Възпитание без шамари, без повишаване на тон, само разговори и пак разговори. Личен пример. Пак разговори. Много разговори. Ебати проекта! Аз совалка за НАСА да бях почнала да сглабям в гаража с тази увереност в успеха, щях да съм готова и да съм вече на Байконур, отброявайки от 10 назад. Въпреки „леките“ отклонения от проекта ми, аз стриктно се придържам към него и като китайска капка, систематично и безотказно, сляпо действам по предварителния план. И ето, има резултат. У дома си имам едно наистина умно дете - на три вече знае как да имитира погледа на котарака в чизми от „Шрек“ и да ме обезоръжи в моментите, когато на лъвицата (мен) й е настъпил опашката. С телевизора имам истински успех! След като за пръв път му пуснах ми отне само една година да го отлепя от шарените реклами, на които почти не дишаше, и които ако спра следваше кански рев. Но сега вече не му обръща внимание, наистина! Таблетите и телефоните днес се захвърлят безобразно и не предизвикват никакъв интерес, след като успя да изгледа всички 2453947295730576207295762983745 клипчета с отваряне на шоколадови яйца, и анимирани топчета, сипещи се от всевъзможни места. За Рахманинов обаче, не се разбрахме. Но нищо, той е свободен да има собствен вкус. А неговият избор е категоричен – с кански крясъци „Рокендрол, бейби“ и вирнати два пръста (не винаги успява да изпъне показалец и кутре във въздуха) клати динамично глава на Metallica или ме дърпа за ръкава с репликата „Пусни оня батко!“ (б.а. да се чете Съли Ърна и Godsmack). Музикално е обаче детето, много ритъм има в него. И музикалните инструменти си харесва, наредил ги е като на витрина – кийборд, от който се пуска ритъм секция; до него, в непосредствена близост – сет барабани (оказаха се по-тихи от обърнатите тенджери и черпака), на който започва да имитира звуците от ритъм секцията на кийборда, но в яростно и забързано темпо. Едновременно с това крещи „Изпуснах си палката“, докато аз се мъча да достигна до този музикален гении, мултиинструменталист, за да му я подам, вече е хванал китарата, натиснал е копчето за възпроизвеждане на готови рок звуци и в несвяст дърпа струните, които естествено не са акордирани, защото китарата е детска. Седя и го гледам отстрани, даже често го снимам. Не мога да се нарадвам на детето, на мама музикалния гении. И на тази точка от проекта вече съм сложила отметка – петилетката завърших за три години. За плуването да ви призная ми е единствения провал. Хич и не го и заведох. В тея мръсни басейни, пълни с хлор и всякакво ДНК как да си пусна ненагледното. Пък и той ми е нежен – с дерматит от раждането. Ами ако се обрине пак жестоко?! И крема за 50 лв няма да свърши работа. Я, я по-добре, не. Като го израсте, ще го заведа. Затова пък по планини ходим. От както се е родил му е зачислен личен шерп с размери 2 метра и 110 килограма. На годинка качи първия си връх – Св. Илия в Родопите, на гърба на шерпа си в раница-самар. Това лято всеки уикенд сме по чукарите. Голям планинар ми е детето да ви се похваля – седи и гледа от високо, вниква в природата и вдишва със зеленината, връз гърба или врата на шерпа си. Голям планинар ми е! Ама мъжа ми вече не иска да идва с нас на тези походи. Сигурно таз природа го успокоява детето, или пък ме успокоява мене, но у дома още няма пистолети. Никакво насилие. Пацифист ще е! И в градинката пред блока другите тичат с револвери, гонят престъпници, правят се на полицаи, той нито веднъж не поиска да му купя. Вместо това взима пръчки и тича с тях. Ама как гърмят тия пръчки.... до сега не знаех, че и това могат. И все си говорим с моето дете. На важни теми. За доброто и лошото. За космоса, звездите, ракети и совалки, за геометрия и песни. С тези разговори открих нещо много важно – човек е човек, докато не се възпроизведе. После се превръща в радиоточка само с копче за усилване на звука, без възможност за спиране и смяна на станцията! Та това е моят проект на живота. Послушно дете, което възприема всичко, което му наливам в малката главица. Не знам защо другите решиха, че съм като тях – Лудо майче. Аз съм успешна, реализирана, целенасочена. И на психолога ми така казвам!", "date": "2019.08.14", "title": "Проектът Байконур"}
{"url": "https://www.monitor.bg:443/bg/a/view/silen-spad-na-proizvodstvoto-v-bylgarija-i-evrosyuza-172968", "text": "През юни 2019-а година индустриалното производство в еврозоната и в целия Европейски съюз се понижи много рязко, заличавайки опита за растеж, отчете месец по-рано, като в същото време производството в България също отбеляза много силен спад, отбелязвайки понижение за четвърти пореден месец, показват данни на Евростат. Производството в рамките на еврозоната се сви през юни с 1,6% спрямо май, когато се повиши с 0,8%, докато прогнозата на финансовите пазари за понижение с 1,5 на сто. Това представлява понижение на индустриалното и промишлено производство за трети от последните четири месеца и е пореден знак за наличието на рецесия в производствения сектор на фона на продължаващото търговско напрежение в светове план и най-вече по оста САЩ-Китай. В рамките на еврозоната спад с цели 4,0% отчетоха средствата за производство, докато производството на недълготрайни потребителски стоки се понижи с 2,8%, производството на стоки с дълготрайна употреба се сви с 1,2% и енергийното производство - с 0,2 на сто. Спрямо година по-рано индустриалното производство в еврозоната се сви през юни с 2,6% след спад с 0,8% през май и очаквания за по-скромно понижение с 1,5 на сто. Производството на годишна база в региона на единната валута нарасна за последно през миналия ноември. Евростат представи аналогични слаби данни за индустриалното производство и в целия ЕС и доста слаби данни в рамките на България. Производството в ЕС се понижи през юни с 1,5% спрямо май, когато нарасна с 0,9%, като на годишна база индустриалното производство се сви с 1,9% след анемично повишение с 0,1% месец по-рано. Според данните на Евростат индустриалното производство в България се понижи през юни с 1,9% спрямо май, когато се сви с 0,4%. Това означава, че промишленият сектор в нашата страна продължава да изпитва трудности за четвърти пореден месец след силния растеж в началото на годината (с 3,6%през януари и с 1,6% през февруари). На годишна база индустриалното производство в България се понижи през юни с цели 3,5% след повишение с 0,9% през май, Това представлява първо намаляване на производството в нашата страна за настоящата година и най-солиден спад от 2013-а година насам. По този показател нашата страна се нарежда на шесто място сред страните-членки на ЕС с най-силни понижения на промишленото производство", "date": "2019.08.14", "title": "Силен спад на производството в България и Евросъюза през юни"}
{"url": "https://www.monitor.bg:443/bg/a/view/rekorden-djakpot-ot-209-miliona-evro-v-milano-172965", "text": "Лотариен билет, купен за 2 евро в Лоди, близо до Милано, спечели джакпота от 209 милиона евро, поставяйки нов рекорд в Италия, предаде АФП. Участниците в лотарията \"Супереналото\" залагат на 6 числа от 1 до 90, като никой не бе отгатнал печелившите числа от месец юни 2018 г. Джакпотът е спечелен с числата 7, 32, 41, 59, 75 и 76, които бяха подбрани случайно от автомат в бар в Лоди. \"Как да разберем кой е щастливецът - заяви Гулиелмо Поджи, който стопанисва заведението. - Имаше постоянен поток от хора, които влизаха и искаха лотарийни билети.\" Предишният рекорд в \"Супереналото\" бе 177 милиона евро, спечелени през октомври 2010 г. Същевременно забавна история с печалба от лотарията разпространи британската преса. Двойка късметлии признава, че дължи благодарност за печалбата си от 1 милион лири (1,2 милиона долара) от лотарията на гладната си котка. Андрю и Пола Хенкок от Мансфийлд разказват, че късметът ги е споходил в края на юли. Минавайки през местна бензиностанция, съпрузите осъзнали, че са забравили да купят храна за котарака си Шорткейк. От бензиностанцията главата на семейство закупил лотариен билет за изтриване, който се оказал печеливш. От вълнение, че са станали милионери, Андрю Хенкок отново забравил да вземе храна за 6-годишния им рижав питомец. За компенсация Шорткейк получил шунка за вечеря. С печалбата съпрузите, които имат фирма за кетъринг, планират пътешествия до Австралия и други места по света. Единствената покупка, която засега са направили с парите, е нов телефон за 12-годишния им син. Колкото до донеслия им късмет Шорткейк, Андрю и Пола Хенкок възнамеряват да подобрят менюто му.", "date": "2019.08.14", "title": "Рекорден джакпот от 209 милиона евро разтърси Милано"}
{"url": "https://www.monitor.bg:443/bg/a/view/zvezdite-ot-pod-prikritie-prevzemat-comic-con-172964", "text": "Звездите от хитовия български сериал „Под прикритие“ се събират, а причината е Aniventure Comic Con. Събитието ще привлече на едно място за специален Q&A панел и среща с фенове култовите герои Джаро (Михаил Билалов), Куката (Мариан Вълев), Иво Андонов (Захари Бахаров) и Косъма (Александър Сано) на 15 септември. Главната сцена ще приветства и два изцяло нови филмови проекта. На 14 септември звездата от „Откраднат живот“ Александър Алексиев и режисьорската Яна Титова ще заподнаят посетителите с „Доза Щастие“. Ще бъде представена ексклузивно и новата романтична екшън-комедия „Диви и щастливи“, зад която застават Александър Сано, Яна Маринова, Луиза Григорова-Макариева и режисьорът Мартин Макариев. Звезди от YouTube също ще се срещнат с феновете си и в двата дни на Anventure Comic Con. Слави The Clashers и Айде БГ за първи път ще се изправят едни срещу други за общ панел на сцената в зала 4. Забавни предизвикателства са подготвили и Емил Конрад, Стан и Стефи, Ицака, Павел Колев, Поли Недкова и Цуро. Всички те ще имат и собствена зона, в която желаещите могат да се снимат с тях или да вземат автограф. Припомняме, че сред чуждестранните звезди, които ще гостуват, са Наталия Тена („Хари Потър“, „Игра на Тронове“), Девън Мъри („Хари Потър“), Сам Джоунс („Флаш Гордън“), и Милтос Йеролему („Игра на Тронове“).", "date": "2019.08.14", "title": "Звездите от „Под прикритие“ превземат Comic Con "}
{"url": "https://www.monitor.bg:443/bg/a/view/hari-i-megan-markyl-v-razlichni-stai-172962", "text": "Восъчните фигури на принц Хари и съпругата му Меган Маркъл ще бъдат отделени една от друга, като всяко восъчно копие ще бъде поставено заедно с тези на отделна група известни личности, оповести дирекцията на Музея на мадам Тюсо в Лондон, цитирана от ДПА. Восъчни фигури на двойката бяха поставени в музея през месец май м.г., преди сватбата й в Уиндзорския дворец. Восъчното копие на херцогинята на Съсекс ще е заедно с тези на присъствали на сватбата знаменитости, сред които Виктория и Дейвид Бекъм, холивудските актьори Том Харди и Приянка Чопра. \"Меган продължава да създава свой собствен модерен начин на живот като кралска особа и ние искаме нейният независим статут на знаменитост да бъде показан в музейната сбирка\", заяви главният мениджър на музея Стив Дейвис. Восъчната фигура на принц Хари ще се присъедини към тези на други членове на кралското семейство в съседно помещение. В същото време стана известно, че приятелите на принц Хари отказват да канят на гости Меган Маркъл и една от причините за това е фактът, че херцогинята на Съсекс отказва да се подчинява на британските традиции. Както е известно аристократите на Острова живеят на остров и не допускат в обществото си всеки. Една от популярните във висшето общество традиции е избирането на място на масата по време на вечеря – обикновено съпрузите се слагат да седят отделно, което им позволява да общуват с други хора. Според в. „Дейли Мейл“ близките приятели на Хари избягват да канят Меган, защото не спазва етикета и винаги сяда до съпруга си, вместо на определеното за нея място, като по този начин демонстрира излишна привързаност към принца, а това отвлича вниманието на присъстващите и прави разговорите безсмислени. Междувременно в британската преса се появиха съобщения, че Хари и Меган ще получат нови титли – това е свързано с пътуване до Шотландия. Според в. „Мирър“ двамата повече няма да се наричат херцози. Веднага, щом се озоват в Шотландия, те ще се превърнат в графиня и граф Дъмбартън. Пътуването е предвидено за края на август. Щом се върнат в Англия, Меган и Хари отново ще станат херцозите на Съсекс. На фона на случващото се Меган и Хари пуснаха невиждани до момента техни снимки в Инстаграм. Серията е от пътуването им в Африка през 2017 г. Двамата са в компания на слонове сред дивата природа. Постът им и посветен на световния ден на слоновете.", "date": "2019.08.14", "title": "Хари и Меган Маркъл в различни стаи"}
{"url": "https://www.monitor.bg:443/bg/a/view/naj-goljamata-skulptura-v-evropa-e-kraj-magistrala-v-belgija-172967", "text": "Висока 60 метра стоманена отливка с форма на полукръг, която от разстояние изглежда като внушителен, но недовършен пръстен, ще изненадва автомобилистите, които идват в Южна Белгия от Франция или Люксембург, предаде Ройтерс. Проектирана от френския концептуален творец Бернар Вене и наречена Голямата арка, гигантската скулптура бе инсталирана в градчето Лаво-Сент-Ан край натоварената магистрала 411. \"Днес инсталираме онова, което всички са съгласни, че е най-голямата скулптура в света - каза Вене. - Надявам се обаче, че творческото значение на тази арка ще е по-важно от размерите й. Усещането на автомобилистите е най-важно. Заради естествения цвят на стоманата след оксидацията й скулптурата е особено впечатляваща при залез слънце.\" Той отбеляза, че с осъществяването на проекта се е сбъднала негова 35-годишна мечта. Вене първоначално искал скулптурата, създадена от 200 тона стомана и поставена в 2800 тона цимент, да бъде инсталирана във Франция. Но различни препятствия попречили на осъществяването на намеренията му и в края на краищата скулптурата била издигната в Белгия.", "date": "2019.08.14", "title": "Най-голямата скулптура в Европа е край магистрала в Белгия"}
{"url": "https://www.monitor.bg:443/bg/a/view/pingvin-s-choveshki-razmeri-jivjal-v-nova-zelandija-172970", "text": "Нова Зеландия, известна с гигантските праисторически представители на птичето царство - моа, гъски, орли, папагали, прибавя още една находка към колекцията си - фосили на древен пингвин с човешки размери, предаде ДПА. Безкрилата птица, живяла преди между 66 милиона и 56 милиона години, е достигала на ръст до 160 сантиметра и е тежала около 80 килограма. За сравнение - най-едрият пингвин, който днес обитава Земята - Императорският, достига на височина до 130 сантиметра и тежи около 23 килограма. Останките от гигантския пингвин са открити миналата година на Южния остров от любител палеонтолог. Екипи от музея \"Кентърбъри\" в Крайстчърч, Нова Зеландия, и природонаучния музей \"Зенкенберг\" във Франкфурт, Германия, са анализирали намерените кости от гигантския пингвин, и са установили, че те принадлежат към неизвестен досега вид, наречен Crossvallia waiparensis. Пол Скофийлд от музей \"Кентърбъри\" отбелязва, че намирането на фосили от толкова сходни птици в Нова Зеландия и Антарктида свидетелства за близостта на страната и ледения континент в далечното минало. \"По времето, когато са живели тези пингвини, климатът на Нова Зеландия и Антарктида е бил съвсем различен от днешния - много по-топъл, като съвременният леден континент тогава е бил покрит с гори\", казва Скофийлд.", "date": "2019.08.14", "title": "Пингвин с човешки размери живял в Нова Зеландия"}
{"url": "https://www.monitor.bg:443/bg/a/view/poredna-jertva-na-myrtvaka-74-godishen-se-udavi-kraj-chernomorec-172952", "text": "Пореден фатален инцидент в разгара на летния сезон отне живота на пенсионер. 74-годишен мъж се удави в морето край Черноморец. Трагедията се разиграла в късния следобед във вторник. Възрастният мъж плажувал в района на къмпинга и влязъл да поплува в морето. Туристи забелязали как огромните вълни го завличат надолу към дъното, но никой не посмял да влезе. \"Морето беше страшно, вълните огромни и много мощни. Не можехме да влезем, защото щеше да има втора жертва\", разказаха очевидци на трагедията. На място са пристигнали реаниматори с линейка, екипът обаче не успял да върне мъжа към живота. Удавеният е местен жител от Черноморец, казаха работещи по случая. Според тях той е станал поредната жертва на коварното мъртво вълнение, което през август е особено силно. От седмица по всички южни плажове се веят червени флагове и влизането във водата е строго забранено. Много от туристите обаче отказват да спазват флаговата сигнализация и разпорежданията на спасителите. Морските гардове отново бият тревога и предупреждават, че август е най-опасният месец, с най-много жертви.  ", "date": "2019.08.14", "title": "Поредна жертва на мъртвака: 74-годишен се удави край Черноморец"}
{"url": "https://www.monitor.bg:443/bg/a/view/pribirat-rekoltata-v-zarazenite-sys-svinska-chuma-rajoni-172956", "text": "Селяните в заразените с африканска свинска чума райони ще могат да приберат реколтата си. Това реши областната епизоотична комисия във Велико Търново. По време на прибирането обаче трябва да се спазват строги мерки за безопасност и дезинфекцирне на машините след приключване работата на полето. А хората трябва да следят и да подават сигнали в случай, че открият умрели диви прасета. Областната комисия взе решение след като бъдат получени от МЗХГ новите образци на документи за изготвяне на списъците  на стопаните, доброволно изпълнили мярката, да бъдат свикани общинските епизоотични комисии и да се пристъпи към попълването на тези списъци. Шефът на областната структура на БАБХ д-р Станимир Спасов пък запозна колегите си с информацията, че вече е приключило загробването на евтанизираните прасета от свинекомплеса в свищовското село Българско Сливово. През миналата седмица в областното звено на агенцията няма постъпили сигнали за нови заразени прасета, както домашни, така и диви.", "date": "2019.08.14", "title": "Прибират реколтата в заразените със свинска чума райони"}
{"url": "https://www.monitor.bg:443/bg/a/view/vyoryjena-banda-drogirani-i-pijani-tijnejdjyri-vilnjaha-v-burgas-172955", "text": "Банда въоръжени тийнейджъри, сред които и непълнолетни, вилняха часове наред в Бургас. Шестте хлапета са били дрогирани и пияни. Кръстосвали улиците и трошили къде каквото намерят. Екшънът, в стил Куентин Тарантино, започнал във вторник по обяд в центъра на града и се играл до късния следобед, пренасяйки се в бургаския комплекс \"Лазур\". Групичката от пет момчета и едно момиче се движела пеша от центъра в посока към морската градина и вдигала невероятна патардия. Младежите викали и псували, а в едни момент започнали да трошат наред, докато предводителят им геройски размахвал над главата си пистолет. \"Бяха като изтървани от лудницата. Вземаха камъни от улицата и ги мятаха по прозорците на домовете и по колите. Рядко улучваха, защото видимо бяха неадекватни, залитаха и се клатушкаха като дрогирани\", разказаха свидетели на страховитото гаменско изпълнение. Докато кръстосвали центъра на града, те изпотрошили стъклата на няколко автомобили и чупили чистачките и огледалата, твърдят потресени свидетели. Никой обаче не позвънил в полицията. Сигналът за хулиганите бил подаден едва в около 19.30 часа, когато пияните и напушени хлапета нападнали 36-годишен мъж и възрастния му баща и стреляли по тях с оръжието. Двамата пресичали улица \"Копривщица\" и се прибирали към дома си, когато видели как озверялата група хлапета троши с камъни прозорците на къщата им. Те догонили агресивната компания и направили грешката да им потърсят сметка. Младежите настръхнали и заобградили двамата мъже, като започнали да ги псуват и да сипят люти закани за саморазправа. \"Хората ги попитаха защо чупят прозорците, а тези деца направо бяха като превъртели. Държаха се много агресивно и демонстративно - обградиха двамата ни съседи от всички страни и първо само им крещяха обиди, а после ги нападнаха. Започнаха да ги бият. Едно от момчетата извади газов пистолет и стреля срещу единия от мъжете. Помислихме, че го е убил, но за щастие са оказа, че е невредим\", разказаха свидетели на изстъплението. Преди да дръпне спусъка, момчето крещяло в истерия \"ще те гръмна, ще те гръмна\", твърдят очевидци. Десетки минувачи станали свидетели на бруталната саморазправа. След като хлапакът стрелял, неколцина мъже се намесили и бандата тийнейджъри се разбягала. Двамата нападнати мъже не са получили сериозни наранявания, но ще бъдат прегледани и освидетелствани от съдебен лекар, казаха от полицията. Бруталните биячи са били спипани минути по-късно в района на близкото училище \"Васил Априлов\" и са задържани с полицейски заповеди за срок от 24 часа. Ченгетата установили, че те са на възраст между 14 и 19 години, трима от които криминално проявени. \"Установено е, че изстрелът е произведен от 18-годишен бургазлия, а стъклото е счупено от негов 16-годишен съгражданин. При извършения личен обиск на задържаните пистолета и два газови патрона за него са открити в 14-годишната бургазлийка. Младежите направили пълни самопризнания, като двамата извършители на деянията са тествани за употреба на алкохол и наркотици. Пробите са установили, че те са употребили канабис и алкохол. В резултат на допълнителните полицейски действия е установено, че компанията преди появяването си в комплекс „Лазур“ е осъществила хулигански действия на територията на Централна градска част, изразяващи се в счупване на огледало на кола и заплаха на случаен гражданин с газовия пистолет, съобщиха полицаи.  ", "date": "2019.08.14", "title": "Въоръжена банда дрогирани и пияни тийнейджъри вилняха в Бургас"}
{"url": "https://www.monitor.bg:443/bg/a/view/danychni-zapechataha-vremenno-25-tyrgovski-obekta-po-severnoto-chernomorie-172953", "text": "От началото на юли до средата на август са запечатани временно 25 търговски обекта по Северното Черноморие, сред които бензиностанция, СПА център, ресторанти, съобщиха днес от пресслужбата на НАП - Варна. Общият брой на съставените актове е 142. От тях 35 са за неиздаване на касов бон, 91 - за установена разлика в касовата наличност и 5 за липса на фискално устройство. Търговците, заловени, че не издават касова бележка, са наказани и с временно запечатване на обекта им за срок от 2 седмици. Общият брой на извършените проверки по Северното Черноморие е повече от 2 300. Под физически контрол са поставени 20 високооборотни заведения за обществено хранене и дискотеки. В резултат на това в един от ресторантите оборотът се е покачил почти двойно. За месец и половина данъчните са направили 242 проверки на хотели и къщи за гости, като са съставени само два акта. Публичните изпълнители от дирекция \"Събиране\" са посетили и взели парите от касите на 62 обекта, като са внесли в бюджета над 90 хиляди лева. Мярката се предприема срещу търговци с просрочени задължения. От КЗП пък отчитат от началото на сезона, че са направили над 1500 проверки в хотели и ресторанти по Черноморието. По думите на председателя на комисията Димитър Маргаритов пред БНР, само в около 8% от случаите са установени различен тип нарушения.", "date": "2019.08.14", "title": "Данъчни запечатаха временно 25 търговски обекта по Северното Черноморие"}
{"url": "https://www.monitor.bg:443/bg/a/view/dnes-za-okolo-2-chasa-otnovo-po-trudno-shte-kupuvame-e-vinetki-172951", "text": "Възможни са затруднения при продажбите на е-винетки от 16.00 до 18.00 ч. днес, заради планирани актуализации на електронната система за събиране на пътни такси на база време и на база изминато разстояние, съобщиха от Агенция \"Пътна инфраструктура\" (АПИ). За избягване на риска от проблеми с покупката на е-винетка от АПИ препоръчват на водачите да планират пътуването си по републиканската пътна мрежа и да купят електронната си винетка своевременно. Предвижданото внедряване на софтуерните актуализации е част от подготовката за въвеждане в експлоатация на тол системата.", "date": "2019.08.14", "title": "Днес за около 2 часа отново по-трудно ще купуваме е-винетки"}
{"url": "https://www.monitor.bg:443/bg/a/view/maskiranijat-pevec-zavladjava-rodnija-efir-172954", "text": "Предаването „Маскираният певец“, което е много популярно зад граница, ще акостира в родния ефир. Шоуто ще се завърти в ефира на Нова тв през септември, а продуцент е Магърдич Халваджиян с компанията си „Глобал филмс“. В продукцията известни българи ще приемат предизвикателството да живеят скрити зад маски в продължение на цели три месеца. Костюмите, създадени специално за шоуто, са на животни и митични същества. Те ще крият певците при всяка тяхна изява на музикалната сцена. Нито екипът на шоуто, нито дори приятелите и семействата на участниците ще знаят тяхната самоличност. За реализацията на „Маскираният певец“ ще се погрижи екипът, който стои зад предаването „Като две капки вода“. Шоуто „Маскираният певец“ тръгва от Азия, където набира огромна популярност по целия свят чрез клипове в социалните медии. Така, например, дори холивудският актьор Райън Рейнолдс се появи с маска на еднорог в корейския формат King of Mask Singer и предизвика истински фурор. Звездата от „Дедпул“ изпя песента Tomorrow от мюзикъла „Ани“. Германия е първата европейска държава, която излъчва формата и той се превърна в най-гледания в историята на немската телевизия. България е втората страна в Европа, която ще го реализира. Права за него притежават и други държави на Стария континент, както и над 15 страни в останалата част по света. Излъчван е още в САЩ и Индонезия, като в Щатите привлича аудитория от 17, 6 милиона зрители. Макар подробностите около „Маскираният певец“ да се пазят в тайна, феновете вече започнаха да правят спекулации. Една от тях е, че Димитър Рачков ще води предаването, тъй като се появява и в телевизионната реклама. Заговори се още, че един от участниците ще е певицата Люси Дяковска, тъй като наскоро тя се разписа с участие в немското издание. Бившето попълнение на момичешката група No Angels отпадна още в началото. Тя се появи с костюм и маска на лилав октопод със златна рокля, а журито и зрителите трябваше да отгатнат кой се крие отдолу. Гласът на Дяковска се оказа разпознаваем и тя беше единствената отпаднала от кръга. Люси изпя тоталния хит на Марк Ронсън и Бруно Марс - Uptown Funk. Не е изключено тя всъщност да бъде част от журито. Към момента не е обявено, че такова ще има в българското шоу, но чуждестранните формати разполагат с жури и е почти сигурно, че родните продуценти ще следват модела по лиценз.", "date": "2019.08.14", "title": "„Маскираният певец“ завладява родния ефир"}
{"url": "https://www.monitor.bg:443/bg/a/view/pochivkata-na-bts-shte-e-kratka-172949", "text": "Представител на кралете на корейския поп BTS потвърди, че момчетата излизат в почивка, но тя ще бъде кратка, а не продължителна, както беше оповестено. \"Преди броени дни масово се съобщаваше, че момчетата от BTS ще си вземат дълга почивка. Да бъдем наясно, изпълнителите ще излязат в заслужена кратка ваканция. Искаме да уверим армията от почитатели на групата, приятелите и медиите, че Очаквайте още вълнуващи новини и събития\", се посочва в изявлението, направено от представителя на седемчленната южнокорейска формация. Неделният концерт в Сеул е бил последната планирана изява на момчетата, преди да излязат във ваканция за първи път, откакто дебютираха през 2013 г. В съобщението не се посочва кога групата ще поднови изявите си.", "date": "2019.08.14", "title": "Почивката на BTS ще е кратка  "}
{"url": "https://www.monitor.bg:443/bg/a/view/bivshijat-shef-na-kpkonpi-plamen-georgiev-praten-konsul-vyv-valensija-172957", "text": "Правителството е назначило бившия председател на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев за генерален консул на България в испанския град Валенсия. Решението на Министерския съвет е било взето на закрито заседание преди седмица и вече е публикувано в Правителствената информационна система. Пламен Георгиев подаде оставка като шеф на антикорупционната комисия в последния ден на юли и още същия ден оставката му бе одобрена от Народното събрание. Той обясни напускането на поста със скандала с терасата на апартамента му в София, върху която според столична община има построени незаконни постройки. Проверка на НАП показала, че всичко около доходите и придобиването на имота на Георгиев е чисто, обяви тогава той. Дни, след като Пламен Георгиев бе освободен от КПКОНПИ, ВСС се събра на извънредно заседание, за да го възстанови на работа като прокурор в специализираната прокуратура. Назначението му там е от 1 август, решиха съдебните кадровици. Пламен Георгиев бе зам.-шеф на специализираната прокуратура преди да оглави антикорупционната комисия.", "date": "2019.08.14", "title": "Бившият шеф на КПКОНПИ Пламен Георгиев пратен консул във Валенсия"}
{"url": "https://www.monitor.bg:443/bg/a/view/nejmar-minava-pregledi-v-petyk-mesi-aut-za-starta-172959", "text": "Дългоочакваният трансфер на Неймар от ПСЖ в „Барселона“ по всяка вероятност ще бъде финализиран в петък, категорични са испанските и френските медии. Информациите сочат, че тежките преговори между двата клуба са почти приключили, а самият бразилец вече е уточнил личните си условия. Очаква се Неймар, който от вторник вече е в каталунската столица, да мине медицинските прегледи в петък. Все още не е ясно кога ще бъде официалното му представяне, като най-вероятно ще е през уикенда или най-късно в понеделник. Единствената въпросителна около трансфера е сумата, която „Барселона“ ще трябва да плати. Сигурно е, че част от сделката ще бъде Филипе Коутиньо, а освен това каталунците ще трябва да се бръкнат между 80 и 120 милиона евро. В същото време стана ясно, че голямата звезда на “Барселона” Лео Меси по всяка вероятност ще пропусне старта на новата кампания в испанския шампионат. Аржентинецът е с травма в прасеца и е под сериозен въпрос за мача с „Бетис“ на 25 август.", "date": "2019.08.14", "title": "Неймар минава прегледи в петък, Меси аут за старта"}
{"url": "https://www.monitor.bg:443/bg/a/view/letni-kino-prejivjavanija-s-novija-sony-xperia-1-172958", "text": "На сайта www.vivacom.bg, а от утре и в магазините Sony Xperia 1 ще бъде наличен в черен цвят на цена от 48.98 лв. на месец в комбинация с план Smart U. Sony Xperia 1 е първият смартфон в света, който разполага с 6,5-инчов CinemaWide 4К OLED дисплей, с кинематична пропорция 21:9, осигуряващ точност на цветове и размери на картината като на кино. Камерата на Sony Xperia 1 е с 3 обектива с ярка бленда и голямо разстояние между пикселите за улавяне на красиви изображения при различни сцени - 26 мм мултифункционален основен обектив, 16 мм суперширокоъгълен обектив и 52 мм портретен телеобектив. Смартфонът използва технология от апаратите Alpha нa Sony за обработване на изображения, а именно - потискане на шума в RAW формат на снимките, прецизен фокус за зашеметяващи портрети и високоскоростно заснемане. Камерата разполага и с първия в света автоматичен фокус (AF) върху очи за смартфон. Sony Xperia 1 използва усъвършенствана система за стабилизация на изображението при видео заснемане SteadyShot, която прави плавни видеоклипове без трептене. Моделът разполага и с технологията CineAlta - възможност за видео заснемане и монтаж във формат 21:9 и 4К HDR качество. Устройството има страничен сензор с изкуствен интелект Slide Sense, който подбира приложенията въз основа на скорошната им употреба, а CinemaWide екранът позволява едновременно изпълнение на няколко задачи, като осигурява по-голямо зрително поле при два отворени прозореца. Sony Xperia 1 използва кинематографски многоизмерен звук от Dolby Atmos, проектиран за киносалони и така създава завладяващо аудио изживяване. Смартфонът има елегантен и ергономичен дизайн, който пасва перфектно на ръката, а в предната и задната му част се използва Сorning Gorilla Glass 6 за по-голяма издръжливост. Sony Xperia 1 е устойчив на вода и прах, благодарение на сертификата IP68.", "date": "2019.08.14", "title": "Летни кино преживявания с новия Sony Xperia 1"}
{"url": "https://www.monitor.bg:443/bg/a/view/myj-vlachi-kuche-s-motociklet-172945", "text": "61-годишен мъж завързал куче с въже за мотоциклета си и го влачил така по улица в град Бяла, Русенско. За поредната гавра над беззащитно животно съобщиха от областната дирекция на полицията в Русе. Сигналът бил получен вчера от гражданин, който станал свидетел на случилото се и се притекъл на помощ на кучето. Човекът забелязал как по улица „Сливница“ възрастен мъж кара мотоциклета си, а след него с въже около врата се влачело куче. Гражданинът застигнал мотоциклета и успял да махне въжето и да освободи животното. То имало наранявания в областта на гърлото. Било на възраст около шест месеца. Срещу 61-годишния мъж е започнало разследване в рамките на образуваното бързо производство, допълват от полицията.", "date": "2019.08.14", "title": "Мъж влачи куче  с мотоциклет"}
{"url": "https://www.monitor.bg:443/bg/a/view/shofior-s-3-24-promila-se-blysna-v-dyrvo-posred-bjal-den-172943", "text": "Яко подпийнал шофьор от добричкото село Сноп се преби посред бял ден с автомобила си, съобщават от полицията. Сигналът е получен около 17.45 часа на 13 август. На място е установено, че 40-годишен водач на лек автомобил „Сузуки” с добричка регистрация, поради движение с несъобразена скорост, губи контрол над колата и се блъска в крайпътно дърво. При последвалата проверка за употреба на алкохол с техническо средство, цифровата индикация отчита наличието на 3,24 промила алкохол в издишания от водача въздух. 40-годишният шофьор е задържан с полицейска мярка за срок от 24 часа. По случая е образувано бързо полицейско производство.", "date": "2019.08.14", "title": "Шофьор с 3,24 промила се блъсна в дърво посред бял ден"}
{"url": "https://www.monitor.bg:443/bg/a/view/bdj-otkri-biletna-kasa-v-primorsko-172940", "text": "„БДЖ - Пътнически превози” ЕООД откри пункт за продажба на билети в Приморско. Билетната каса ще работи до края на летния сезон с гъвкаво за клиентите работно време. По този начин клиентите на БДЖ, които летуват по Южното Черноморие, ще могат да се снабдяват с билети за пътуване с влак от билетната каса в град Приморско, без да се налага да се придвижват до Бургас по-рано от датата на своето пътуване. От БДЖ искат да предложат на клиентите си да закупуват превозни документи на място, което ще им гарантира спокойствието, че са си подсигурили билет за пътуване предварително. Железопътната билетна каса се намира в сградата на автогарата в град Приморско и вече има своите първи клиенти.  ", "date": "2019.08.14", "title": "БДЖ отвори билетна каса в Приморско"}
{"url": "https://www.monitor.bg:443/bg/a/view/bvp-narastva-s-3-3-na-sto-prez-vtoroto-trimesechie-172942", "text": "През второто тримесечие на 2019 г. брутният вътрешен продукт (БВП) нараства с 3.3 на сто спрямо съответното тримесечие на предходната година и с 0.6 на сто спрямо първото тримесечие на 2019 г. според сезонни данни. Това показват експресни оценки на Националния статистически институт /НСИ/. За второто тримесечие на 2019 г. БВП в номинално изражение достига 28 099 млн. лева. Реализираната добавена стойност през второто тримесечие на 2019 г. е 24 241 млн. лeвa. По елементи на крайното използване най-голям дял в БВП заема крайното потребление (76.3 на сто), което в стойностно изражение възлиза на 21 445 млн. лева. През второто тримесечие на 2019 г. бруто капиталообразуването е 5 683 млн. лв. и заема 20.2 на сто относителен дял в БВП. Външнотърговското салдо е положително. През второто тримесечие на 2019 г. спрямо първото тримесечие на 2019 г. по сезонни данни брутната добавена стойност нараства с 0.8 на сто. Според експресните оценки на БВП по елементи на крайното използване през второто тримесечие на 2019 г. принос за регистрирания икономически растеж по сезонни данни спрямо първото тримесечие на 2019 г. има увеличението на бруто образуването на основен капитал - с 0.8 на сто, и на крайното потребление - с 0.1 на сто. През второто тримесечие на 2019 г. по сезонни данни спрямо същото тримесечие на предходната година брутната добавена стойност се увеличава с 3.1 на сто. Крайното потребление регистрира положителен икономически растеж от 2.7 на сто. Бруто образуването на основен капитал отчита ръст от 2.2 на сто през второто тримесечие на 2019 г. спрямо съответното тримесечие на предходната година по сезонно изгладени данни. Износът на стоки и услуги се увеличава с 3.3 на сто, а вносът на стоки и услуги намалява с 5.5 на сто.", "date": "2019.08.14", "title": "БВП нараства с 3.3 на сто през второто тримесечие "}
{"url": "https://www.monitor.bg:443/bg/a/view/bylgarija-na-17-mjasto-po-chujdestranni-investicii-172946", "text": "България се нарежда на 17-то място в световната класация на страните с най-много преки чуждестранни инвестиции, предават световните медии. В началото на списъка влизат 50 държави като страната ни попада в първите 20 с резултат от 4.69 точки и реализирани 54 проекта за 2018 г., сочат данни, цитирани от „Файненшъл таймс“. Проучването обхваща 105 страни като показва къде има повече инвестиции от очакваното и подрежда данните на база колко са реализираните проекти за 2018 г. Миналогодишният лидер Мозамбик тази година е паднал на 12 позиция, а челното място взимат Сърбия (11.92) и Черна гора (11.49), следвани от Камбоджа (10.82), Литва (8.47) и Малта (7.78). 19 от 20 в страните от развиваща се Европа са с резултат по-висок от единица. Единствено Русия пада под това ниво с 0.95 т. Малта обаче е първенец в страните от Западна Европа с двоен ръст на осъществените проекти за 2018 г., когато те са нараснали до 20. След нея в региона са Ирландия (3.35), Финландия (2.71), Великобритания (2.55), Португалия (2.34) и Испания (2.18). Люксембург, който бе регионалният лидер през 2017 г. обаче продължава да отбелязва спад в чуждестранните инвестиции. От 10-те най-големи икономики в света, 5 са с индекс над 1: Великобритания (2.55), Индия (1.54), Франция (1.26), Канада (1.04) и Германия (1.01). 6 от тях пък отбелязват ръст на инвестициите в сравнение с 2017 като това включва Канада, Индия и Обединеното кралство. В дъното на първите 50 е Испания (2.18), а преди нея са Шри Ланка (2.30) и Кипър (2.30).", "date": "2019.08.14", "title": "България на 17-то място по чуждестранни инвестиции"}
{"url": "https://www.monitor.bg:443/bg/a/view/shlem-za-virtualna-realnost-stava-alternativno-obezboljavashto-pri-rajdane-172950", "text": "Специалисти от университетската болница на Уелс предлагат по време на раждане да се използват шлемове за виртуарна реалност. Според медиците напредналата технология може да помогне на родилките по-лесно да се справят с болката, съобщава Би Би Си. Шлемът за виртуална реалност осигурява 360-градусов изглед. Чрез него на раждащата жена могат да бъдат показвани всякакви картини - например тренировъчни видеоклипове, подготвящи я за активната фаза на раждането, или релаксиращи видеоклипове. Няколко жени вече са тествали въпросния подход. Според тях реалността на преживяването наистина помага за намаляване на стреса. Експертите обаче признават, че методът е неприложим за всички фази на раждането. По думите им шлемовете, пригодени да допълват дихателни упражнения и различни техники за релаксация, са най-подходящи за началните етапи на родовия процес.", "date": "2019.08.14", "title": "Шлем за виртуална реалност става алтернативно обезболяващо при раждане"}
{"url": "https://www.monitor.bg:443/bg/a/view/borisov-se-pohvali-s-rastej-ot-3-3-na-bvp-prez-vtoroto-trimesechie-na-2019-g-172944", "text": "Растеж от 3.3% на БВП през второто тримесечие на 2019 г. спрямо съответното тримесечие на 2018 г. показват актуалните данни на НСИ - Национален статистически институт. Коефициентът на безработица продължава да намалява и е 4.2%, което с 1.3 процентни пункта по-малко в сравнение с второто тримесечие на 2018 година. Това написа във фейсбук премиерът Борисов. \"Правителството ще продължи да полага всички усилия брутният вътрешен продукт да се увеличава, а безработица да намалява\", пише още премиерът. По- късно, Борисов се качи отново на джипа. Този път инспектира нов завод за стъкло в Търговище. С него бяха кмета на Търговище д-р Дарин Димитров и министърът на финансите Владислав Горанов. В \"Шишеджам\" те се срещнаха с ръководителите на завода, както и с някои от работниците, с които премиерът се снима. „Трябваше да дойда на откриването, но бях на официално посещение в Сараево\", обърна се Борисов към директора на завода. След това разкри, че в завода работят 3000 души и добави, че предприятието е почти едно малко градче. \"Аз съм идвал да откривам първия завод. Тук беше поле, пасяха магарета\", спомни си Борисов. Кметът призна, че си мечтаят да имат индустриална зона. \"Те се сбъдват вашите мечти\", окуражи го Борисов, като обърна внимание на Горанов да се подпомогне общината за изграждането на пътя. \"Тук с държавна подкрепа сме обещали да направим тоя път\", припомни премиерът на финансовия министър. Борисов отбеляза, че вдигат доходите непрекъснато, но и бизнесът трябвало да се постарае. Той посъветва директорът да вдига заплатите за да не избягат работниците. \"Поддържаме добро ниво на заплатите, има и увеличения. Усещаме вашата подкрепа\", заяви от своя страна директорът. След това премиерът посети строителните дейности по изграждането на автомагистрала „Хемус“ в участъка между пътните възли „Белокопитово“ и „Буховци“.Пo врeмe нa инcпeкциятa миниcтър-прeдceдaтeлят бe c миниcтърa нa финaнcитe Влaдиcлaв Гoрaнoв и зaмecтник-миниcтърa нa рeгиoнaлнoтo рaзвитиe и блaгoуcтрoйcтвoтo Никoлaй Нaнкoв. Учacтъкът мeжду пътнитe възли „Бухoвци“ и „Бeлoкoпитoвo“ нa AМ „Хeмуc“ e 16,32 км и трябвa дa e гoтoв прeз 2021 г.  В изхoднaтa чacт нa трaceтo имa двa oбeктa c aрхeoлoгичecки рaзкoпки, пo кoитo рaбoтят cпeциaлиcтитe oт Нaциoнaлния aрхeoлoгичecки инcтитут c музeй при БAН. Тe прoучвaт фрaгмeнти oт 5000 гoдини прeди нoвaтa eрa - рaнния хaлкoлит и рaннoжeлязнaтa eпoхa. Cпoрeд aнaлизa нa eкcпeртитe eдиният oбeкт ce нуждae oт пo-пoдрoбнo изcлeдвaнe, кoeтo щe прoдължи oкoлo двa мeceцa. Борисов благодари на aрхeoлoзитe за пeрфeктните oтнoшeния и дoбър cинхрoн, като дoбaви, чe пoиcкaнoтo oт aрхeoлoзитe удължeниe нa cрoкa c двa мeceцa щe бъдe увaжeнo. „Хeм cтрoим, хeм рaзкривaмe крacoтитe“, отбеляза прeмиeрът, рaзглeждaйки рaзкoпкитe нa рaзкритo дрeвнo ceлищe. Докато Борисво оглеждаше строителсвото възкликна „Това, ако е било лесно, да го бяха направили комунистите“. Пред журналисти премиерът коментира погрома в столичното заведение, което се случи преди дни, като заяви: \"Двама собственици си мерят кой е по-голям тарикат\". От думите му стана ясно, че е раздразнен от факта, че не са сигнализирали МВР, а са огласили случая в социалните мрежи. По думите му всички са с повдигнати обвинения, арестувани са по-бързите процедури и са вкарани в затвора. „Един по един ще ги изловят бързо и ги излавят\", добави още той. Борисов не пропусна да отбележи задържаните складове с оръжия и наркотици и разкри, за  интересна реализация във Варна как криели нелегален алкохол за курортите. Но не даде допълнителна информация, защото в момента се работело по случая.  Борисов коментира още и пожара край магистрала Струма, което създаде проблеми в движението. Премиерът уточни, че зам.-министърът на регионалното развитие Николай Нанков е бил през нощта на мястото. В момента там има геодезисти, правят се огледи и оценка на ситуацията, а след като експертите се произнесат, много бързо ще се направи организация на движението, стана ясно от думите на премиер и зам.-министър.  \"Има прокурори, да повдигат обвинения\", отговори Борисов на въпрос дали става дума за умишлен палеж.", "date": "2019.08.14", "title": "Борисов се похвали с растеж от 3.3% на БВП през второто тримесечие на 2019 г."}
{"url": "https://www.monitor.bg:443/bg/a/view/gyrcija-e-zadushena-ot-pojari-evbeja-gori-172941", "text": "Няколко хиляди пожарникари се опитват да се справят с горските пожари в Гърция. Все още извън контрол е най-големият от тях на остров Евбея, съобщава МИА. Според информацията на компетентните институции, ситуацията, като цяло, се е подобрила. Пожарникарите положиха нечовешки усилия за това, подчерта регионалният управител за Централна Гърция Костас Бакоянис. Той сподели, че е било изключително тежко пожарите да бъдат потушени, но по-важното е, че не са застрашени човешки животи. В Гърция в рамките на 24 часа избухнаха общо 56 пожара. Най-тежкият от тях – този на остров Евбея, е определен като екологична катастрофа. Пожарът се е разпрострял върху площ от 12 километра. Обявено е извънредно положение. Извън контрол се оказа във вторник пожарът в близост до селата Макримали, Контодеспони, Платани и Ставрос, което наложи евакуация на техните жители, както и на намиращия се наблизо манастир „Панагия Макрималис“. В гасенето на пожара на острова участват 280 пожарникари, доброволци, войници, шест цистерни и шест хеликоптера. Извън контрол са горските пожари в още поне четири региона в Гърция. През изминалите три дни пожарникарите са започнали битка с огъня 182 пъти.", "date": "2019.08.14", "title": "Гърция е задушена от пожари, Евбея гори "}
{"url": "https://www.monitor.bg:443/bg/a/view/otkriha-oshte-4-ognishta-na-svinskata-chuma-172947", "text": "Агенцията по храните е констатирала нови случаи на африканска чума по свинете в четири населени места. Става въпрос за землището на село Бистренци край Русе, Община Девин, село Желява край София и село Върбино. Това заяви днес по БНТ зам.-министърът на земеделието Атанас Добрев. „С новите случаите на АЧС стават общо 32. За жалост, месеците юли, август е пикът на разпространение на заболяването. При откриване на случаи на африканска чума по свинете, със заповед на министъра на земеделието, харните и горите се спазва 20-километрова зона, в която се забраняват всички дейности в горите, включително лов, дърводобив, гъбарите, туристите“, припомни Добрев. „Това, което правим в България с тези карантинни зони, не си го измисляме ние - това са европейски ветеринарни мерки, които ние прилагаме и не надграждаме над тези неща нищо“, поясни той.", "date": "2019.08.14", "title": "Откриха още 4 огнища на свинската чума"}
{"url": "https://www.monitor.bg:443/bg/a/view/hari-stajls-otkaza-roljata-na-princa-v-malkata-rusalka-172948", "text": "Солистът на One Direction Хари Стайлс отказа да сложи короната на принц Ерик в планирания от \"Дисни\" игрален римейк на хитовата анимация \"Малката русалка\". Британският поп певец е водил преговори с \"Дисни\" за ролята, но според THR те са преустановени. каза неназован източник от обкръжението му пред сп. \"People\". Междувременно в. \"Daily Star\" съобщи, че почитателите на Стайлс, останали с впечатлението, че любимецът им е получил ролята, са дълбоко разочаровани, че няма да го видят в очакваната продукция на \"Дисни\". \"Новината, че Хари Стайлс ще играе принц Ерик беше прекалено добра, за да бъде истина\", жалват се почитателите на певеца в Туитър. Припомняме, че в игралния римейк на \"Малката русалка\"в образа на главната героиня Ариел ще се превъплъти певицата Хали Бейли. Актьорският състав на филма, режисиран от Роб Маршал, включва още Джейкъб Трембли и Аукуафина. Наскоро беше съобщено, че телевизия Ей Би Си планира собствена версия на \"Малката русалка\" с Аули Кравальо (\"Смелата Ваяна\") в ролята на Ариел.", "date": "2019.08.14", "title": "Хари Стайлс отказа ролята на принца в „Малката русалка“"}
{"url": "https://www.monitor.bg:443/bg/a/view/v-rusija-zabranjavat-starite-koli-172933", "text": "Комитетът на руската Държавна Дума по промишлеността предлага в страната да бъде забранена експлоатацията на старите транспортни средства. Съответният проект на документ вече е внесен за съгласуване в министерствата на транспорта и на промишлеността. В пояснителните бележки не се посочва конкретно ограничение за възрастта на автомобилите, но се очаква този показател да бъде разписан в най-скоро време. Мотивите на законодателната власт са намаляване на вредните емисии и подобряване на екологическата обстановка най-вече в големите градове. Извеждането на старата автомобилна техника от експлоатация ще става за сметка на стимулиране на водачите да купуват нови екологично чисти превозни средства. Според експерти, при въвеждане на ветото върху старите возила е необходимо да се отчита не само тяхната възраст, но и пробега им. За целта се очаква да бъде въведено съответното техническо и организационно държавно регулиране. Статистиката сочи, че в Русия са регистрирани 60,6 млн. транспортни средства, от тях почти една трета са на възраст над 15 г., а една пета – над 10 г. В настоящия момент в страната няма закони за сроковете на експлоатация на автомобилите, като единствено застрахователните компании отказват да правят Каско на старите коли. От 2020 г. ще влезе в сила и ограничение, касаещо максималната възраст на автобусите, превозващи деца. Междувременно стана ясно, че градските власти разглеждат възможността да бъдат определени екологически зони в Москва и Санкт Петербург, в които ще бъде забранено влизането на стари коли. На първо време ограничителните мерки ще засегнат товарния транспорт и автобусите. Отбелязва се, че под ветото на първо време ще попаднат превозните средства с нисък екологически клас, но не се уточнява какъв именно.", "date": "2019.08.14", "title": "В Русия забраняват старите коли "}
{"url": "https://www.monitor.bg:443/bg/a/view/zatvoriha-do-nova-godina-kyshtata-muzej-na-k-velichkov-zaradi-remont-172936", "text": "Заради ремонт къщата-музей “Константин Величков“ в Пазарджик ще бъде затворена от 20 август до 31 декември т.г., информираха от Регионалния исторически музей в града. Местната институция отговаря за поддържането и стопанисването на родното място на именития ни сънародник.Проектът за укрепване, консервация и реставрация на къща музей „Константин Величков“  е изготвен от архитекти, конструктори и реставратори. Той е съгласуван с Националния институт за недвижимо културно наследство (НИНКН) и се финансира от бюджета на Министерство на културата. Целта на проекта „Консервация, реставрация и реконструкция на компрометирани  дървени носещи елементи на къща музей „Константин Величков“, ограда и обслужваща сграда” е отстраняване на деформираните конструктивни елементи, които застрашават конструктивната цялост на сградата, както и предприемане на мерки срещу намаляване на високата влажност в помещенията. В проектната документация са засегнати също и оградните зидове, които са с нарушена носимоспособност. С реализацията на проекта община Пазарджик и Регионален исторически музей – Пазарджик  имат за цел опазване и съхраняване за бъдещите поколения на къща музей „Константин Величков“ - архитектурно-строителна, художествена и историческа недвижима културна ценност с категория „национално значение“.", "date": "2019.08.14", "title": "Затвориха до Нова година къщата-музей на К. Величков заради ремонт"}
{"url": "https://www.monitor.bg:443/bg/a/view/jena-s-bus-blysna-velosipedistka-172932", "text": "Микробус, шофиран от 58-годишна жена, е блъснал 60-годишна с велосипед в района на гробищния парк в Пазарджик. Това съобщиха от местната полиция. Сигналът е бил получен тази сутрин, че е станал инцидент на кръстовище между улиците „ Стефан Караджа“ и „Свобода“. Пострадалата е от село Пищигово и е била с колело, когато 58-годишната шофьорка на буса й е отнела предимство при завой наляво. Ударената велосипедистка е откарана в болницата в града за оказване на медицинска помощ, а от полицията предупреждават за повече внимание и спазване на правилата за движение на пътя.", "date": "2019.08.14", "title": "Жена с бус блъсна велосипедистка"}
{"url": "https://www.monitor.bg:443/bg/a/view/vijte-kyde-plashtat-naj-mnogo-v-bylgarija-i-kyde-naj-malko-172931", "text": "Средната заплата у нас гони 1300 лева. Пропастта между регионите в нивата на заплатите обаче се отваря все по-широко. В най-новата статистика на НСИ има и парадокси. Враца е най-богатата област извън София по нива на доходи, а Видин вече не е последен по заплати. Там е Благоевград. За юни средната работна заплата бруто е 1253 лева, изчисляват от НСИ. Нетно доходите са около 1000 лева, предаде bTV. София и Благоевград са на двата полюси по отношение на най-висока и най-ниска заплата – съответно 1730 лева и 800 лева. Най-високи са доходите още в София-област, Пловдив, Стара Загора, Варна, Габрово, Русе и Враца. Най-ниски пък в Хасково, Смолян, Кюстендил, Сливен, Плевен, Монтана и Видин. Причината във Враца да са едни от най-високите заплати е АЕЦ „Козлодуй”. Там работят повече от 3500 души или 10% от работещите в областта. Средната работна заплата там е 3000 лева. Същата е ситуацията и в Габрово. Там 3200 души работят в завода „Идеал Стандарт” – отново 10% от всички, наети в областта. Друг пример е област Стара Загора. Там около 10 000 души работят в ТЕЦ „Марица Изток”. Средната работна заплата там е над 2000 лева.  ", "date": "2019.08.14", "title": "Вижте къде плащат най-много в България и къде най-малко"}
{"url": "https://www.monitor.bg:443/bg/a/view/mladeji-borjat-agresijata-po-programa-erazym-172934", "text": "48 младежи се събраха по програма Еразъм+ в СОК „Камчия“ в началото на август. Домакин по проекта „Разбиране и толерантност – път към обединена Европа“ е Сдружение бадминтон клуб ВИАС – София. В санаторно-оздравителния комплекс пристигнаха млади хора от клуб по бадминтон в град Аймелдинген (Гер) и бадминтон клуб на спортно училище № 6 в Букурещ (Рум). Основна цел на младежкия обмен бе да изгради модели за борба и справяне с агресията. Немци, румънци и българи се включиха в множество активности, игри, лекции, дискусии и физически занимания край морето. Всички проектни дейности следваха изцяло методите за повишаване на личностното развитие и провокираха поведение на толерантност и междукултурен диалог. В последния ден участниците получиха Youthpass сертификат за признаване на придобитите компетенции, знания и опит.", "date": "2019.08.14", "title": "Младежи борят агресията по програма Еразъм+"}
{"url": "https://www.monitor.bg:443/bg/a/view/goljam-bg-onlajn-tyrgovec-si-kupi-veriga-magazini-172938", "text": "Онлайн търговецът Ozone.bg придобива най-голямата верига магазини за видеоигри и гейминг аксесоари в страната Pulsar. Сделката е факт, след като Комисията за защита на конкуренцията (КЗК) я е одобрила, става ясно от съобщение на сайта на регулатора. Така Ozone.bg, който до момента продаваше единствено онлайн, ще притежава вече и добре разработени физически канали. Сумата по сделката не е ясна. Сайтът за онлайн търговия Ozone.bg работи през дружеството \"Озон ентъртейнмънт\", което има приходи от 15.7 млн. лв. за 2018 г., както и печалба от 218 000 лв. „Пулсар“ ЕООД извършва продажба на електроника (вкл. компютри, конзоли, монитори, аудио системи), компютърен софтуер (игри), компютърна периферия, аксесоари, дрехи, хоби продукти и играчки основно чрез магазинната си мрежа в страната, както и малка част (около 10%) чрез своя онлайн магазин на интернет страницата си www.pulsar.bg. Дружеството оперира търговски обекти в страната под марката „Пулсар” в София, Пловдив, Варна и Бургас. По оборот веригата е сходна като мащаб с Ozone.bg – \"Пулсар\" отчита приходи от 9.95 млн. лв. за миналата година и 55 000 лв. печалба. Основни конкуренти и на двете дружества са „Технополис България“ ЕАД, „Техномаркет България“ АД, „Данте Интернешънъл“ С.А. (emag.bg) и „Зора-М.М.С. и др. Съгласно установеното с решение на КЗК № 647/30.05.2019 г., през 2017 г. „Данте Интернешънъл“ С.А., което също като Ozone.bg извършва изцяло онлайн търговия, има пазарен дял между 5-10% при продажбата на електронни продукти. Според анализът на КЗК \"Озон ентъртейнмънт\" има пазарен дял около 5 на сто от електронни стоки, като регулаторът използва публикуваните от Националния статистически институт данни общо за онлайн и офлайн продажбите на дребно.", "date": "2019.08.14", "title": "Голям БГ онлайн търговец купува верига магазини"}
{"url": "https://www.monitor.bg:443/bg/a/view/izpratiha-feribot-za-blokiranite-turisti-na-samotraki-172937", "text": "По последна информация фериботът \"Андрос Джет\" тръгва от гръцкия остров Наксос към остров Самотраки около 12 часа на обяд. Това съобщиха от Министерството на външните работи. Очаква се фериботът да пристигне на пристанище Самотраки в 22.00 ч. тази вечер. Ще натовари пътници и леки автомобили веднага и ще отплава към Александруполис. От МВнР уточняват, че ако условията позволяват, фериботът ще направи следващо пътуване до Самотраки веднага. Корабът обаче не може да превозва камиони. В четвъртък се очаква той да направи още няколко маршрута, за да се облекчи ситуацията на остров Самотраки. От министерството обясняват, че поради нарушените връзки, островът изпитва остра нужда от почти всякакви продоволствия. Затова друг ферибот \"Анакс\" започва да превозва камиони с продоволствия от пристанището в Александруполис. При необходимост от съдействие българските граждани могат да се обръщат към екипите на местните власти на пристанището или да се свържат с Генералното ни консулство в Солун на телефони: +30 2310 829 210; +30 2310 869 520. Припомняме, че вчера стана ясно, че хиляди туристи са в огнен капан на остров Самотраки. Малко по-късно от МВнР успокоиха, че няма опасност за българите на острова.", "date": "2019.08.14", "title": "Изпратиха ферибот за блокираните туристи на Самотраки"}
{"url": "https://www.monitor.bg:443/bg/a/view/operata-v-san-francisko-otrjaza-plasido-domingo-zaradi-pohotlivostta-mu-172935", "text": "Операта в Сан Франциско отмени планиран за 6 октомври концерт с участието на Пласидо Доминго след публикация на Асошиейтед прес, основаваща се на твърденията на девет жени, че са пострадали от сексуален тормоз и неуместно поведение от страна на звездата. Концертът трябваше да отбележи 50-годишното сътрудничество на Доминго с трупата на операта. Въпреки че нито един от случаите, описани от световната агенция, не са се случили в Сан Франциско, ръководството на операта е категорично, че ще продължи да се придържа към стриктната си политика на и изисква от всички свои членове да се придържат към най-високите професионални стандарти. Още три опери оттеглиха подкрепата си към Доминго, след като осем певици и една танцьорка, вдъхновени от движението #MeToo, обвиниха 9-кратния носител на „Грами“ в сексуално посегателство. Операта в Лос Анджелис, където той е директор от 2003 г., обяви, че наема външен адвокат, който да разследва описаните случаи. Подобно на операта в Сан Франциско, и Симфоничният оркестър на Филаделфия отмени свое участие с испанския тенор. Доминго трябваше да се качи на една сцена с музикантите на 18 септември. С официално изявление излезе и Националната опера във Вашингтон, където певецът служи като топ мениджър в продължение на 15 години. Именно описани от AP, като редица служители са се оплакали от сексуален тормоз. Други пък потвърдиха, че непристойното поведение на Доминго се е знаело от всички в институцията. В своето изявление, операта твърди, че има „нулева търпимост към насилието, независимо под каква форма е то“. Въпреки че говорителят отказа да отговори пряко на въпросите на журналистите, той заяви, че целта на операта винаги е била да „подсигури на артистите и служителите си благоприятна работна среда, в която царят сигурност, доверие, подкрепа, творчество и уважение“. Eдинствените, които към момента засвидетелстваха подкрепата си към Доминго, са организаторите на оперния фестивал в Залцбург, Австрия. Там тенорът ще се присъедини към представянето на Вердиевата „Луиза Милер“, като спектакълът е заплануван за 31 август. „Познавам Пласидо Доминго от 25 години. В допълнение към неговата творческа компетентност, още от самото начало бях Той знае имената на всички – от портиера до секретаря. Не пропуска да благодари, дори при най-малката услуга, която някой му направи. Ако е имало подобни обвинения към него в рамките на фестивала, щях да знам. Струва ми се фактически погрешно и морално безотговорно да правя необратими решения в този момент и да ги основавам на базата на отправените обвинения. Художественият ръководител Маркус Хинтерхаузер, изпълнителният директор Лукас Крепаз и аз сме съгласни, че Пласидо Доминго трябва да участва във фестивала“, категорична е президентът на фестивала Хелга Рабл-Стадлер. Самият Доминго също излезе с официално изявление, в което нарече обвиненията „дълбоко смущаващи“ и „описани неточно“. „Болезнено за мен да чуя, че вероятно съм разстроил някого или съм накарал някого да се чувства неудобно, независимо от изминалото време от тогава и въпреки най-добрите ми намерения“, казва още той.", "date": "2019.08.14", "title": "Операта в Сан Франциско отряза Пласидо Доминго заради похотливостта му (ОБНОВЕНА)"}
{"url": "https://www.monitor.bg:443/bg/a/view/ispanci-srinaha-ulichnoto-osvetlenie-na-stara-zagora-172939", "text": "Втора седмица уличното осветление в Стара Загора и 51 села на територията на общината е на критичния минимум, алармираха от спечелилата обществена поръчка за поддръжката фирма „Ел Контрол“. Оказало се, че разработеният с пари от фонд „Козлодуй“ софтуерен продукт и връзката на контролерите със сървъра е невъзможно поради неплатени от много време СИМ-карти. Проектът е от далечната 2013-2014 година, тогава разработката е била възложена на испанската „Етралукс“ АД. Възложител е било тогавашното мега-министерство на икономиката, туризма и енергетиката и неговата дирекция „Европейско и регионално развитие“, като за целта са били платени 10,6 млн евро и е трябвало да бъдат обхванати 14 общини, като испанците са работили в 13 от тях. По неизвестни причини от няколко месеца българският клон на „Етралукс“ е преустановил дейността си, специалистите са били освободени или напуснали, неоткриваем се оказва и управителят Хосе Антоние Фернандес Гарсия. Без връзка със сървъра, който най-вероятно е базиран в Испания няма как да работят контролерите и се налага да се връщаме към някогашния „ръчен“ режим, което е изключително бавно и трудоемко.Част от таблата са окрадени или разбити, споделят специалистите от „Ел Контрол“, които от 1 август са започнали работа по поддържане на системата и за своя сметка ще трябва да монтират стотици часовници, за да успеят поне донякъде да поддържат режима „тъмно“ и „светло“. „Проблемът е от доста време, още когато испанската компания разработваше софтуера настояхме пред министерството да получим пълен достъп и сами да си осигуряваме поддръжката ,но кой знае защо ни беше отказано“, коментира кметът на Стара Загора Живко Тодоров. Той е получил уверенията на „Ел Контрол“ че в рамките на седмицата нещата ще бъдат овладяни, но така или иначе ще трябвало да се надгражда, а не да се връща старият ръчен способ. За проблемът, който има засега в Стара Загора и Горна Оряховица, но със сигурност ще се появи в останалите 11 общини и София зам. министърът на енергетиката Жечо Станков научи от репортер на „Монитор“. Оказва се, че някогашната дирекция „Европейско и регионално развитие“ вече не съществува и много трудно можело да се изясни какви са били условията за работа на испанската фирма. „В момента съм в отпуск, но поемам ангажимент колегите ми да потърсят нужните документи и да се свържат със Стара Загора за изясняване на ситуацията. Нямам представа защо тогава е бил поет такъв голям риск едно дружество да подготвя софтуера на толкова голяма територия…“, уточни зам. министър Станков. Само за община Стара Загора испанците са получили 1,3 млн евро като от фонд „Козлодуй“ са дадени 730 000 евро.", "date": "2019.08.14", "title": "Испанци „сринаха“ уличното осветление на Стара Загора"}
{"url": "https://www.monitor.bg:443/bg/a/view/mtv-shte-pochete-misi-eliyt-s-nagrada-avangard-172905", "text": "Рапърката Миси Елиът ще бъде почетена с приза \"Авангард\" на предстоящата церемония за видео музикалните награди на MTV. 48-годишната звезда, чието име по паспорт е Мелиса Арнет Елиът, има в актива си седем видео музикални награди на MTV. Номинациите й пък са 41. Творческият й подход към създаването на музика няма аналог\", се посочва в изявлението, направено от организаторите. Очаква се Елиът да се представи със свое изпълнение на шоуто - за първи път от 16 години. Припомняме, че видео музикалните награди на MTV ще бъдат раздадени на 26 август в Нюарк, Ню Джърси. Поп сензациите Тейлър Суифт и Ариана Гранде водят по номинации за отличията с по 10 на брой. Отличието \"Авангард“, което е еквивалент на награда за цялостно творчество, е връчено за първи път през 1984 г. Първият му носител е Дейвид Боуи. От 1991 г. наградата носи името на Майкъл Джексън. Въпреки че не се връчва всяка година, от 2013 г. трофеят е неизменна част от наградното шоу. Сред най-скорошните му носители са Пинк, Риана, Кание Уест, Бионсе, Джъстин Тимбърлейк и Дженифър Лопес.", "date": "2019.08.14", "title": "MTV ще почете Миси Елиът с награда \"Авангард\" "}
{"url": "https://www.monitor.bg:443/bg/a/view/nad-200-blokiraha-gorjashto-smetishte-iskat-chist-vyzduh-172930", "text": "Над 200 жители на селата Шишманци, Белозем, Болярино и град Раковски блокираха рано сутринта в сряда локалния път към близкия еко завод. Сметището на предприятието за преработка на битови отпадъци гори от неделната нощ и пушеци на талази се стелят както към съседните населени места, така и към намиращата се в непосредствена близост автомагистрала „Тракия”. „Искаме или заводът за боклук да работи, като спазва всички екологични правила, или да бъде затворен”, заявиха протестиращите. Към тях се присъединиха и жители на село Труд, които от години протестират срещу местната биоцентрала, за която твърдят, че ги трови с неприятни миризми. Протестът на жителите на селата в община Раковски бе подкрепен и от кмета Павел Гуджеров, както и от кмета на село Белозем Иван Тачев. Тъй като местните хора не са имали разрешение за протест, някои от тях носеха чаши с кафе, като обясниха, че са се събрали там, за да изпият сутрешното си кафе. Протестът е втори по ред и се организира в социалните мрежи. Сред хората бе и местният католически свещеник отец Румен, който също носеше чашата си с кафе и на свой ред бе категоричен, че заводът за боклук трябва да бъде закрит, ако не спазва еко законите. „Всяко лято заводът се пали и ние сме принудени да дишаме пушеците. Не смеем да си отворим прозорците и да пуснем децата да играят навън. Все пак е лято и случващото се е пълно безобразие”, коментираха участниците в сутрешното кафе.", "date": "2019.08.14", "title": "Над 200 блокираха горящо сметище, искат чист въздух"}
{"url": "https://www.monitor.bg:443/bg/a/view/mvr-pusna-snimki-na-dvamata-izdirvani-za-pogroma-v-stolichno-zavedenie-172923", "text": "От шестимата нападатели в столичното заведението в понеделник към настоящия момент са установени 4 лица. В процес на установяване е и 5-то лице. От тях са задържани две лица. Това каза директорът на Националната полиция главен комисар Христо Терзийски пред Нова телевизия. В понеделник около 18 часа група мъже са нахлули в заведението на столичния булевард \"Тодор Каблешков\" и потрошили мебели пред очите на изумените клиенти. Без да крият лицата си, те са отправили заплахи към собственика на заведението Емануил Лазаров. Столичната дирекция на вътрешните работи обяви за издирване двама от нападателите. Те са нанесли материални щети по част от мебелите и оборудването на заведението и след това са се оттеглили в неизвестна посока, обяви МВР и разпространи техни снимки. През целия ден вчера полицаите очакваха участниците в мелето сами да се предадат, беше привикан и активният криминален контингент. В късния следобед в столичната полиция започна разпознаване с помощта на персонала. Викани са и хора от кръга на мъжете, атакували заведението. Прокуратурата повдигна обвинения срещу четирима души за погрома в заведението. Заподозрян като поръчител на нападението е съдружникът на Лазаров - бившият шеф на федерацията по кикбокс Красен Кръстев.", "date": "2019.08.14", "title": "МВР пусна снимки на двамата издирвани за погрома в столично заведение"}
{"url": "https://www.monitor.bg:443/bg/a/view/zadyljitelno-kobrata-shte-se-bie-za-svetovnata-titla-do-uni-2020-172927", "text": "Българската звезда на професионалния бокс Кубрат Пулев ще получи задължителния шанс да се бие за световната титла във версия IBF. Асоциацията задължи победителя от мача между Анди Руис и Антъни Джошуа да срещне българина до 31 май 2020 г. Мексиканецът и британецът ще се изправят в реванш един срещу друг на 7 декември в Саудитска Арабия. Първият мач между тях беше на 1 юни и Руис шокира световната боксова общественост, като нокаутира непобедения дотогава AJ. От две години Кобрата е задължителен претендент за колана в IBF. Той трябваше да се бие с Антъни Джошуа през октомври 2017 г. за световната титла, но се контузи в навечерието на сблъсъка и срещата пропадна. Сега, почти три години по-късно, той ще има възможността да спечели така лелеяната титла. Разбира се, за да остане задължителен претендент, Пулев не трябва да губи мачовете си дотогава. Очаква се той да има среща през есента на тази година, но все още съперникът му не е ясен. След въпросния мач ще влезе в подготовка за предстоящата битка с Джошуа или Руис.", "date": "2019.08.14", "title": "Задължително: Кобрата ще се бие за световната титла до юни 2020"}
{"url": "https://www.monitor.bg:443/bg/a/view/preduprejdenija-za-opasna-jega-i-v-srjada-172922", "text": "В сряда отново ще е слънчево и горещо. По-късно следобед от северозапад ще се заоблачи и привечер в крайните западни райони ще има краткотрайни валежи от дъжд с гръмотевици. Ще има условия за градушки. Ще духа слаб до умерен вятър от изток-югоизток, който вечерта в Северозападна България ще започне да се ориентира от северозапад. Максималните температури ще са между 33 и 38 градуса. Атмосферното налягане ще се понижава и ще е по-ниско от средното за месеца. Предупреждения за опасни горещини има в Централна и Западна България. В област Благоевград е в сила оранжев код за високи температури. В областите София, София-област, Видин, Монтана, Враца, Плевен, Велико Търново, Русе, Габрово, Ловеч, Стара Загора, Хасково, Кърджали, Пловдив, Смолян, Пазарджик, Перник, Кюстендил е обявен жълт код за опасни горещини. В планините ще е слънчево. Привечер от северозапад ще се заоблачи и в крайните западни райони ще има краткотрайни валежи от дъжд с гръмотевици. Ще духа слаб, по високите и открити части до умерен вятър от север-северозапад. Остава топло с максимална температура на височина 1200 метра около 27 градуса, на 2000 метра - около 20 градуса. По Черноморието ще е слънчево. Ще духа слаб до умерен североизточен вятър. Максималните температури ще са 27-30 градуса. Температурата на морската вода е 25-27 градуса. Вълнението на морето ще е около 3 бала. В четвъртък и петък с умерен, в Дунавската равнина и временно силен северозападен, през втория ден в Източна България, и север-североизточен вятър, през страната ще премине студен атмосферен фронт. Температурите ще се понижат и в петък максималните ще бъдат между 27 и 32 градуса. На места от северозапад на югоизток ще превали и прегърми. В отделни райони по преминаващия фронт през нощта срещу четвъртък и в четвъртък, главно в Западна и Централна България, а в петък в Южна България, са възможни и по-интензивни локални явления и градушки.", "date": "2019.08.14", "title": "Предупреждения за опасна жега и в сряда"}
{"url": "https://www.monitor.bg:443/bg/a/view/emil-kamenov-skochi-da-bie-silvija-petkova-snimki-172886", "text": "Мръсна жега. Прах се вдига по централните софийски улици, а риалити звездата Емил Каменов паркира черния си джип неправилно. Едрото момче от Монтана, което редовият зрител помни още от риалити предаването „Къртицата“, получи забележка не от кого да е, а от актрисата Силвия Петкова. В отговор красавицата бе блъсната от здравеняка и се свлече на земята, видя „Монитор“. За щастие не става въпрос за истинска свада, а за сцена от новия български сериал „Пътят на честта“. Заради снимките вчера бяха забранени престоят и паркирането на пътни превозни средства на столичните улици „Врабча“ и „Дунав“, които се превърнаха в декор на историята. „Монитор“ научи, че в продукцията Петкова слага жълта жилетка на служителка от центъра за Градска мобилност, а Каменов ще се появи на екран в ролята на мутра. Малко преди заснемането на тази сцена, подобна се разигра около храм-паметника „Свети Александър Невски“. В нея героинята на звездата от „Революция Z” изпадна в конфронтация „с жена тип фолкаджийка“, разказа ни очевидец. Припомняме, че сюжетът на драмата ще проследи премеждията на Кера (Петкова), която се опитва да си стъпи на краката след убийството на съпруга си. Тя и малкият ѝ син Мартин (Александър Спиров) тръгват от Царево към София, като миграцията от малкия към големия град ще е преплетена с контрастни емоции между любовта и омразата, истината и лъжата, честта и предателствата. Сред основните теми е и трансформацията на организираната престъпност от 90-те години в „чист бизнес“. Актьорът Ивайло Захариев също може да се похвали с главна роля в проекта. Симеон Лютаков ще се разходи с куфарчето на адвокат, а Веселин Плачков ще блесне в ново амплоа, като засега не се издават подробности около образа му. В „Пътят на честта“ с участие ще се разпишат още Галя Александрова, Любомир Петкашев, Благовест Благоев, Марияна Миланова, София Маринкова, Гергана Данданова и други. „Смятам, че защото да отстояваш честта си, да отстояваш принципите си всъщност е едно от най-важните неща в живота. Много ми се иска чрез филма да покажем, че тези неща все още са живи, че те съществуват и че си струва човек да се бори за тях.“, коментира наскоро продуцентът Магърдич Халваджиян. Върху драматичната продукция работят четирима режисьори - Виктор Божинов, Димитър Коцев-Шошо, Александър Косев и Зоран Петровски (половинката на главната актриса Силвия Петкова, с която имат син - Сива). Сценарият е поверен на творческия тандем Милена Фучеджиева и Елена Иванова, които се вдъхновяват от истинска история. Поредицата ще се завърти в ефира на Нова телевизия през септември.", "date": "2019.08.14", "title": "Емил  Каменов скочи да бие Силвия Петкова (СНИМКИ)"}
{"url": "https://www.monitor.bg:443/bg/a/view/avtorka-na-izmama-be-razkrita-i-zadyrjana-ot-plovdivski-kriminalisti-172928", "text": "Авторка на измама бе разкрита и арестувана от криминалисти от Пловдив. До задържането й се стигнало, след като в полицията се оплакали роднини на пенсионер на 78 години, съобщиха от пресцентъра на МВР в Пловдив. В средата на юли близки на възрастния човек установили съмнително изтегляне на значителна сума от банковата му сметка в рамките на два последователни дни и веднага потърсили помощ в полицията. В хода на стартиралото разследване в Четвърто районно управление на полицията служителите събрали доказателства, че парите на пенсионера са отнети чрез заблуда от 48-годишна жена от село Йоаким Груево. Изяснено е, че на 18 юли т.г. тя заговорила седналия на пейка трудноподвижен пловдивчанин и му предложила помощ за смяна на тазобедрена става. Без да се двоуми 78-годишният мъж се съгласил да даде първоначалната сума за медицинските процедури и двамата отишли заедно до най-близкия банкомат. Жената изтеглила на два пъти по 400 лева от сметката на жертвата си, а от разписката видяла остатъка и на следващия ден придружила възрастния човек до банков офис, от където той изтеглил и й предал 3000 лева. Допълнително го завела и в офис на мобилен оператор и се сдобила с телефонен апарат и СИМ карта, закупени на негово име. При задържането й извършителката направила самопризнания за стореното, възстановила е част от отнетата сума на потърпевшия. С постановление на Районна прокуратура на жената е повдигнато обвинение по чл. 209, ал.1 от НК, наложена е мярка “парична гаранция”.", "date": "2019.08.14", "title": "Авторка на измама бе разкрита и задържана от пловдивски криминалисти"}
{"url": "https://www.monitor.bg:443/bg/a/view/maribor-chaka-ludogorec-v-liga-evropa-rezultati-ot-sh-l-172925", "text": "Снощи се изиграха десетте решителни срещи от реваншите в третия предварителен кръг на Шампионската лига. Пет отбора ще продължат да мечтаят за достигане до групите, докато други пет ще търсят утеха в плейофите за влизане в тази фаза на Лига Европа. „Розенборг“ узакони продължаването си към плейофите на ШЛ, елиминирайки „Марибор“ след втора победа, която отново бе с 3:1. По този начин норвежците пратиха словенците на пътя на българския шампион „Лудогорец“ в следващата фаза на Лига Европа. Първата среща отново завърши с успех за „Розенборг“ (3:1), а „Лудогорец“ победи ТНС с 5:0 и само чудо би лишило \"орлите\" от класиране напред. В друг мач Симеон Славчев бе титуляр за „Карабах“ в домакинството срещу АПОЕЛ (Никозия). Тимът от Азербайджан загуби с 0:2 и отпадна от по-нататъшно участие в турнира, но продължава в Лига Европа. В невероятна драма „Цървена звезда“ пък отстрани датския „Копенхаген“ след изпълнения на дузпи, след като игра в голяма част от мача с човек по-малко. Румънският „Клуж“ също поднесе сензацията, като елиминира „Селтик“.  (0:1 - Томас Де Винсенти 34-д., 0:2 - Урош Матич 68).  2:1 от първия мач  (0:1 - Руди Ванцаш 45, 1:1 - Александер Сьодерлунд 53, 2:1 - Андерс Конрадсен 61, 3:1 - Андерс Конрадсен 81). 3:1 в първия мач.  (1:0 – Буялски 5, 1:1 – Дели 38, 2:1 – Шепелев 58, 2:2 - Вормер-88авт., 3:2 – Мехел 90, 3:3 – Опенда 90). 0:1 в първия мач.  (0:1 - Ричмънд Боакие 17, 1:1 - Даме Н'Дойе). 1:1 в първия мач.  (0:1 - Ариян Адеми 16, 0:2 - Бруно Петкович 47, 0:3 - Даниел Олмо 55, 0:4 Гояк 79). 1:1 в първия мач.  (0:1 - Бисесвар 24, 1:1 - Тадич 42-ду., 2:1 - Таляфико 79, 3:1 - Тадич 84-д., 3:2 - Бисесвар 90. 2:2 в първия мач.  (1:0 - Ранфтъл 59, 1:1 - Адеми 80, 2:1 – Гойгингер 89, 3:1 -  Рагуз 90). 2:1 в първия мач.  (1:0 - Семедо 55, 2:0 - Валбуена 78-д. 1:0 в първия мач.  (0:1 - Деак 27, 1:1 - Форест 51, 2:1 - Едуард 61, 2:2 - Омрани 73-д., 3:2 - Кристи 75, 3:3 - Омрани 80, 3:4 - Цукудян 90). 1:1 в първия мач.  (0:1 - Вилхена 3, 0:2 - Сюлейманов 13, 0:3 – Сюлейманов 34, 1:3 - Зе Луиш 57, 2:3 - Луис Диас 76). 1:0 в първия мач.", "date": "2019.08.14", "title": "„Марибор“ чака „Лудогорец“ в Лига Европа (РЕЗУЛТАТИ ОТ ШЛ)"}
{"url": "https://www.monitor.bg:443/bg/a/view/ludogorec-prodade-v-azija-nenujen-napadatel-172926", "text": "„Лудогорец“ е реализирал продажба на един от нападателите си. Става въпрос за бразилеца Жуниор Брандао, който ще се подвизава в един от грандовете на Азия - иранския „Персеполис“. Новината съобщи изданието от родината на футболиста - \"Сагреш\". Нападателят сам се е похвалил пред медията, че е разтрогнал договорката си с местния „Гояс“, в който беше пратен под наем от разградчани до края на 2019 г. Очаква се в рамките на днешния ден той да лети до Иран за задължителните медицински прегледи, след което официално ще бъде представен като играч на „Персеполис“. Финансовите параметри по сделката не се съобщават. Брандао беше купен преди година за около 1,5 млн. евро, но така и не успя да се аклиматизира към футбола у нас и записа само два мача за \"орлите\", след което набързо беше пратен обратно в родината си. Там обаче също не успя да се наложи и сега ще търси предизвикателство в Азия.", "date": "2019.08.14", "title": "„Лудогорец“ продаде в Азия ненужен нападател"}
{"url": "https://www.monitor.bg:443/bg/a/view/sa-sht-zabraniha-pytuvaneto-v-samolet-s-laptopi-mac-book-pro-172924", "text": "Авиационните власти на САЩ обявиха забрана за качването на борда на самолетите на лаптопи MacBook Pro, произведени в периода 2015 - 2017 година, пише вестник Hill. Преди време подобна забрана бе въведена и от Европейската агенция по авиационна безопасност. Федералното управление за гражданска авиация на САЩ (FAA) въведе мярката, след като от производителя на устройствата Apple информираха за рискове от запалване на захранващата батерия на тези миникомпютри. От компанията изтеглят от пазара тези стари партиди на MacBook Pro именно заради проблеми с акумулаторите им. FAA са уведомили всички авиопревозвачи, опериращи на територията на САЩ за риска. През 2016 г. забрана за качването на борда, отново заради самозапалване на батерията имаше и за смартфоните на Samsung Electronics от модела Galaxy Note 7.", "date": "2019.08.14", "title": "САЩ забраниха пътуването в самолет с лаптопи MacBook Pro"}
{"url": "https://www.monitor.bg:443/bg/a/view/sumata-na-ipotekite-v-sa-sht-na-11-godishen-vryh-172929", "text": "През второто тримесечие на 2019-та сумата на ипотечните кредити достигна 11-годишен връх и надмина нивото от 2008 г., когато започна финансовата криза, съобщава Федералната резервна банка на Ню Йорк. Според данни от сайта на финансовата институция от април до края на юни ипотечните дългове на янките са се увеличили със 162 млрд. долара, достигайки 9,4 трлн. долара. Сумата е със 100 милиарда по-голяма от 2008 г. Ипотечните кредити са най-голямата част от вътрешния американски дълг. Според експерти, цитирани от вестник Wall Street Journal, за разлика от преди 11 години нарастването на масата на ипотечното кредитиране не носи особени рискове. Причината е във въведените по-строги правила на отпускането на този вид заеми и неплащането на вноските става по-рядко.", "date": "2019.08.14", "title": "Сумата на ипотеките в САЩ на 11-годишен връх"}
{"url": "https://www.monitor.bg:443/bg/a/view/akad-hristo-grigorov-pravim-evrocentyr-za-podgotovka-na-spasiteli-u-nas-172889", "text": "Едва 20% от българите умеят да плуват. Трябва да се въведат задължителни часове в училище, казва председателят на БЧК. - Идеята дойде от Франческо Рока – президент на Световната федерация на Червения кръст. Освен център за подготовка се предвижда и склад със запаси, които при нужда да може да обезпечат бедствие. Този склад трябва да обслужва не само България, но и другите страни от Балканския полуостров. Това означава не само храни и завивки, но и телекомуникация, радиокомуникация и превозни средства. Предвижда се и създаване на училище за парамедици. След допълнително обсъждане се стигна до виждането, че всичко това може да бъде под шапката на един европейски център. Това ще даде възможност на България да излезе пред европейската общност с друго лице. Време е да не акцентираме сами пред чужденците за негативите си, а да изтъкваме доброто, градивното, което можем да правим. То не е никак малко. След създаването на центъра в нашата страна всяка година ще идват стотици хора от цяла Европа за обучение. То ще се осъществява по европейска програма както от български, така и от чуждестранни специалисти. Завършилите ще получават европейска диплома, но издадена в България, което не е маловажно. Освен това ще бъдат създадени и нови работни места. Това е авторитет за страната ни, тъй като чужденците неизбежно ще пътуват из страната и ще рекламират индиректно българските туристически маршрути. Изграждането на центъра изискваше сериозни анализи, които бяха направени, идеята беше подкрепена от правителството. Министерството на вътрешните работи вече има готовност да предостави свой имот, който не използва и е в близост до базата на БЧК в село Лозен. Областният управител даде съгласието си за трансформирането му от публична в частна държавна собственост. На свой ред министърът на вътрешните работи направи докладна записка чрез регионалното министерство, което да внесе документацията на заседание на Министерския съвет. Очакваме окончателното решение. Нашата страна няма да бъде ангажирана финансово с проекта, всичко се финансира отвън. - В Европа и САЩ почти никъде в линейките няма лекари. Лекарят е нещо голямо. Първа помощ оказват парамедиците. Не е логично бабата да я заболи корем и докторът да хуква веднага да й дава хапче. Време е и в България да се възприеме тази система. БЧК обучава парамедици, но проблемът е, че трябва да се започне една сериозна дискусия и да се реши въпросът с техния статут. - България е единствената страна в ЕС без закон за доброволчеството. Години наред ние от БЧК говорим, че мястото на доброволеца трябва да бъде регулирано в структурата на една бедствена ситуация. Сега тези хора, които рискуват живота си, рискуват и да бъдат уволнени от работодателите си. Когато преди няколко години бях в Аспарухово, един човек дойде и ми се оплака, че две денонощия е спасявал хора от наводнението, изривал е калта от домовете им, а когато се върнал на работа, се оказало, че са го уволнили. Тази дейност трябва да се регламентира - както на ръководството на отделните структури, така и на доброволеца. За съжаление няма разбиране и никой не иска да се заеме с разрешаването на този проблем. През 1995 г. беше гласуван законът за БЧК, държавата ни възложи изключително отговорни задачи. Това е бедствената готовност – 5 склада с всичко необходимо за 12 000 човека. Ние сме готови до 3 часа да се отзовем във всяка една точка на страната. Водното спасяване също е наша дейност. Планинската спасителна служба е към БЧК. Тя се състои от над 630 доброволци и 60 щатни спасители, обособени в 33 отряда, и 23 обучени кучета. Това са хора с големи сърца, които рискуват живота си, за да спасят живота на непознат в планината. Закон за дейността на тези от тях, които са доброволци, няма. Те не са защитени пред своите работодатели и някои от тях имат проблеми. Пускат си молби за отпуска, ползват компенсации, за да се отзоват на акция. Ето защо е необходимо час по-скоро приемането на такъв нормативен документ. - Не може да се говори за дефицит във Водноспасителната служба. БЧК обучава водни спасители и им дава сертификати, които са европейски признати. Самото обучение се осъществява по европейска програма. Една част от тях заминават за Испания и Португалия, където има търсене и заплащането е по-високо. Като цяло обаче тези специалисти са достатъчни в страната. Проблемът у нас в не малка част е у концесионерите, тъй като някои им възлагат странични дейности. Когато говорим за водните спасители, трябва да се обръщаме към тях с голямо уважение. Това са хора, които спасяват човешки животи. - Даването на възможност на клубове и общини да подготвят неконтролируемо спасители е голяма опасност. - Защото може да стане така, че давещият се да спасява спасяващия. За да бъдеш воден спасител по регламента на Европейския съюз, трябва да преминеш много сериозно обучение, което не се изразява само в плуване и издръжливост, но и в техники за спасяване и редица други неща. Затова е опасно обучението да се осъществява от структури, които не познават тази дейност и европейските изисквания. Впрочем необходимо е и въвеждането на задължителни часове по плуване в училище. Българинът не умее да плува, затова и водният травматизъм у нас е толкова висок. За разлика от Германия, където малко над 80% от населението могат да плуват, у нас това умеят едва 20 на сто. - Преди 30 години БЧК успя да получи оригинал от книгата и правото да я издаде фототипно. В това не влагаме никакви политически нюанси. За „Български народни песни от Македония“ Братя Миладинови събират материал в Западните покрайнини, Беломорието, Пиринска Македония, Струма. Книгата е издадена през 1861 г. в Загреб, тъй като е спонсорирана от епископ Йосип Щросмайер, затова у нас има и улица на неговото име. През 1950 г., когато се създава македонската държава, властите заличават „български“ и книгата вече се нарича „Македонски народни песни“. Причината да издадем сега фототипното издание е, че трябва да знаем нашата история и да се гордеем с нея. Това е знак на уважение към Братя Миладинови и епископ Щросмайер. Издадохме още и книгата за моя дядо - горноджумайския войвода Ичко Бойчев, който през 1912 г. освобождава Горна и Долна Джумая, след това и Симитли. Това е наша, българска памет, която трябва да опазим за младото поколение.", "date": "2019.08.14", "title": "Акад. Христо Григоров: Правим евроцентър за подготовка на спасители у нас"}
{"url": "https://www.monitor.bg:443/bg/a/view/pak-tarashat-shtrahe-172921", "text": "Централната прокуратура за противодействие на икономическите престъпления и корупцията в Австрия извърши обиски по домовете на бившия вицеканцлер на Австрия, бившия председател на дясната Австрийска партия на свободата (АПС) Хайнц-Кристиан Щрахе и неговия съратник Йохан Гуденус. Това съобщи във вторник вестник \"Дер Щандард\". Според изданието претърсванията са извършени в понеделник. Отбелязва се, че Шрахе и Гуденус могат да бъдат разглеждани като обвиняеми в случай на корупция в Casinos Austria. Разследването не посочва имената на всички заподозрени, но е известно, че случаят се отнася до назначаването на старши член на Австрийската партия на свободата в Съвета на директорите на Casinos Austria. Това назначение може да позволи на компанията да знае предварително за промените в австрийския закон за хазарта. Шрахе и Гуденус напуснаха постовете си, след като през май 2019 г. избухна скандал с видеозапис на разговор между тях и неизвестна рускоезична жена за възможни схеми за финансиране на дясната партия в навечерието на последните парламентарни избори.", "date": "2019.08.14", "title": "Пак тарашат Щрахе"}
{"url": "https://www.monitor.bg:443/bg/a/view/trymp-sa-sht-moje-da-napusnat-sto-172919", "text": "Американският президент Доналд Тръмп заплаши страната му да напусне Световната търговска организация (СТО), която остро критикува, тъй като, според него, облагодетелства Китай в ущърб на САЩ, предаде Франс прес. \"Ще напуснем, ако трябва\", заяви президентът пред служителите в химически завод на компания \"Шел\" в щата Пенсилвания. Знаем, че ни мамят от години и това повече няма да продължава, каза той. Тръмп не за първи път заплашва да напусне международната организация, която в предизборната си кампания определяше като отживяла времето си. През лятото на миналата година той каза, че СТО се отнася със САЩ \"много зле\" от години и увери, че ако организацията не се реформира, Вашингтон може да излезе от нея. В края на юли отново настоя организацията да се реформира, така че повече да не фаворизира развиващите се страни. Правителството на Тръмп отдавна упреква СТО и някои нейни членове като Китай, че злоупотребяват със статута си на развиващи се страни, който позволява да се отлага прилагането на някои споразумения или да бъдат защитени дадени отрасли, без това да разгневи останалите членове на организацията.", "date": "2019.08.14", "title": "Тръмп: САЩ може да напуснат СТО"}
{"url": "https://www.monitor.bg:443/bg/a/view/kak-fejsbuk-podslushva-potrebitelite-172920", "text": "Facebook е наемал трети страни като подизпълнители за преглед и преписване на аудиоклипове на своите потребители, съобщи \"Блумбърг\". Facebook твърди, че е спрял да използва човешки работници за преглед на аудиоклипове \"преди повече от седмица\", отбелязвайки, че преди това изпълнителите са били наети да проверяват дали анонимните разговори са правилно преписани в приложението Messenger. От 2015 г. Messenger предлага функция за преписване на гласови клипове в текст, въпреки че е изключен по подразбиране. Facebook твърди, че само онези, които са се включили в функцията, са прегледали аудиоклиповете им от трети страни. Според страницата му за поддръжка обаче, ако дори един човек от вашия чат се е съгласил с Facebook да преписва разговора, всяко аудио в нишката би било преведено, независимо кой го е изпратил. Констатациите са особено тревожни, като се има предвид, че никъде в страницата за поддръжка или условията за обслужване на Facebook не се посочва, че хората биха преглеждали аудиото. \"Гласът към текст използва машинно обучение. Колкото повече използвате тази функция, толкова повече Voice to Text може да ви помогне \", гласи страницата за поддръжка. Това не е първият подобен скандал. Apple и Google заявиха, че вече не се занимават с тази практика, а Amazon заявиха, че ще позволят на потребителите си да се откажат от човешкия преглед. Гигантът на социалните мрежи, който току-що сключи споразумение за 5 милиарда долара с Федералната комисия за търговия на САЩ след проучване на неговите практики за поверителност, отдавна отрече, че събира аудио от потребителите, за да предлага реклами или да помогне да се определи какво виждат хората в техните емисии. Главният изпълнителен директор Марк Цукърбърг лично се зае с защита на потребителите на социалната мрежа в показанията си пред американския конгреса.", "date": "2019.08.14", "title": "Как Фейсбук подслушва потребителите"}
