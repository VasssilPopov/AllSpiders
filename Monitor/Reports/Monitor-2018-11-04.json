{"url": "https://www.monitor.bg:443/bg/a/view/otstraniha-rjadyk-tumor-ot-okoto-na-djado-ot-plovdiv-148619", "text": "Лекари от Клиниката по очна хирургия към УМБАЛ „Свети Георги” в Пловдив отстраниха рядък тумор от окото на 84-годишен пациент. Мъжът първоначално се опитал сам да махне образуванието от клепача си, като го „отреже” с конец. Той естествено, не успял, но и доста време се противопоставял на близките си, които го молели да отиде на лекар. Обяснявал на роднините си, че е възрастен и няма за кога да се подлага на операции. Въпреки нежеланието му, все пак бил заведен на преглед и лекарите установили, че става дума за рядък тумор. Разказал на медиците, че в началото нещо, приличащо на пъпка, се появило на клепача му. Опитал се да я махне, като я завързал с конец, но вместо да падне, туморът започнал да расте. Накрая обхванал целия клепач. Очните хирурзи установили, че големината на тумора е около 30 милиметра, а клепачът кървял от външната си страна. Операцията била извършена съвсем навреме, защото, ако дядото се бил забавил още малко, туморът е щял да проникне в орбитата на окото. По време на хирургическата интервенция лекарите са изградили изцяло нов клепач на дядото, като са взели кожа от носа и от страничната част на лицето му. Туморът не бил засегнал зрението на възрастния пациент, който е от близко до Пловдив село.  ", "date": "2018.11.04", "title": "Отстраниха рядък тумор от окото на дядо от Пловдив"}
{"url": "https://www.monitor.bg:443/bg/a/view/donorstvo-no-s-cyrkovna-blagoslovija-148642", "text": "Едно посещение на здравния министър Кирил Ананиев при Негово Светейшество патриарх Неофит бе затъмнено от станалите ежедневие политически скандали и разкрития за корупция.  То обаче е жизнено важно за много хора, нуждаещи се от трансплантация на органи. След него стана известно, че Българската православна църква вероятно ще подкрепи донорството. Очаква се Синодът още през седмицата да се произнесе. Всъщност срещата е първата стъпка от поредица, които трябва да бъдат направени, за да може лекарите транспланталози да вършат спокойно своята работа. “Почитай лекаря с чест според нуждата от него, защото Господ го е създал, и лекуването е от Вишния” (Сир. 38: 1-2). Проблемът обаче е другаде – в някои непрецизирани текстове в здравните закони, които позволяват едностранно взимане на решение. А това създава възможност за посегателства на животи и коруптна търговия с органи. Висшият клир е предупредил за това още преди близо две години. Тогава от Църквата казаха, че „желанието на човека да разшири границите на земния си живот е благословено от Православната църква, виждаща в това възможност за покаяние, добри дела и духовно развитие”. Но се подчерта, че „извън съзнателното съгласие няма акт на даряване”. Изводът от случващото се е, че църквата трябва пряко да бъде включена чрез свои служители във всички нива, овластени да организират донорството. Причината е, че е важен не само, човешкия живот, който трябва да бъде спасен, но трябва да се обърне подобаващо внимание и на този, който дарява. Това на практика означава, че нашето законодателство трябва да бъде синхронизирано с църковните канони, според които отношението към тялото е такова, каквото и към душата, без други помисли. За да може дарението да се превърне в човеколюбие.", "date": "2018.11.04", "title": "Донорство, но с църковна благословия"}
{"url": "https://www.monitor.bg:443/bg/a/view/vseki-deseti-s-merak-za-oryjie-e-psihar-148661", "text": "Всеки десети кандидат, който иска да вземе разрешително за оръжие, се оказва психар. Това показва проверка на „Монитор“ в редица здравни заведения, които са оторизирани да издават документ за психическа годност на кандидати за придобиване на пистолет или ловна пушка. Според повечето лекари около 10% от кандидатите не са успели да преминат психотеста, който не е никак сложен. Това ще рече, че всеки десети, който иска да закачи пистолет на колана си, има някакви психически отклонения. Заради леснотата за получаване на разрешително не е ясно колко хора с отклонения са успели да се сдобият със заветния документ. Въпросът беше повдигнат преди седмица, когато 26-годишният Викторио, за когото се твърди, че има отклонения, е успял да се сдобие освен със служебно оръжие и с лично такова. Множество психолози изразиха мнение, че той има налудничав поглед и ако се е бил явил при тях за получаване на удостоверение за психическа годност, са щели да го скъсат. Викторио уби с личното си оръжие приятелката си и едногодишното си дете, които в неделя  , а след това опита да се самоубие. Въпреки това още през 2014 година е получил напълно легално свидетелство, че е психически годен да носи бойно оръжие. „За съжаление тестът е почти проформа. Малко колеги обръщат внимание на кандидатите, а просто гледат да им издадат документа. За това свидетелства и сериозната бройка на въоръжени хора само в столицата. Според статистиката на служба „Контрол на общоопасните средства (КОС) те са над 75 хил. души. Това са служители на охранителни фирми, както и частни лица“, обясниха пред „Монитор“ служители от служба КОС към Министерството на вътрешните работи. Те нямало как да проверяват дали документите са истински, задачата им била просто да ги окомплектоват и при пълното им наличие да издадат разрешително за закупуване и притежание на огнестрелно оръжие. Единствено можели да откажат, ако мотивите за закупуването му не са достатъчно надеждни. Мераклията за пищов трябва да докаже за какво му е оръжието. Ако не успее, дори и пълният набор от документи не му върши работа. „Ние сме изключително стриктни относно издаването на разрешителни. Няма как обаче да проверяваме кандидатите дали са психически стабилни. Това е работа на здравните заведения, а регламентът е определен от Министерството на здравеопазването“, обясниха от КОС. От там дори поясниха, че тестовете се правели набързо. Нямало въпроси с грешни отговори и единствено видимо ненормалните хора били късани. „Въпросите там са повтарящи се. Основно се касаят за пристрастеност към наркотици или алкохол, буен характер и проблеми в детството“, обясниха от МВР за „Монитор“. От там настояват Институтът по психология към МВР да провежда интервютата, тъй като там били добрите специалисти, а не по болниците. „Няма как цивилен гражданин да определи дали един човек ще бъде опасен с оръжие или не. Това може да го направи единствено подготвен служител, който освен отговорите от писмения тест ще анализира и поведението на кандидата по време на устно интервю“, категорични са от вътрешното ведомство. От там са анализирали направени интервюта с вече одобрени кандидати. Един от тях обяснявал, че има сексуални смущения, че има склонност към самоубийство, че мразел повечето си приятели, искал да убие роднините си и мечтаел да е супермен, но въпреки това получил документ за психическа годност. От вътрешното ведомство отказаха да кажат кое е болничното заведение, което му е издало сертификата, но са категорични, че вече гледат с особено око на всички свидетелства, подписани от този лекар. Един от плюсовете за минаването на теста за психична годност е доброто облекло. Това става ясно от постовете в редица форуми, в които потребители се хвалят как са изкарали положителен отговор на интервюто. Те дори дават съвети един на друг как да впечатлят комисията, ангажирана с оценяването на психическата им стабилност. „Стой изправен, не кръстосвай крака, длани, не сключвай пръсти - това дистанцира и ограничава събеседника. Говори бавно и не изпадай в крайности. Избягвай думи като „винаги“ и „никога“. Абсолютизирането изразява неустойчивост. Облечи се удобно и елегантно. Не в черно и без цикламено в комбинация с лилаво и зелено. Убитите тонове създават усещане за улегналост. Ярките - за оригиналност и фрапантност.“ Жените пък се съветват да флиртуват с изпитващия, ако той е мъж, тогава със сигурност щели да вземат заветния документ, който струва 15 - 20 лева. В популярен форум за майки жена дори се хвали, че освен че е получила удостоверението за психическа годност вече и живее с изпитващя доктор от здравното заведение.", "date": "2018.11.04", "title": "Всеки десети с мерак  за оръжие е психар"}
{"url": "https://www.monitor.bg:443/bg/a/view/oligarhijata-si-vkara-avtogol-148667", "text": "Брутален автогол си вкара олигархията с последната фалшива новина, която продуцира. Изследването на пазара на печатни медии в България, изготвено от служители на Иво Прокопиев, всъщност показа, че именно изданията на самия  Прокопиев се финансират непазарно и са обвързани от задкулисни зависимости. Навръх Деня на будителите присъдружното на олигархията НПО „Асоциация на европейските журналисти” издаде брошура, наречена „Вестник за вестника”, в която се претендира, че е направен анализ на печатните медии в България. Макар и изготвено в брутален конфликт на интереси (виж карето) и използвано просто, за да се продуцира поредната порция фалшиви новини за неудобните на олигархията медии, т. нар. изследване съдържа и данни, които дискредитират собствените му поръчители. Основ­аната опорна точка на брошурата е, че печатните медии в България се издържат на непазарен принцип и приходите им идват от джобовете на издателите им, откъдето са влезли пък неясно откъде. Обърнато е специално внимание на 10-те най-четени според специално поръчаното социологическо проучване вестници. В класацията се кипри и „Капитал” на разградския олигарх Иво Прокопиев. За разлика от останалите „обследвани” медии обаче за „Капитал” информацията е оскъдна и доста обща. Авторката на текста, която е щатен журналист в „Капитал”, не се е посвенила да помести откровени фалшиви новини, свързани с издателя на „Телеграф Медиа” Делян Пеевски. Без никакви доказателства му е приписала свързаност с определени частни компании, които са имали неблагоразумието да рекламират в нашите медии. За сметка на това за работодателя си „Капитал” авторката на изследването е написала, че „сред големите рекламодатели в изданието са автомобилни компании, телекоми и фондация „Америка за България”. Интересно как за всеки един от другите вестници е посочена конкретна фирма рекламодател, а за „Капитал” - не. „Телеграф” си направи труда да разгърне последния брой на „Капитал” и там лъсна срамната истина. От 16 рекламни карета в списанието 12 са на събития, в които организатор е самата „Икономедиа”. С други думи - поместена е само автореклама. Другите четири реклами са на строителна фирма на собственика на „Капитал” Иво Прокопиев, на газовата компания на олигархичния му ортак Сашо Дончев, на вездесъщата Фондация „Америка за България” и на държавния фирмен регистър. Точно така, медията, чийто издател се оплаква от натиск от държавните органи, рекламира институции, а също така и проекти, финансирани от европейските фондове. Все пак нашето малко и непредставително проучване потвърждава самопризнанията, направени с половин уста в брошурата на АЕЖ – основен рекламодател на „Капитал” е собствената му фирма издател ”Икономедиа”.Прегледът на печата обаче бледнее пред скандалните факти, които издават цифрите Медийната групировка на Прокопиев афишира факта, че е на издръжка на фондация „Америка за България”, но в последното прессъобщение по повод поредния грант, с който са захранени, признават, че ежегодната инжекция от 500 хил. лв., която ще получават, се равнява на 7% от годишните им приходи. Простите сметки показват, че около 8 млн. лв. са годишните постъпления в касата на „Икономедиа”. В последния публичен отчет на компанията от 2016 г. посочените приходи са 10 млн. лв. В горепосоченото прессъобщение от компанията твърдят, че за това време са преструктурирали над 30% разходите си. В интерес на истината, в сметките за пред американските им благодетели се губи един милион лева, но за Прокопиев това са джобни пари. Въпросът е друг. Широко рекламираната като лидер на медийния пазар „Икономедиа” в отчета е посочила по-малко от 900 хил. лв. приходи от „продукция”, а над 90% от финансовите постъпления са от „услуги” и „други”. Тук вероятно влизат парите от реклама. Те обаче според въпросното медийно изследване за четири месеца годишно се равняват на 445 хил. лв. Средноаритметично това прави годишен приход от реклама от малко повече от 1,3 млн. лв. Ако сме щедри към счетоводството на Прокопиев, можем да цитираме проучването на „Медиамонитор”, според което за цялата 2017 г. „Икономедиа” е похарчила 2,2 млн. лв. за реклама в печатните медии, което я поставя на 5-о място сред рекламодателите в този сектор. А, както си признават самите те - „Икономедиа” рекламира основно в собствените си издания „Капитал” и „Дневник”. Така че дори и 2 млн. лв. да им запишем в сметката от реклама, плюс още 1 млн. лв. от продажби (твърдение, което би докарало пристъп на смях в разпространителите на печатни издания, но все пак цитираме финансовия отчет на „Икономедиа”). Към тези 3 млн. лв. добавяме и 500-те бона от „Америка за България” и въпреки това се губят едни 4,5 млн. лв. приходи, които медийната компания на Иво Прокопиев получава неясно откъде. Именно на въпроси като този, откъде са милионите, с които финансирате медиите си би трябвало да потърсят отговора правораздавателните органи в България. Защото Иво Прокопиев е издател на „Капитал”, откакто бе блед 23-годишен юноша. В интернет няма информация да е печелил шестица от тотото. За сметка на това има достатъчно данни за приватизационните му далавери и престъпните сделки, направени с политическия гръб на висши държавни чиновници. Що се отнася до независимото редакционно съдържание на медийната му машина, въпросното изследване на АЕЖ пропуска една много любопитна особеност. Всички медии, финансирани с грантове от „Америка за България”, споделят сходно съдържание и защитават идентични гледни точки. Сайтовете „Медиапул” на бившата говорителка на Костов Стояна Георгиева и „Клуб Зет” на фармацевтичния олигарх Огнян Донев например освен общ донор с „Капитал” в лицето на фондацията дори редовно си препечатват текстовете. А официално според аудиторията и концепцията им това са уж конкурентни медии. Може би, ако се отговори на въпроса откъде са им парите, ще стане ясно и защо медиите, финансирани от олигарси, забогатели по времето на Иван Костов, тиражират едни и същи опорни точки. На фона на очевидните факти, че медиите, финансирани от олигархията, не съществуват заради икономическа печалба, още повече се откроява тенденцията те да се използват като щит срещу наказателно преследване. Иво Прокопиев и Огнян Донев си имат проблеми със закона и периодично се оправдават, че властимащите ги притискали, защото медите им били критични. Особено нагъл по тази линия е Огнян Донев. През 2012 г. прокуратурата му повдигна обвинение за укриване на данъци в особено големи размери. Цели две години по-късно - през 2014 г., фармацевтичният олигарх финансира издаването на бутиково списание и информационен сайт, записа се в Съюза на издателите в България и оттогава обяснява, че проблемите му със съда били, защото е издател. По тази линия Прокопиев от години се опитва да се измъкне от закона. Комисията „Антикорупция” откри 200 млн. лв. незаконно придобито имущество при разградския олигарх заради престъпната приватизация на „Каолин”. Много от фирмите му бяха запорирани с изключение на издателската - „Икономедиа”, което не му попречи да излъже, че се опитват да му спрат вестника. След като преди дни стана ясно, че му е повдигнато обвинение за пране на пари, червенобузият хитрец отново обясни, че това станало заради фундаментални разкрития в последния брой на „Капитал”. После се оказа, че обвинението му е повдигнато още през лятото. Съвсем различен е казусът с газовия барон Сашо Дончев. Той е подал сигнал до Еврокомисията, на базата на този сигнал тя е завела дело срещу България за 202 млн. евро. В жалбата на Дончев е посочено господстващо положение на Българския енергиен холдинг, на “Булгаргаз” и “Булгартрансгаз” заради мълчалив отказ за достъп до газопреносната мрежа и до капацитет на входно-изходни точки в газохранилището “Чирен”. И като обезщетение иска да й бъдат изплатени 202 млн. евро. Ако това стане, всеки българин ще плати от джоба си по 60 лв., за да покрие сумата от 400 милиона лева. След като вторият кабинет на Борисов махна посредниците по тръбата и загуби бизнес от около 300 млн. лв. на година, подопечният му вестник „Сега“ играеше ролята на медия-бухалка, яростно нападайки правителството. Олигарсите, претендиращи днес, че са медийни магнати, освен общи опорни точки, тиражирани от медиите им, имат и общ генезис. В премиерския мандат на Иван Костов по време на престъпната приватизация, проведена от Драгалевския лаборант, определени „случайни” хора се събудиха една сутрин като милионери. 27-годишният син на служители от УБО на ДС Прокопиев например успя да приватизира „Каолин” и „Дамяница” на десетократно по-ниска от пазарната им цена. Отрочето на виден шпионин от ПГУ на ДС и храненик на митичния Огнян Дойнов Огнян Донев сложи ръка върху най-голямото фармацевтично предприятие в страната. Мустакатият аферист Цветан Василев чрез 10 офшорни фирми прилапа банката, създадена през комунизма да контактува с КГБ – Корпоративна търговска банка. Съветският кадър Сашо Дончев се уреди с държавно гарантиран бизнес от доставките на природен газ. Всички тези герои на Прехода, наред с Баневи, Арабаджиеви, Стайкови и прочее са резултат от приватизацията на Костов, при която държавни активи на стойност 20 млрд. лв. преминаха в правилните частни ръце, срещу което в хазната влязоха едва 2 млрд. лв. С липсващите пари България можеше да се развие много през годините на Прехода, като най-малкото пенсиите щяха да са европейски. Вместо това се разви една паралелна държава, конструирана от Фетхуллах Костов, в която назначени бизнесмени управляват икономиката, марионетни политици се опитват да докопат властта, подбрани магистрати пазят тази шайка от правосъдие, а пленени медии манипулират общественото мнение. Изследването на пазара на печатни медии, изготвено от НПО-то АЕЖ, е напълно дискредитирано по всички стандарти. Опитът тази брошура да се представи като обективен анализ на сектора, изготвен от експерти, е тотална манипулация. Двама от петимата членове на екипа са в трудовоправни отношения с един от изследваните субекти. Става въпрос за Росен Босев и Велислава Антонова, които са част от екипа на „Капитал”. Изданието е част от „Икономедиа”, за която например в статията, посветена на рекламния пазар, изготвена от самата Антонова, могат да се прочетат само хвалебствени слова. Друг член на екипа - Диян Божидаров, пък работи във в-к „Сега”, който е посочен в доклада като „най-критичния към властта ежедневник”. В същата медия редовно публикува статии и координаторът на доклада Илия Вълков. Също така той е бивш служител на Прокопиев в сайта му „Дневник”, а освен това се подвизаваше и като съветник на ексдепутата Мартин Димитров, който в стенограмите АРГО-гейт блесна с репликата, че чака указания от Прокопиев какво да говори.", "date": "2018.11.04", "title": "Олигархията си вкара автогол"}
{"url": "https://www.monitor.bg:443/bg/a/view/svetoslava-georgieva-izpylnitelen-direktor-na-fonda-na-fondovete-finansirame-s-30-mln-lv-evtini-krediti-v-malkija-biznes-148663", "text": "- Фондът на фондовете управлява средства от общо 1.2 млрд. лв. по четири оперативни програми (ОП): “Развитие на човешките ресурси“, “Иновации и конкурентоспособност“, „Околна среда“ и „Региони в растеж“. Основната дейност на фонда е структурирането и управлението на финансови инструменти, съфинансирани от европейските структурни и инвестиционни фондове, и от националния бюджет чрез ОП. До момента в повечето случаи ОП финансират проекти по добре познатия начин - чрез грантове. Това е вторият програмен период, в който има активна политика от страна на Европейската комисия част от средствата да се отпускат чрез т.нар. финансови инструменти (ФИ). В предходния програмен период финансовите инструменти бяха използвани по програмите JEREMIE и JESSICA. За настоящия програмен период е взето решение да се създаде институция като Фонд на фондовете, която да обедини и да концентрира развитието на капацитета за управлението на тези инструменти, тъй като това е доста специфична материя недостатъчно позната не само в България, а и въобще в Европа. Чрез прилагането на финансови инструменти се постига по-висока ефективност при използването и насочването на публичния ресурс там, където е най-необходим. Ролята на Фонда на фондовете е на институционален инвеститор. Не влагаме средства директно в проекти, а създаваме фондове, в които инвестираме средно между 60-80% от средствата, като останалите привличаме от частния сектор. Управлението на фондовете възлагаме на посредници с опит - банки, фонд мениджъри и др. - Малко повече от половината от средствата са за инфраструктурни проекти, а около 45% от ресурса ни е насочен към иновации, технологичен трансфер, стартъпи, малки и средни предприятия. - Наскоро възложихме управлението на 582 млн. лв., тоест половината от средствата, които управляваме, вече са налични на пазара. Тези ресурси са насочени предимно към инфраструктурни проекти. През септември подписахме споразумения с два финансови посредника за Фонд за градско развитие. За регионите Юг и София с Обединение Фонд за устойчиви градове и за регион Север - Регионален фонд за градско развитие. Те ще подкрепят проекти за развитие на градската среда и такива с обществено значение. Друго ключово за нас, а и за българската икономика като цяло е споразумението, което подписахме с Европейската банка за възстановяване и развитие (ЕБВР), на която възложихме управлението на 115 млн. евро под формата на кредити и гаранции с по-облекчени условия към консолидираните ВиК дружества. Към тези средства ЕБВР ще мобилизира допълнителни ресурси в минимум същия размер. Парите ще са насочени към подкрепа на ВиК сектора и обновяване на инфраструктурата . - Структурирали сме и предстои да структурираме общо шест фонда, като пет от тях нямат секторна насоченост. Един ще бъде много специфично насочен към технологичен трансфер и има за цел да финансира високотехнологични решения, да свърже академичния свят, науката с бизнеса и да подпомага тези решения да се превърнат в успешен бизнес. Шестте фонда ще бъдат на обща стойност 140 млн. евро. Към тях ще бъдат вложени още около 30% частно съфинансиране от посредниците, които ще изберем, за да ги управляват. Започнахме със структурирането и лансирането на два фонда (Фонд за ускоряване и начално финансиране), които подкрепят стартъпи в съвсем начална фаза на тяхното развитие, когато са в най-рисковия момент и имат нужда от най-голяма подкрепа. През август приключихме процедурата за подбор на фонд мениджъри и избрахме два екипа. Единият е местен, който вече е добре познат на пазара и има опит с такъв тип инвестиране. Другият е комбинация от местен партньор и италианска група. До края на годината се надяваме да успеем да подпишем споразумения с тях и да започнат да работят на пазара. Първият фонд ще е на стойност 14 млн. евро, като ще инвестира в компании на етап ускоряване и компании на начален етап. Размерът на инвестициите за първата група ще бъде между 25 и 200 хил. евро, а за втората от 200 хил. евро до 1 млн. евро. Вторият фонд ще е на стойност малко над 19 млн. евро и ще инвестира в работещи стартъпи, търсещи развитие, като инвестициите в компания ще са до 1 млн. евро. - Към момента имаме започнали две тръжни процедури за избор на посредници. Едната е за Фонд „Рисков капитал“ (ФРК) за подкрепа на инвестиции в сферата на иновациите и високите технологии, като сумите са до 3,5 млн. евро, а в някои случаи могат и до 5 млн. евро. Сега сме на фаза подбор на фонд мениджъри. След първия етап останаха двама участници и в момента преговаряме с тях. Очакваме в началото на следващата и да обявим кой ще поеме този ресурс. Другата процедура е за Фонд \"Мецанин/Растеж\". Това е нов инструмент за българския пазар, алтернатива на банковото финансиране. При него инвестициите ще бъдат доста по-големи, средно до 7 млн. евро, като могат да достигнат до 10 млн. евро. Те ще представляват квазидялови инвестиции, като мецанин финансирането е нещо средно между капитал и дълг, което ще дава възможност на компаниите да се разрастват без да утежняват своите финансови парични потоци. Структурирането на Фонда за технологичен трансфер е процес, който тепърва започваме. Той е на стойност 30 млн. евро и е много специфичен фонд - с него искаме да активираме капацитета от инженери, научноизследователските центрове в България. - Имаме различни очаквания. Трудно е да се обобщи, тъй като от стартъпи до ВиК инфраструктура, проектите са твърде различни. При подбора на финансови посредници залагаме минимални параметри и очаквания за възвращаемост. Идеята е да се инвестира в качествени и жизнеспособни проекти. Такива, които имат възможност да генерират приходи и да връщат средства. Често използвам метафората за хляба или рибата - едно е да ти дадат рибата приготвена, да я изядеш, друго е да те научат я ловиш. - В момента текат активни преговори между държавите членки и ЕК. Не се знае още какво ще бъде разпределението между грантове и финансови инструменти. С Брекзит губим една държава членка. Това неминуемо ще има последици за европейския бюджет и ЕС ще търси по-ефективни начини за използване на публичния ресурс. - През декември миналата година пуснахме на пазара първия ни финансов инструмент, който е за микрокредитиране до 25 хил. евро за компании с до двегодишна история. Двата избрани посредника вече работят с крайни получатели. Това са инициативи за граждани в цялата страна. Може да са малки фирми, еднолични търговци, семеен бизнес. Финансирана с такива средства беше например подвижна автомивка. Обявихме и нова процедура за още по-голям ресурс за микрокредитиране. До 15 октомври беше крайният срок за подаване на заявления. Имаме четири финансови посредника, които заявиха интерес към този ресурс, и тепърва ще възлагаме допълнително такива средства. - Разполагаме с още 26.4 млн. лв. До момента сме възложили 3,4 млн. лв. на двата избрани посредника, като средствата трябва да бъдат усвоени до 2023 г. Посредниците са задължени да добавят минимум 10% частен ресурс, а парите, които предоставяме, са с нулева лихва, като по този начин средно претеглената лихва спрямо пазарната става много по-ниска и по-изгодна за крайния получател. Освен това нашите пари нямат изискване за такси и имат облекчения по обезпеченията. И най вече тук добавената стойност на инструмента е, че такъв тип финансиране не съществува на пазара. Инструментът е за фирми, имащи съвсем кратка или никаква банкова история. Имаме и банкови гаранции, които тепърва ще лансираме. Те ще са насочени към банките и ще им помагат да развиват такъв тип портфейли. До края на годината ще стартираме процедурата. - Всякакъв бизнес, който е дребен, може да се възползва от такъв размер финансиране до 25 хил. евро. Това са малки кредити за микрокомпании, семейни фирми и т.н. Имаме вече раздадени кредити на фирма за търговия с детски стоки, заведение за бързо хранене, подвижна автомивка, едноличен търговец, който пакетира и продава подправки, фирма, която се занимава с изработването на електронни дневници за училища и др . Както сами виждате, става въпрос за широк кръг граждани, които имат идеи и се нуждаят от пари, за да подкрепят бизнес начинанията си.", "date": "2018.11.04", "title": "Светослава Георгиева, изпълнителен директор на ФнФ: Финансираме с 30 млн. лв. евтини кредити малкия бизнес"}
{"url": "https://www.monitor.bg:443/bg/a/view/avstrijski-vestnik-bejanci-se-gotvjat-da-nahlujat-v-es-148668", "text": "Над 20 хил. въоръжени с хладни оръжия мигранти от страните от Близкия изток и Северна Африка заплашват да нахлуят на територията на Европейския съюз през границата между Босна и Хърватия. Това съобщава австрийският в. Kronen Zeitung, позовавайки се на вътрешното министерство на Австрия. Според публикацията въпреки че на границата между двете страни са разположени специални части, положението се усложнява, тъй като сега почти всички мигранти, които искат да пробият, са въоръжени с ножове. \"Повече няма цели семейства, също така няма почти никакви жени (сред мигрантите на границата, б. р.), 95 процента от тези мигранти, които искат да направят пробив, са млади хора, почти всички са въоръжени с ножове. Вече се опитаха да убият един от полицаите\", привежда изданието информацията от Министерството на вътрешните работи на Австрия. Подчертава се, че сред съсредоточените на границата мигранти няма бежанци и мигранти от Сирия, хората в тълпата са предимно от Пакистан, Иран, Алжир и Мароко. По информация на служители на австрийското вътрешно министерство, главните цели на мигрантите са Германия и страните от Скандинавия. Парламентарната комисия в Босна и Херцеговина по отбрана и сигурност обяви през април, че очаква наплив от около 50 хил. мигранти, които ще се опитат да минат през страната на път за страните от Западна Европа.", "date": "2018.11.04", "title": "Австрийски вестник: Бежанци се готвят да нахлуят в ЕС"}
{"url": "https://www.monitor.bg:443/bg/a/view/ubijstvata-na-viktorio-provokiraha-plovdivchanka-kym-razvod-sys-syprug-nasilnik-148612", "text": "Убийствата на Дарина Министерска и бебето й Никол от Викторио Александров в София провокирали пловдивчанка да предприеме решителни стъпки да се разведе с мъжа си насилник. 43-годишната Елена и съпругът й били заедно от 20 години и имали две деца. По-голямото било момче на 15 години, а по-малкото – момиче на 10 години. Хлапетата ставали свидетели на честите скандали между родителите си и на тормоза, който татко им упражнявал спрямо майката. Елена имала висше образование и добра професия. Тя не била близка с родителите си и не поддържала с тях чести отношения, не само защото те не живеели в Пловдив. Съжалявала ги, че имат здравословни проблеми на стари години, но не можела да им прости тормоза в детството й. Когато била малка, баща й се държал грубо с нея, а майка й го защитавала. Затова и Елена се омъжила веднага, след като завършила висшето си образование, без да предполага, че мъжът й ще се превърне в агресивното подобие на баща й от детството. Скандалите между нея и мъжа й били чести и редовно преминавали в побоища върху нея. През годините Елена оправдавала мъжа си, който бил ревнив с патриархално възпитание. През целия им съвместен живот съпругът й се опитвал да й вменява вина, че тя си е заслужила това отношение. Висшистката търпяла тормоза и побоищата, защото не искала да подлага децата си на предстоящия развод и вярвала, че той може да се промени. Тази й вяра обаче изчезнала след последните убийства в страната. Капката преляла, когато Викторио застрелял жена си Дарина и бебето им. Елена направила паралел със собствения си живот и преценила, че до момента е подценявала случващото се със самата нея. Освен това синът й вече бил достатъчно голям и след един от скандалите й заявил, че ако не направи нещо да се махнат от този тормози, той самият ще „вземе нещата в свои ръце”. След този им разговор Елена се обърнала към фондация „Джендър алтернативи”, където била включена в програмите за психосоциално и юридическо консултиране, съобщи съоснователят на фондацията Рада Еленкова-Рашева. След разговорите с психолог и с адвокат на фондацията, Елена решила да прекрати насилието в дома си и да предприеме стъпки към развод.", "date": "2018.11.04", "title": "Убийствата на Викторио провокираха пловдивчанка към развод със съпруг насилник"}
{"url": "https://www.monitor.bg:443/bg/a/view/djigit-probva-da-blysne-policaj-za-da-izbjaga-ot-proverka-zaloviha-go-148606", "text": "Джигит без книжка отнесе глоба от 850 лева, след като пробвал да блъсне полицай в Пловдив и избягал от мястото на проверката. Полицаят обаче успял да види номера на автомобила и да огледа много добре джигита, който бързо бил издирен. Случката от миналата годинна започнала доста по-невинно. Шофьорът на леката кола „Волво С 40” не спрял на знак „стоп” и така не пропуснал движещ се по път с предимство друг автомобил. Полицаят, който бил на ул. „Райчо Цанов” в Пловдив видял нарушението, излязъл на платното за движение, застанал по средата му и вдигнал стоп палката. Шофьорът изфучал покрай униформения, който се принудил да отскочи, за да не бъде блъснат. 20 метра по-нататък по улицата джигитът спрял, излязъл от колата, заявил, че ще заобиколи и ще се върне, което не сторил. В това време полицаят му казал да не се качва отново в автомобила и да отиде при него, но джигитът не се подчинил, запалил волвото си и избягал от мястото на проверката. След справка в КАТ бил издирен собственикът на волвото, който заявил, че брат му карал автомобила. На собственика му било казано да се обади на брат си и да му каже веднага да се върне на мястото на проверката. Джигитът се подчинил и се върнал, а на въпрос защо не е изпълнил разпореждането да спре за проверка, излъгал, че не той, а негов приятел е шофирал. Проверката на КАТ установила още, че джигитът кара без книжка, която му била отнета още през септември 2011г., но въпреки това цели шест години той карал необезпокоявано. Сдобил се с наказателно постановление за общо 850 лева за общо 4 нарушения на пътя, което той обжалвал в съда в Пловдив. Магистратите потвърдили санкцията, което решение не е окончателно и може да бъде обжалвано в административния съд.  ", "date": "2018.11.04", "title": "Джигит пробва да блъсне полицай, за да избяга от проверка, заловиха го"}
{"url": "https://www.monitor.bg:443/bg/a/view/levski-smachka-botev-pd-i-se-kachi-na-vyrha-148653", "text": "\"Левски\" показа характер след като отпадна от турнира за Купата на България през седмицата и буквално прегази \"Ботев\" (Пд).  \"Сините\"победиха с 4:1 в най-интересния сблъсък от 14-ия кръг на Първа лига. За пореден път през този месец около 10 000 зрители пристигнаха на стадион \"Георги Аспарухов\", за да подкрепят столичани, които изиграха много силен мач и напълно заслужено се върнаха временно на върха.   Станислав Костов бе точен в 29-ата минута. Антонио Вутов изравни в 45-ата минута, след като Божидар Митрев направи поредната си кошмарна грешка през 2018 година. Тиам вкара в 51-ата минута, а Костов се разписа за 3:1 в 55-ата минута. Мариани пък вкара четвърти гол в 74-ата минута. С успеха \"сините\" се качиха временно на върха с 34 точки преди мача на \"Лудогорец\" с \"Етър\".", "date": "2018.11.04", "title": "\"Левски\" смачка \"Ботев\" (Пд) на \"Герена\""}
{"url": "https://www.monitor.bg:443/bg/a/view/posledni-sme-po-broj-sveshtenici-v-evropa-148657", "text": "На всеки 100 000 души у нас се падат по 12 свещеници. Това нарежда страната ни на последно място по отношение на броя на свещенослужителите на глава от населението, сочат данни от класация на гръцкия сайт jodi.graphics. На първо място в проучването се нарежда Гърция, където на всеки 100 000 души се падат по 87 свещеници. Челната тройка се допълва от Италия и Румъния. Страната, разположена на Апенинския полуостров, има по 82 свещенослужители на всеки 100 000 души, докато северната ни съседка – 80. На дъното в класацията преди България пък се нареждат Чехия, Холандия, Унгария и Германия. Междувременно в Пещера вчера се проведе символичен протест със запалени свещи и мирно присъствие в подкрепа на уволнен свещеник. Отец Иван бил изненадващо освободен от храма „Пресвета Богородица“, където имал 38 години служба. На негово място е назначен поп от Брацигово, когото местните не познавали и не желаели да приемат. Жителите на Пещера не приемали за нормален и начина, по който е изгонен отец Иван - без предупреждение и без да е взето мнение от църковното настоятелство. Те очакваха в града да дойде пловдивския митрополит Николай, като хората се надяваха да разговарят с него и да си върнат свещеника, когото припознават като свой истински духовен водач. По време на мирния протест обикаляше и подписка в подкрепа на уволнения свещеник, започната от граждани в Пещера. Специално за да впишат имената си в документа, дойдоха и живеещи в Пазарджик и село Розово.", "date": "2018.11.04", "title": "Последни сме по брой  свещеници в Европа "}
{"url": "https://www.monitor.bg:443/bg/a/view/the-beatles-pusnaha-nov-videoklip-gledaj-148649", "text": "Близо четири десетилетия след като окончателно престават да съществуват като група, най-великата британска банда The Beatles пусна нов клип. Видеото е към песента \"Glass Onion\" от „Белия Албум“, излязъл през 1968 г, а поводът е юбилейното преиздаване на тавата. Колекцията ще е отново на рафответе в музикалните магазини на 9 ноември. Клипът е направен от колажи от малкоизвестни снимки на групата и анимирани елементи, а в създаването му участва и самият Пол Макартни. С оформлението се е заел английският художник Ричард Хамилтън. По време на работата по албума през 1968 г. са възникнали множество конфликти. Като правило по него са работили главно Джон Ленън и неговата съпруга Йоко Оно. В резултат на това барабанистът Ринго Стар напуска групата, а по-късно от работата по записите са отстранени звукоинженерът Джеф Емерик и продуцентът Джордж Мартин.", "date": "2018.11.04", "title": "The Beatles пуснаха нов видеоклип. ГЛЕДАЙ!"}
{"url": "https://www.monitor.bg:443/bg/a/view/zaharta-na-edro-naj-evtina-v-dobrich-olioto-v-plovdiv-148640", "text": "Захарта на едро най-евтина в Добрич, олиото - в Пловдив, сочат данните за миналата седмица на Държавната комисия по стоковите борси и тържищата (ДКСБТ). Сладките кристали се продаваха в Добрич на едро за 95 ст. килото. Същата минимална цена е отчетена и в Плевен, обаче там максималната бе 1,10 лв., а в административния център на Южна Добруджа - само със стотинка над най-ниската. Под левче захар на едро се продаваше само в още в Силистра и Хасково. Олиото в Пловдив за периода на едро се търгуваше от 1,60 до 1,80 лв./л. Най-скъпо - между 1,85 и 2,40 лв. литърът вървеше по борсите в София и Стара Загора. В няколко града - Кърджали, Русе, Сливен и Смолян минималната цена на растителната мазнина е над 2 кинта за литър. Кашкавалът „Витоша“ през миналата седмица отчете най-ниска цена на едро от 6,90 лв./кг в Сливен, а най-висока от 13 лв. - в Смолян и София. Кравето сирене на борсите в страната за периода поскъпна с 15 ст. за кило и достигна средна цена на едро от 6,05 лв./кг, сочи още статистиката на ДКСБТ. Най-ниските цени на млечния продукт от 4,86 лв./кг до 5 лв. бяха регистрирани в Сливен, а най-високата от 7,50 лв. - в Ловеч. При месните продукти най-голямо покачване от 10 ст. бе регистрирано за малотрайните колбаси и шунката, като средната им цена се установи на 4,80 лв./кг. При трайните варено-пушени колбаси обаче има поевтиняване от 9 ст. и те се продаваха на едро средно по 7,94 лв./кг.", "date": "2018.11.04", "title": "Захарта на едро най-евтина в Добрич, олиото - в Пловдив"}
{"url": "https://www.monitor.bg:443/bg/a/view/mija-dimitrova-i-mihail-kostov-ot-shumen-sa-golemite-pobediteli-v-kampanijata-mojat-grad-e-mojata-krepost-148662", "text": "Отборът на област Шумен спечели първото издание на образователно-патриотичната кампания на Министерството на регионалното развитие и благоустройството „Моят град е моята крепост“. Победители в оспорваното състезание станаха осмокласниците Мия Димитрова и Михаил Костов от Профилираната природо-математическа \"Нанчо Попович\" в Шумен. Големият финал на надпреварата събра стотици в зала 1 на НДК, където известните актьори Димитър Рачков и Васил Василев - Зуека изпитваха финалистите от Шумен, Перник, Кърджали и Монтана, които победиха в регионалните състезания по области, проведени през настоящата учебна година. В изключително оспорвано и емоционално съревнование представителите на Североизточна България успяха да съберат максимален брой точки в трите кръга на състезанието. За доброто настроение и атмосфера допринесоха момичетата от любимата на децата и младежите група \"4 Magic\", а уникален 3D мапинг представи богатото културно-историческо наследство на страната ни. Министърът на регионалното развитие и благоустройството Петя Аврамова бе председател на журито, което оценяваше учениците, а членове бяха заместник-министрите на регионалното развитие и благоустройството и на образованието и науката Деница Николова и Таня Михайлова, зам.-кметът на Столична община Тодор Чобанов и зам.-областният управител на София град Живка Първанова. Четвърти се класира отборът на област Кърджали, трети - отборът на област Перник, а на второ място е отборът на област Монтана. „Всички участници бяха много добри. Едни знаеха повече по история, други по география, но всички познават добре родния си град”, коментира министър Аврамова която награди победителите с почетна грамота и предметни награди. Министърът информира, че образователната инициатива е дала още един аргумент учениците да обичат и познават родния си край. „Целта ни е младото поколение да обича България, да се гордее с родните си места и да остане да живее там, където учи и работи, да са до своите близки и роднини, каза още регионалните министър. Тя допълни, че в рамките на кампанията учениците са успели да научат още много за регионите ни и да видят как с европейските средства от ОПРР и държавния бюджет България и градовете стават по-красиви, комфортни и удобни. Министър Петя Аврамова съобщи, че инициативата ще продължи и догодина с нови изненади и изпитания за подрастващите. „Познанията, които видяхме, доказаха, че нашите деца са с изключителни възможности и потенциал за развитие. Ние трябва да го стимулираме с подобни инициативи през призмата на модернизацията, която правим като правителство. Децата научиха повече за културното ни наследство, това което сме социализирали и разкрили, защото сме на трето място в Европа по брой на културно-исторически паметници, но децата не ги познават всички. Така го показваме и популяризираме, коментира и заместник-министър Деница Николова. Партньор на инициативата, която се финансира по мярката за техническа помощ на Оперативна програма „Региони в растеж“ 2014-2020 г., е Министерството на образованието и науката. В \"битката\" по знания се надпреварваха общо 56 ученика от всички 28 области. Близо 2000 ученици, учители и родители подкрепяха своите представители в четирите полуфинала и финала в София.", "date": "2018.11.04", "title": "Мия Димитрова и Михаил Костов от Шумен са големите победители в кампанията \"Моят град е моята крепост\""}
{"url": "https://www.monitor.bg:443/bg/a/view/osydiha-zastrahovatel-da-plati-150-bona-na-dyshterjata-na-zaginal-bivsh-futbolist-148644", "text": "Застрахователна компания ще трябва да заплати 150 хил. лв. обезщетение на дъщерята на бивш футболист, загинал при катастрофа на железопътен прелез. Трагедията стана на 25 септември 2016 г. на релсите между селата Първомайци и Правда. Около 14,30 ч. в неделния ден незаконно такси копърка „Тико”, управлявано от 60-годишния Иван Пънов пътувало към село Правда. В колата като пътник срещу заплащане се возел 66-годишният Костадин Тодоранов, бивш футболист на „Локомотив” Горна Оряховица, известен с прозвището Кецито. Водачът на таксито видял спуснатата бариера, но на своя отговорност и рис решил да мине през нея. Идващия влак помел със страшна сила малката кола и я влачил близо половин километър по релсите, преди да я изхвърли разцепена. При удара и двамата мъже в колата загинали на място. според едната от версиите вероятно „тикото” внезапно е закъсало на жп линията, а двамата в него не са или време да го напуснат. След трагичния инцидент дъщерята на загиналия пътник в колата получава предложение от застрахователната копания да и бъдат изплатени 90 хил. лв. тя обаче отказва, тъй като според нея сумата не била адекватна на преживените от нея тежки страдания. Завежда иск в съда за 200 хил. лв. плюс законовата лихва, която към онзи момент е била малко над 22 хил. лв. окръжният съд във Велико Търново признава иска частично и осъжда застрахователната компания да заплати на ищцата сумата от 150 хил. лв., както и 6670 лв. държавна такса върху размера на главницата. Решението може да бъде обжалвано в 15-дневен срок пред апелативната съдебна инстанция.     Снимка: интернет", "date": "2018.11.04", "title": "Дъщеря на загинал футболист осъди застраховател на 150 бона"}
{"url": "https://www.monitor.bg:443/bg/a/view/ludogorec-opazi-vyrha-v-starata-stolica-148666", "text": "Шампионът „Лудогорец“ отвърна на предизвикателството на „Левски“ и опази първата позиция във временното класиране на Първа лига след убедителен успех над „Етър“ като гост с 4:1. Клаудиу Кешерю вкара хетрик, а Марселиньо добави един гол за разгрома във Старата столица. Аласана Мане реализира единственото попадение за домакините. С головите си удари пък Кешерю се изравни с временния водач в класирането с голмайсторите Станислав Костов от „Левски“, като двамата имат вече по 13. Срещата във Велико Търново очаквано започна с натиск на „Лудогорец“, като още в 18-ата минута Козмин Моци изстреля топовен шут, който се отби в напречната греда. Последваха сериозно разбъркване в малкия пеналт и някоко шута, но в крайна сметка атаката бе спряна със засада на Лукоки. Логичното обаче се случи в 20-ата минута, когато шампионите откриха резултата. Добра атака отдясно завърши с пас по земя на Кампаняро към Кешерю, който овладя пред голлинията и без проблем вкара. Само пет минути по-късно разградчани вкараха втори гол чрез Марселиньо. В 33-ата минута след грешка на Сисиньо и Дяков при разиграването Мане получи отличен пас от Боджадж и намали за 1:2. Радостта на домакините обаче трая само 120 секунди и Кешерю отново попадна в прегръдките на своите съотборници – 1:3. През втората част „орлите“ продължиха да атакуват и румънският нападател оформи хетрика си в 54-ата минута. Две минути по-късно нова комбинация Марселиньо-Кешерю като по чудо не завърши с гол на тарана. Секунди след това Кампаняро прати топката в мрежата на домакините, но попадението не бе зачетено заради засада. До края двата отбора си размениха по няколко положения, но до нов гол не се стигна, а „Лудогорец“ заслужено се завърна на върха.", "date": "2018.11.04", "title": "„Лудогорец“ опази върха в Старата столица"}
{"url": "https://www.monitor.bg:443/bg/a/view/markes-s-9-a-pobeda-nosi-titla-na-honda-148659", "text": "Марк Маркес с \"Репсол Хонда\" спечели Гран при на Малайзия от календара на световното първенство по мотоциклетизъм на писта в Кралския клас - Moto GP. За испанеца, който стана за 5-и път шампион на 21 октомври, победата беше 9-а за този сезон и 70-а в звездната му кариера. С нея той обаче короняса своя тим \"Хонда\" в класирането при конструкторите. Титлата е 69-а в историята на японския отбор и 24-а в клас Moto GP. Победата на Маркес дойде след като най-титулованият пилот - Валентино Роси с \"Ямаха\", падна 4 обиколки преди края на състезанието. Роси поведе още след загасването на светофара със страхотен старт. Зад него се нареди съотборникът му Йохан Зарко, а Маркес беше едва 6-и след наказание от квалификациите. На 8 обиколки преди края Доктора беше над секунда пред Маркес и над 3 пред Зарко. Четири тура преди финала италианецът загуби контрол над мотоциклета и излетя от трасето пред централната трибуна на пистата \"Сепанг\". Втори завърши младокът Алекс Ринс със \"Сузуки\", изпреварил Зарко в последната обиколка. Андреа Довициозо с \"Дукати\", победител в Малайзия в последните 2 сезона пък стана разочароващо едва 6-и. Испанецът Хорхе Мартин с \"Хонда\" спечели титлата в клас Моtо 3 с победа на \"Сепанг\". Италианецът Франческо Баняя с \"Калекс\" пък стана шампион в Moto 2 с трето място, а първи беше съотборникът му Лука Марини.", "date": "2018.11.04", "title": "Маркес с 9-а победа, носи титла на \"Хонда\""}
{"url": "https://www.monitor.bg:443/bg/a/view/hachanov-sprja-djokovich-na-finala-v-parij-148664", "text": "Руснакът Карен Хачанов спечели първа титла в кариерата си от тенис сериите \"Мастърс\". Той победи 4-кратния шампион Новак Джокович (Сър) със 7:5, 6:4 за 97 минути в Париж. При дебюта си на финал в престижната верига 22-годишният Хачанов навакса изоставане от 1:3 гейма в първия сет, а във втория поведе с 3:1 и запази аванса си до края. С това сложи край на серията от 22 поредни успеха на Джокович, който от днес е отново №1 в световната ранглиста. Сърбинът показа признаци на умора и не игра на познатото си ниво, но призна класата на своя съперник. \"Не се чувствам много добре, но поздравявам Карен за изключителния мач, който изигра. Доволен съм, че стигнах до финала.\" Руснакът имаше изключителна седмица, през която освен Джокович победи още трима играчи от топ 10. Титлата е трета за сезона за него и 4-а в кариерата му. От днес той ще е №11 в АТР ранглистата. Ашли Барти (Авл) спечели \"Турнира на шампионките\" в китайския град Жухай. На финала тя победи китайката Ван Цян с 6:3, 6:4 след 1.23 ч. игра.", "date": "2018.11.04", "title": "Хачанов спря Джокович на финала в Париж"}
{"url": "https://www.monitor.bg:443/bg/a/view/turcija-zalovi-nad-1000-nelegalni-migranti-za-sedmica-148652", "text": "Над 1000 нелегални мигранти са задържани в Турция при операции, проведени между 21 октомври и 2 ноември, съобщава в. \"Хюриет дейли нюз\". През последната седмица на различни места в Турция бяха задържани 1 012 нелегални мигранти, съобщи министърът на вътрешните работи. Било е намерено и тяло на нелегален мигрант в Егейско море. Турция е основен маршрут за нелегалните мигранти, които опитват да достигнат Европа, особено след началото на гражданската война в Сирия през 2011 г., отбелязва \"Хюриет дейли нюз\".", "date": "2018.11.04", "title": "Турция залови над 1000 нелегални мигранти за седмица"}
{"url": "https://www.monitor.bg:443/bg/a/view/hebyr-pregazi-levski-nikolov-vadi-sinite-ot-igra-148655", "text": "\"Хебър\" прегази \"Левски\" с 3:0 (18, 19, 20) в третия кръг на мъжката Суперлига по волейбол в мач, белязан с голям скандал. При резултат 8:5 в третия гейм за домакините от Пазарджик старши треньорът и президент на \"сините\" Владимир Николов извади отбора си заради спорно съдийско отсъждане за около 20 минути от игра. Заради протестите си той получи жълт, а после и червен картон. След разговори с делегата на БФВ Светослав Златарев левскарите обаче се завърнаха в полети и продължиха участието си до края на злополучния двубой. \"Поздравявам \"Хебър\", в този мач съперникът беше по-добрият отбор, коментира след мача Владимир Николов. - Заявявам, че \"Хебър\" категорично ни надигра. Със своите действия обаче първият съдия Илиян Георгиев развали цялата празнична атмосфера и хубавия мач. Ситуацията се разви така - при резултат 8:4 в третия гейм, при наша атака, която дори не беше силна, а пусната, топката падна на земята, удари я. Това стана буквално пред очите на съдията, но играта не бе спряна...Протестирах, но съдията не ме чу и не пожела да слуша. Отидох при дежурният делегат за да разясним ситуацията. Георгиев вместо да си признае грешката, започна да ми вади картони. Ядосах се. В ситуация, в която \"Хебър\" ни надиграва категорично, първият съдия Илиян Георгиев се опита да ни унижи! След като направи гафа, той отсъди като компенсация 3 точки за нас, с което ощети домакините. Изкарах отбора от игрището, с намерението да си тръгнем. Но дежурният делегат Светослав Златарев ме разубеди. Той ме посъветва, че е по-добре за волейболистите, за феновете, за всички, които обичат волейбола да доиграем мача.\" След третата си победа \"Хебър\" води в класирането с 9 т., пред \"Пирин\" - 7, \"Добруджа'07\" - 7, ЦСКА - 6 и \"Левски\" - 4. Националът Валентин Братоев пък излезе на второ място при реализаторите в Япония със 74 точки (7 аса, 6 блока) с последните 23 точки, които направи за своя \"ДжейТЕКТ Стингс\" при третата победа - с 3:1 (-23, 20, 19, 15) над \"Оите Мийоши Уайс Адлер\". Пред Братоев само с точка е само руският гигант Дмитрий Мусерский, който заби 29 т. за \"Сантори Сънбърдс\" срещу \"Торей Ероуз\".", "date": "2018.11.04", "title": "\"Хебър\" прегази \"Левски\", Николов вади \"сините\" от игра"}
{"url": "https://www.monitor.bg:443/bg/a/view/njakolko-kvartala-v-stolicata-bez-voda-utre-148645", "text": "„Софийска вода“ ще прекъсне временно водоснабдяването в някои части на столицата утре, съобщиха от дружеството. Във връзка с ремонт на водопровод на ул. „Патриарх Герман“ в с. Герман се налага спиране на водоподаването между 09.00 и 21.00 ч. на живеещите в района на с. Герман, с. Лозен. От 10. 00 до 18.00 ч. заради подмяна на сградно водопроводно отклонение на ул. „Хайдушка гора“ в жк. \"Белите брези“ без вода ще останат живеещите по ул. „Хайдушка гора“ от ул. „Дойран“ до ул. „Кюстендил“. Поради подмяна на сградно водопроводно отклонение до бл. 602 в жк. „Младост“4 , се налага спиране на водоподаването от 10.00 до 18.00 ч. на живеещите в района на бл. 601 и бл. 602, ул. „Арх. Богдан Томалевски“. Без вода от 9.30 до 16.30 ч. поради подмяна на сградно водопроводно отклонение на ул. „Дъбрава“ в с. Казичене остават живеещите по ул. „Цар Борис III“ от ул. „Христо Ботев“ до ул. „Хан Крум“, на ул. „Дъбрава“, по ул. „Александър Стамболийски“ от ул. „Дъбрава“ до ул. „Димитър Ашов“. При продължителност на строително-ремонтните дейности над 12 часа „Софийска вода“ ще осигури алтернативно водоснабдяване с водоноска.", "date": "2018.11.04", "title": "Няколко квартала в столицата без вода утре"}
{"url": "https://www.monitor.bg:443/bg/a/view/ed-shijryn-napisal-20-pesni-za-5-dni-148643", "text": "Тандемът зад един от най-големите хитове в новата поп музика „Shape of You“ - Ед Шийрън и Стив Мак са написали 20 песни за 5 дни в интензивна студийна сесия. Това разказа пред Контактмюзик самия Мак. Той обяснява още, че след като започне творческия процес е трудно да се спрат. „Ед е като машина“, добавя колегата му. \"Преди около два месеца композирахме непрестанно. Влязохме в звукозаписно студио за 5 дни и написахме 20 песни. Беше невероятно. Когато става дума за композиране на музика, обстоятелствен е Стив, който, благодарение на сътрудничеството си с Шийрън, прегърна „Грами“. Част от 20-те нови парчета ще бъдат използвани за бъдещ проект на Ед Шийрън, а останалите ще бъдат предложени на големи звукозаписни компании, които могат да ги закупят за своите артисти. Стив Мак е работил също с West Life, Лиъм Пейн, Рита Ора и Пинк над хита й \"What About Us\".", "date": "2018.11.04", "title": "Ед Шийрън написал 20 песни за 5 дни"}
{"url": "https://www.monitor.bg:443/bg/a/view/300-psiholozi-i-resursni-uchiteli-poveche-dogodina-148646", "text": "300 допълнителни работни места в детските градини и училищата за ресурсни учители, психолози и логопеди, които да работят с децата със специални образователни потребности (СОП) ще бъдат разкрити следващата година. Това заяви зам.-министърът на образованието и науката Деница Сачева на конференция за приобщаващото образование. Осигуряването на необходимия брой специалисти е сред основните предизвикателство според Сачва. Тя посочи, че през миналата година 3700 специалисти са се грижили за 22 000 деца и ученици със СОП в общообразователните институции. Приобщаващото образование е сред приоритетите на Министерството по думите на Сачева. То е свързано теми като мобилност, дигитализация и културни различния. Зам.-министърът даде за пример, че с Механизма за връщането на отпаднали от системата или такива, които никога не са посещавали детска градина и училище близо 22 000 обхванати в образователни институции деца и ученици. „Една от основните причини за отпадане е мобилността – както вътрешна, така и към държави от ЕС“, заяви Сачева. Тя обясни, че приобщаващото образование в бъдеще ще трябва да се справя и с нови предизвикателства като дигиталните разделения в обществото. Сачева добави, че МОН ще инвестира повече средства в технологии за комуникации и работа с деца със специални образователни потребности. В момента се обсъжда проект на механизъм за връзка между образователните и социалните услуги в страната, обясни още тя.", "date": "2018.11.04", "title": "300 психолози и ресурсни учители повече догодина"}
{"url": "https://www.monitor.bg:443/bg/a/view/bivsh-zam-ministyr-dalaverata-s-bg-pasporti-e-otpredi-2014-g-148647", "text": "Арестите в Държавната агенция за българите в чужбина (ДАБЧ) не ме изненадват. Те са естествено продължение на цялата политика на ДАБЧ през годините на издаването на задгранични паспорти и придобиване на българско гражданство. Това каза пред bTV Илия Ангелов, бивш зам.-министър на правосъдието в кабинета \"Орешарски\". През 2014 г. в позицията си на зам.-министър той подава сигнал до прокуратурата за нередности в агенцията. Той обясни, че след като е оглавил Съвета по българско гражданство, е забелязал скока на укази, издадени за български граждани. \"През 2001 г. са издадени общо 940 указа, през 2009 г. стават 8911, 2010 г. – 14 828, 2011 г. – 18 319, 2012 г. – 17 000, и 2013 г. падат на 7701\", посочи той. Впечатление му направила и непълната документация. \"Наред с молбите, които представяха кандидатстващите за българско гражданство, те трябваше да представят и документ, удостоверяващ българско гражданство. Този документ се издава от Държавната агенция за българите в чужбина, но има условие, че това трябва да е подкрепено с факти и обстоятелства, тоест това българско гражданство трябваше да се докаже. и нотариално заверена декларация за българско самосъзнание\", каза още Ангелов. Той отбеляза, че в спора между вицепремиера Красимир Каракачанов и Катя Матева, бивш служител в Министерството на правосъдието, изпращала сигнали до ДАНС и прокуратурата, е на страната на Матева. Според Ангелов не са верни обвиненията, които Каракачанов хвърля върху нея, че еднолично е прекратявала преписки и е спирала документация за българско гражданство. \"Съветът по българско гражданство взема решение с оглед на предоставената документация дали всичко е редно или нередно. Ако всичко е точно, приема положителни стъпки за информиране на президентството за издаване на указ\", уточни бившият зам.-министър. По думите му спорът се задълбочава, а скандалът надхвърля българските граници. \"В четвъртък в Сърбия за арестувани четирима души, които са обвинени в организирана престъпна група за издаване на удостоверения за български произход, двама от които са българи. От тук нататък коментарът е излишен, всеки да получи заслуженото си след компетентното разследване на органите\", заяви Ангелов. Друг бивш зам.-министър на правосъдието – Петко Петков пък коментира пред БНР, че кандидати за българско гражданство „Първата проверка от Върховна административна прокуратура за търговия с документи за българско гражданство беше факт през 2014 г., когато отидох в Министерството на правосъдието. След това направих всичко възможно да информираме и главния прокурор, и вицепремиера, в чийто ресор попадаше ДАБЧ, и Инспектората на МС. В крайна сметка нито един от тези сигнали не доведе до нещо съществено, защото схемата очевидно е продължила“, заяви още Петков. Според него през онзи период не е имало политическа воля разследването да бъде доведено до край. Проверката от 2014-а година е показвала, че хора са придобивали удостоверения за български произход без да имат такъв, обясни той и даде пример с арабски жител.  „По идея на закона, това удостоверение е достатъчно, за да получиш българско гражданство. Факт е обаче, че много удостоверения, към онзи момент а вероятно и след това, са издавани не въз основа на писмени доказателства, каквито и да са, а единствено, да речем, въз основа на нотариално заверена декларация: „Аз съм от български произход“, което означава, че така се отваря вратата за много лица, които нямат право да получат българско гражданство по облекчен ред, да го направят“, коментира Петков. Той си спомни, че през 2014-а много кандидати за българско гражданство, са оставяли като адрес за контакти в страната този на централата на ВМРО в София. ", "date": "2018.11.04", "title": "Бивш зам.-министър: Далаверата с БГ паспорти е отпреди 2014 г."}
{"url": "https://www.monitor.bg:443/bg/a/view/ariana-grande-otmyshtava-na-bivshija-s-pesen-148637", "text": "След като комикът Пийт Дейвидсън си позволи да се изгаври с бившата си годеница Ариана Гранде в ефир, тя реши да му отвърне с песен. това ще е името на новия сингъл на поп сензацията, като тя дори загатна, че може да прерасне в цял албум. Заглавието се появи първо като фраза в социалните мрежи, която чаровното миньонче написа по време на епизод на хумористичното предаване Saturday Night Live, в което 24-годишното момче е сценарист и актьор.  След раздялата им той си взе серия почивка, но завръщането му обаче бе белязано от шеги относно изпълнителката на No Tears Left To Cry, макар той да не спомена името й нито веднъж. „Какво се случва? Премахвам много татуировки, забавно е.“, заяви той. Причината – Пийт си татуира няколко изображения в чест на Гранде. Дейвидсън дори увековечи на врата си Плейбой зайче, тъй като чаровната брюнетка е известна като почитател на този символ. Пийт не пропусна да вмъкне и че си търси ново жилище, тъй като прекара последните месеци в дома на певицата. Малко след като написа „Благодаря, следващият!“ в Туитър, певицата изтри коментара. През последните дни обаче тя пуска фрагменти от текст на песен, която явно ще носи това име. Обичах и загубих, но виж какво имам и на какво ме научи. И затова ти казвам: благодаря, следващия“, написа в Туитър Ариана. Припомняме, че певицата върна диамантения пръстен миналия месец. Искрата между 25-годишната красавица и Дейвидсън пламна през май, веднага след краха на отношенията й с рапъра Мак Милър, който ни напусна след свръхдоза през септември. Именно загубата на бившата й муза е една от причините певицата да се бори с депресията и да отмени сватбата си, споделят нейни близки.", "date": "2018.11.04", "title": "Ариана Гранде отмъщава на бившия с песен"}
{"url": "https://www.monitor.bg:443/bg/a/view/makedonija-vyvejda-progresiven-danyk-148651", "text": "Македонското правителство въвежда прогресивен данък върху доходите, съобщи министърът на финансите Драган Тевдовски, цитиран от агенция МИА.  90 000 денара (близо 2900 лева) е прагът, над който ще има допълнителен данък от осем процента. Тевдовски (на снимката) представи данъчна реформа, като заяви, че повечето граждани ще плащат същия размер данъци, както досега, а увеличеният данък ще засегне само един процент от населението, чиито доходи надхвърлят сумата от 90 000 денара.", "date": "2018.11.04", "title": "Македония въвежда прогресивен данък"}
{"url": "https://www.monitor.bg:443/bg/a/view/ara-malikjan-kachi-deca-gajdari-na-koncerta-si-vyv-varna-148648", "text": "След рок шоуто си в София, лудият арменец Ара Маликян заведе цигулката си и във Варна. За морската публика той смени репертоара и след като в столицата обясняваше как се възхищава от българския фолклор, то във Варна направо го показа. Вместо бис, Маликян качи на сцената оркестър от деца гайдари от Националното училище по изкуствата „Добри Христов“ в морската столица, заедно с танцовия състав \"Шарена гайда\". След като зазвуча автентична българска музика, оркестърът на Ара не се сдържа и засвири с родните таланти, дори се осмелиха да им партнират в неравноделен такт за Грънчарско хоро. След последния акорд, учениците получиха позволение да изчакат магьосника на цигулката зад кулисите, където той искрено им се радваше. Любовта си към невръстни таланти Маликян засвидетелства и в София, където часове преди концерта си на 1 ноември и след 6-часово закъснение на полета, той посети и златните ни момичета, като отиде на тренировка на гимнастичките в зала „Фестивална“. Школата беше отправила специална покана към него, тъй като правят две от съчетанията си върху негова музика и искат лично да му ги изиграят. След като демонстрираха пред Ара защото носят с достойнство прякорите си, гимнастичките му подариха топка с автографи, а най-малките в школата го изненадаха с рисунки.", "date": "2018.11.04", "title": "Ара Маликян качи деца гайдари на концерта си във Варна (СНИМКИ)"}
{"url": "https://www.monitor.bg:443/bg/a/view/mladeji-napadnaha-myj-na-spirka-v-sofija-148641", "text": "Мъж е нападнат от група младежи в автобус на градския транспорт. Това съобщиха от пресцентъра на МВР. Към 13.35 часа на тел. 112 бил подаден сигнал за агресивно поведение на група младежи, пътували в автобус №78 на градския транспорт. Малко по-късно, отново от спешния телефон, било насочено съобщение от мъж, който обяснил, че бил ударен от младежите, успял е да слезе на една от спирките в кв. „Хаджи Димитър“ и не поискал медицинска помощ. Пояснил е, че ще подаде жалба в столичното Пето РУ.  Предприети са действия за установяването на всички факти и обстоятелства около случая. От СДВР правят опити да се свържат с подалия на тел. 112 сигнал мъж, но на този етап той не отговаря на мобилния си телефон. Все още не ясно дали младежите са пътували за мача между Левски и Ботев-Бловдив на стадион \"Виваком арена-Георги Аспарухов\".", "date": "2018.11.04", "title": "Младежи нападнаха мъж в автобус в София"}
{"url": "https://www.monitor.bg:443/bg/a/view/protestyt-za-gorivata-zatvori-pytja-kym-kulata-148635", "text": "Протестите срещу цените на горивата затвориха в неделя пътя към ГКПП-“Кулата-Промахон“. Над 150 автомобила потеглиха от Благоевград на автошествие, което премина по централните булеварди и излезе на международния път Е-79. Така пътят към Кулата бе блокиран между Благоевград и Симитли. Организаторите на протеста обявиха, че се подготвя такъв и в София. Протестиращите изразиха и подкрепата си към искането на майките на деца с увреждания за оставка на вицепремиера Валери Симеонов след думите му, че са „група кресливи жени“ с „уж болни деца“. В събота автопротести имаше в Добрич, Стара Загора и Монтана.", "date": "2018.11.04", "title": "Протестът за горивата затвори пътя към Кулата"}
{"url": "https://www.monitor.bg:443/bg/a/view/rivyr-bez-trenior-za-finalite-s-boka-148632", "text": "Треньорът на „Ривър Плейт“ Марсело Гаярдо бе наказан с лишаване на права за четири мача в турнира Копа на Либертадорес. Аржентинецът отнесе и глоба от 50 000 долара, а санкцията на 42-годишния специалист е за нарушаване на условията за предходна дисквалификация.  В полуфиналите на турнира Гаярдо, който имаше забрана, влезе в съблекалнята на отбора по време на почивка на мача с „Гремио“, което аржентинският клуб спечели драматично с 2:1 и достигна финал. Бразилският клуб поиска служебна победа, заради нарушението на правилата от Гаярдо, който се е надявал, че дегизиран няма да бъде разпознат, когато влезе при футболистите си. Дисциплинарната комисия не стигна до крайност, а наложи персонално наказание за треньора. Така специалистът няма да може да бъде на скамейката в историческите финални мачове с „Бока Хуниорс“. Мачовете на века ще се проведат на 10-ти и 24-ти ноември.", "date": "2018.11.04", "title": "„Ривър“ без треньор за финалите с „Бока“"}
{"url": "https://www.monitor.bg:443/bg/a/view/bojinov-sprja-cherno-more-za-top-6-148634", "text": "„Ботев“ (Враца) и Валери Божинов постигнаха важен успех над „Черно море“ у дома и сложиха край на негативната си серия в последните двубои. Сред героите за врачани бе Валери Божинов, който се разписа за победното 2:1 в 64-ата минута. Футболистите на Сашо Ангелов поведоха чрез капитана си Юлиян Ненов в 60-ата, а четири по-късно именно Ненов центрира перфектно за гола на Божинов. Варненци върнаха един гол в 71-ата минута чрез резервата Жоржиньо, но до повече не успяха да стигнат. С победата „Ботев“ събра 15 точки и се изкачи до десетата позиция в класирането, като остави зад себе си „Дунав“ и „Витоша“. „Моряците“ пък пропуснаха възможността при победа да влязат в Топ 6. След загубата на „Огоста“ футболистите на Илиан Илиев останаха на седмата позиция с 18 точки на сметката си.", "date": "2018.11.04", "title": "Божинов спря „Черно море“ за Топ 6"}
{"url": "https://www.monitor.bg:443/bg/a/view/debutant-grabna-goljamata-nagrada-na-filmovija-festival-so-independent-148639", "text": "Голямата награда в деветото издание на филмовия фестивал So Independent грабна дебютната лента „Третият закон на Нютон“ на режисьора Хорхе Барио. Новакът си тръгна от официалната церемония в събота вечер с 30 000 евро, които може да осребри в услуги в студията „Ню Бояна“ и 5 000 евро в брой. Победителят неше награден от председателя на журито Галина Тонева и Александра Цветкова. „Този филм разказва за най-важните неща в живота на един човек, за това как първото влюбване може да остави трайни следи у нас и показва как понякога тишината в киното може да бъде много по-въздействаща и от най-шумната експлозия. Непременно гледайте този филм“, заяви Тонева. „Третият закон на Нютон“ разказва историята на Микел и Марта, които са 13-годишни и са най-добри приятели от много години, но сега могат да бъдат дори нещо повече. Един летен ден, в който се срещат за да направят малко снимки, те трябва да се справят с тези новопоявили се чувства. Възможността да работят със студиото “Ню Бояна” спечелиха още два екипа – тези на лентите „С любов“ и „Сърбане“. Документалната лента „С любов“ на режисьора Илия Цветковски ще може да осребри 10 хил. евро за следващ проект. Със същата сума беше зарадвам и екипа на късометражния „Сърбане“ начело с режисьора Флорент Хил.", "date": "2018.11.04", "title": "Дебютант грабна голямата награда на филмовия фестивал So Independent"}
{"url": "https://www.monitor.bg:443/bg/a/view/frenskite-radikali-izprevarvat-makron-148650", "text": "Френската крайнодясна партия \"Национален сбор\" изпревари за първи път партията на президента Еманюел Макрон \"Република, напред!\" в проучване на настроенията на гласоподавателите, сочат резултатите от допитване на Френския институт за проучване на общественото мнение (Ifop). 19 на сто от гласоподавателите имат намерение да подкрепят партията на Макрон, в сравнение с 20 на сто в края на август. В същото време подкрепата за партията на Марин льо Пен е нараснала от 17 на 21 на сто. Подкрепата за консервативната партия \"Републиканците\" е спаднала с два пункта до 13 на сто, а за крайнолявото движение \"Непокорна Франция\" - от 14 на 11 процента. В същото време стана известно, че мнозинството от жителите на Нова Каледония, гласували в референдума за независимост от Франция, са предпочели архипелагът да остане френска територия. Това заяви президентът Макрон, цитиран от световните агенции. В телевизионно обръщение от Париж Макрон каза, че \"няма друг път освен диалог\" за бъдещето на територията в Южната част на Тихия океан, която е част от Франция от 1853 г.", "date": "2018.11.04", "title": "Френските радикали изпреварват Макрон"}
{"url": "https://www.monitor.bg:443/bg/a/view/otstreljaha-20divi-praseta-v-zelenka-zaradi-afrikanskata-chuma-148638", "text": "20 диви прасета, 2 чакала и 1 лисица са отстреляни в почивните два дни в заграденото стопанство Зеленка край каварненското село Българево заради африканската чума, съобщи кметът на Българево Георги Георгиев. Драстичната мярка се наложи заради откритите 4 положителни проби за африканска чума при отстрел на глигани миналата седмица. Не е ясно още колко прасета има в стопанството, което е с площ 101 хектара, но се предполага, че има поне още 30-ина. „Територията е голяма, има много храсти, а колкото по-малко прасета остават, толкова по-труден става отстрелът им. Очакваме още в понеделник указания за следващия отстрел – дали ще продължим през седмицата, или ще изчакаме уикенда”, коментира Георги Георгиев. В лова са участвали около 40 ловци от дружинките в Българево и село Свети Никола. Включили са се и кучета. От всеки глиган е взета проба за изследване, а труповете са загробени в специална яма на територията на Зеленка. Извършена е и пълна дезинфекция – на гумите на автомобилите, ботушите на ловците, на кучетата и т.н. Въпреки че съоръжението е заградено, няколко дни преди редовния организиран лов на диви прасета по оградата били забелязани няколко дупки, които веднага били запълнени от Държавно ловно стопанство – Балчик. Заразата може да е пренесена по няколко начина: от фуража и храната за животните, от хищниците, които обикалят вече ожънатите ниви, а и от самите ловци, ако са ходили на лов в Румъния, където има вече 1 050 огнища. Продължава масовото клане на домашни прасета от стопаните в Шабленско и Каварненско.", "date": "2018.11.04", "title": "Отстреляха 20 диви прасета заради африканската чума"}
{"url": "https://www.monitor.bg:443/bg/a/view/nedopisana-cvetna-prikazkata-za-kuala-lumpur-gradyt-na-ustieto-na-rekite-klang-i-gumak-148630", "text": "От село с колиби за 87 китайски миньори през 1857 година днес в столицата на Малайзия живеят над 7 милиона души. Градът е пален, удавян, разрушаван и разграбван  и отново съзиждан през изминалия малко над век и половина. Тук всичко е по и най! За да си върнат загубената  през 2003 година „палма на първенството“ за най-висока сграда  в света /451,9-метровите близнаци „Петронас“ / малайците вдигат в момента 644-метровия „Мердека 118“, в който държавната инвестиционна компания ще излее 5 милиарда рингита /1,2 млрд $/. И за да не се затрудняват в уличното движение на мегаполиса министрите – за 6 години построили върху едни 49 кв км специалното  „градче за елита“ Путраджая за има няма 60 000 чиновници  на 25 км встрани. Което, ако не са  специално организираните   ученически екскурзии със сигурност ще изглежда  като брат – близнак на украинския Припят след аварията в Чернобилската  АЕЦ през 1986-а. С „малката“ разлика, че там всичко е като от в която проектантът му  Манфреди Николети е имал възможност да развихри фантазията си до краен предел Всъщност пак така, до краен предел се е вихрела фантазията на всички архитекти, спечелили през последните тридесетина години благоволението на малайзийските управници да реализират идеите си. Да припомня само че двата „шпила“ на кулите Петронас са дело на аржентинеца с американски паспорт Сезар Пели, който така се „унесъл“  в ширина и височина, че днес само за измиването на 30-те хиляди прозореца са потребни  3 месеца при условие, че миячите работят нон - стоп по 24 часа в денонощието. Дребен детайл, усмихва се след което  допълва, че по време на 7-годишното строителство на кулите /първата копка направили на 1 март 1993-а/ се наложило изцяло да съборят един от вече готовите  88 етажа заради… сбъркана рецепта на бетона. Тогава пресметнали , че спирането на работата само за едно денонощие оскъпява обекта с едни 700 бона в“зелено“. Но пък в крайна сметка градът се сдобил с едни 560 000 кв м офис-площи. И по 1000 туристи дневно, които чакат на опашка , за да се качат даже не до върха, а само до „мостчето“  на 170 метра над земята. Дали и с колко е излязла или е надхвърлена сметката от туристическите билети навярно могат да кажат само от министерството на финансите, вдига рамене водачът. Като обаче напомня, че за м.г. Малайзия е била на девето място в света по броя на туристи. Само нищо и никаквото островче Лангкави на брега на Андаманско море, където върху площ от има няма 478  кв км постоянно живеят едва 90 000 души е било посетено от 3 /три/ милиона туристи. Което наложили изграждането на допълнителна писта за летището, за да могат и каца „Боинг“ са 300 и кусур пътника на борда. Лангкави обаче е тема за отделна приказка, защото куалаломпурският Вергилий ни зашеметява с откровението си за проекта на кулата „Мердека“. Която в началото на 1924-а година ще предостави за ползване 400 000 кв м жилищни, хотелски и търговски площи. И за чието откриване от сега вървяло наддаване по цял свят на чия знаменитост да бъде първата сватба в суперлуксозния ресторант под звездите на кота 640 метра. След международен конкурс с участието на петдесетина знаменитости бил избран проектът на  австралиеца с гръцки корени Фендер Кацалидис. Който през 2002-а „нарисувал“ мелбърнската „Еврика Тауър“  със „скромните“ й 293,7 м височина. Дали ще бъде спазен срокът за рязането на лентата и питаме ние, а гидът недоумяващо повдига вежди. Как кой? Разбира се, че премиер-министърът Махатхир Мохамад , който сега е на 93 години, но със сигурност ще дочака жив и здрав паметното събитие. Е, вероятно ще присъства и кралят , но от сега не можел да каже името му, защото на сегашния Мохамад Пети петгодишният мандат изтичал през 2021-а, а според конституцията нямал право на втори. Кой от общо 9-те султана ще надене короната – един Аллах и Съветът на старейшините можел да знае! Впрочем вече имало прецедент кралят да изкара два мандата-случило се с предния Абдул Халим шах, но там нещата били по-сложни за обяснения. И за да не задълбаваме в подробностите от местния политически пейзаж ни повежда към следващата градска знаменитост:побиращата 2 976 л кехлибарено пиво халба от калай с марката на тукашната фабрика  Роял Селенгор. Чудовището, което със сигурност ще може да задоволи жаждата на поне дузина хамбургски фенове на бирата за месец време е произведено  през 1985-а, по повод собственост тогава, а и сега на китайска фамилия. С размерите си 1,987 м и тегло от 1 557 кг чашата нямало как да не влезе в Книгата на рекордите Гинес. Което и станало още същата година. Впрочем любопитна подробност от пейзажа е че всъщност китайци са основали Куала Лумпур, чийто име в буквален превод означава „кално сливане“ и идва от смесването на  двете мътни и носещи с пясъците си калаена руда реки Кланг и Гумак. Първата фабрика за преработка на калаената руда си е на мястото, където е била построена през 1885 година, превърната е обаче в действащ музей. Където редом с отпечатъците от дланите на всички, работили поне за 5 години в цеховете майстори, калфи и чираци могат да бъдат видяни копия от сервизите за май всички английски крале от онази епоха, че до Елизабет Втора.Впрочем малайзийската калаена руда е послужила за направата на милиони войнишки манерки, ползвани включително и от храбрите нашенци, превзели с щикова атака считаната за непревзимаема Одринска крепост през 1912-а година. Покрай калаените бижута разбираме, че До степен да бъде издаден специален указ от все същия премиер Махатхир Мохамад по силата който всеки държавен чиновник веднъж седмично трябва да отиде на работното си място в дрешка , изработена в стила „Батик“. Казано простичко:за мъжете копринена риза с ръчно нанесени върху шарки, а за жените поне двуметров копринен шал върху раменете. Дрешките се произвеждат недалеко от мястото на речното сливане. Майстор в направата им ставаш  след минумум 3-годишно стажуване като чирак и поне 6 като калфа. Цената е повече от сериозна, но до сега нямало случай чиновник да не изпълни издадения преди близо 4 десетилетия указ на премиер-министъра-дълголетник. Покрай дрешките батик и калаените чудесии за малко да пропуснем разходката до 297-те каменни стъпала към храма на 40-метровия позлатен индуски бог Муруган, за когото тукашните му поклоници настояват , че е сина на Буда.Не се решаваме да спорим относно родството, в крайна сметка знае ли човек а и в Малайзия се гордеят, че всеки има право да изповядва каквото си ще, само да не пречи на околните. Пълзенето по стъпалата /редени са били през 20-те години на миналия ХХ в от придошли откъм Индия вярващи/ продължава близо час, но пък в пещерата с размери поне колкото три наши Магури имаме възможност да присъстваме на Както и на две дузини сватби.Пътем разбираме, че тук сватбите се правят по всяко време на денонощието и без да имаш нужда от бележка от венеролог, че не страдаш от нещо по-така. Не се изисквало и да си тукашен:в редичката на очакващите благословията от гуруто  изброявам виетнамци, китайци, американец с французойка, рускиня с доста по-възрастен от нея германец и косавар с македонско девойче под ручка. Апропо шиптърът се оказа възпитаник на Кембридж с тапия за IT-специалист в облачните технологии от голяма компания в съседен Сингапур. На разговорка по-късно с кенче датска бира „Карлсберг“ местна направа в ръка  призна, че  вярва в Аллаха, но скопската  Мара, невестата се заинатила и го принудила на точно тоя сватбен ритуал. Дано само ходжата от родната му Прищина не разберял. Час по-късно, вече под струите на позакъснелия за деня тропически порой, който почти ще удави микробусчето – такси по магистралата  си давам сметка, че човек и добре да живее, един ден вижда Куала Лумпур и се …влюбва в него. До степен да поиска отново и отново да се връща тук , за да дописва цветната приказка.", "date": "2018.11.04", "title": "Недописана цветна приказката за Куала Лумпур: градът на устието на реките Кланг и Гумак"}
{"url": "https://www.monitor.bg:443/bg/a/view/desetki-na-opeloto-na-darina-i-malkata-nikol-148636", "text": "Близки и роднини се сбогуват днес с брутално убитите Дарина Министерска и 1-годишната й дъщеричка Никол. За последния си път двете бяха облечени в бели рокли като булка и шаферка. Поклонението е в църквата \"Свети Николай Чудотворец\" в столичния квартал \"Надежда\". Стотици столичани дойдоха пред църквата, за да изпратят невинните жертви. 26-годишният Викторио Александров застреля в главата майката на дъщеря си след семеен скандал. Мъжът, който гръмна и дъщеричката си по-късно в Горни Богров, е направил неуспешен опит за самоубийство. След поклонението в храма двете ще бъдат погребани в гробищния парк на \"Бакърена фабрика\". 23-годишната Дарина беше застреляна от бившия си приятел в жилището им на улица \"Бели Дунав“, където двамата живеели под наем, преди да се разделят наскоро. Кървавата драма се разигра в понеделник. След като ликвидирал Дарина, Викторио, който работи като охранител отвлякъл 1-годишната си дъщеричка, която по-късно прострелял в главата край Долни Богров. Рано на следващата сутрин детето издъхна в \"Пирогов\". Двойното убийство се случи само шест дни, след като приятели и близки на Дарина на Викторио отпразнували първия и за съжаление последен рожден ден на детето им.", "date": "2018.11.04", "title": "Стотици на опелото на Дарина и малката Никол (СНИМКИ)"}
{"url": "https://www.monitor.bg:443/bg/a/view/ranna-smyrt-za-elevyn-ot-stranni-neshta-148460", "text": "Братята Мат и Рос Дафър – създатели на успешната продукция на Netflix „Странни неща“, планирали ранна смърт за един от главните протагонисти Елевън. Образът на момичето със свръхестествени заложби, пасващ перфектно на младата кинонадежда Мили Боби Браун, първоначално е трябвало да изчезне с края на първи сезон. Това стана ясно от книгата на братя Дафър „Странни неща: Преобърнати светове“. „Елевън трябваше да се жертва, за да спаси всички. Винаги това е превъртало играта. Но след като разбрахме, че шоуто ще продължи, знаехме, че няма как да потръгне без Елевън. споделиха те. Привидно лошото момче в хитовия сериал – Стив Харингтън, също е трябвало да умре още в първи сезон. Тук заслугата за удълженото му екранно присъствие е изцяло на актьора Джо Кери. Той пресъздава далеч по-дълбок персонаж, от поверения му „гадняр“ и затова Дафър решават да го задържат. Не се знае докога, но със сигурност красивото му лице се вижда в трейлъра за предстоящия сезон. Актуалната порция епизоди на „Странни неща“ можем да очакваме през май месец догодина.", "date": "2018.11.04", "title": "Ранна смърт за Елевън от „Странни неща“"}
{"url": "https://www.monitor.bg:443/bg/a/view/dvama-zaginaha-na-mjasto-pri-katastrofi-v-dobrichko-148622", "text": "18-годишно момиче и 31-годишен мъъж загинаха на място при две тежки катастрофи в Добричко. Друго 18-годишно е с опасност за живота в болницата в Добрич. 31-годишен мъж от село Малина загина на място при катастрофа между Каварна и Балчик. Трагедията е станала в петък около 20 часа, съобщи Началникът на „Пътна полиция” – Добрич, гл. инспектор Жулиян Минев. Шофьорът е бил неправоспособен. Автомобилът Опел Астра се движел от Каварна към Балчик. На прав участък между голф игрищата „Блек сий рама” и „Лайтхаус”, без видима причина автомобилът внезапно преминал в лявото платно в насрещното движение. Колата се е преобръщала няколко пъти и накрая се озовала край пътя. Шофьорът е открит мъртъв на задната седалка. Предполага се, че е бил без колан. Пътувал е сам. Тепърва ще се изяснява причината за смърт, дали шофьорът е употребил алкохол, както и причината автомобилът да се отклони от правия участък. Образувано е досъдебно производство, каза още Жулиян Минев. 18-годишно момиче загина при друга тежка катастрофа в събота вечерта, по пътя Добрич-Генерал Тошево. На около 500 метра преди село Стефан Караджа, лек автомобил Мазда излиза извън пътя и се блъска в дърво. В колата са пътували две 18-годишни момичета. При удара те изхвърчат от автомобила. Пътничката е загинала на място. Шофьорката е настанена в болницата в Добрич и е с опасност за живота. Тя е правоспособна. Има шофьорска книжка от март тази година, уточни Жулиян Минев. Предполага се, че причина за катастрофата е висока скорост.", "date": "2018.11.04", "title": "Двама загинаха на място при катастрофи в Добричко"}
{"url": "https://www.monitor.bg:443/bg/a/view/hitovite-krychmi-na-slynchaka-rabotjat-na-pylni-oboroti-dogodina-148633", "text": "Нощните заведения на плаж „Какао бийч“ в Слънчев бряг ще работят на пълни обороти през следващото лято. Това става ясно от изменение в Закона за туризма, което се отразява и на Закона за защита на шума в околната среда, съобщиха от асоциация „Българско Черноморие“ и Национално сдружение за защита собствениците на имоти след среща в Министерството на туризма. Вниманието към нощните клубове в морския курорт дойде след като две години подред вицепремиерът Валери Симеонов провеждаше акции за шумонарушители. На няколко пъти даже се стигна до затваряне на култови кръчми. „Министерството на туризма беше съгласно, че нормите в Закона за защита от шума в околната среда трябва да се спазват на територията на цялата страна, освен в шумните зони, които се предвиждат в националните ни курорти“, обясниха от асоциацията. Оттам припомнят, че Министерството на туризма не е компетентно и не може да променя допустимите норми на шума през различните части от денонощието, а компетенции има министерство на здравеопазването. „Не е допустимо собственици на апартаменти или туристи в националните курорти да попаднат в шумни зони от предложеното зониране на шумни и тихи зони в тези курорти“, категорични са от двете организации и настояват нормите за шума в Закона за здравето ще бъдат спазвани. Неправителствените организации съобщиха още, че са получили обещание предлаганите промените в Закона за туризма, според които гостуването при роднини в провинцията ще се брои за туризъм, да бъдат коригирани. От министерството признали, че поправката е недомислена, а шефката на ведомството Николина Ангелкова предложила текст, от който става ясно, че ако спиш на друго място, а не в дома на роднината или приятели, заради които пътуваш до даденото населено място, тогава ще се счита за туризъм.", "date": "2018.11.04", "title": "Хитовите кръчми на Слънчака работят на пълни обороти догодина "}
{"url": "https://www.monitor.bg:443/bg/a/view/vyzduhyt-v-ruse-zamyrsen-sled-pojar-v-depoto-za-otpadyci-148623", "text": "Завишени нива на замърсители на въздуха в Русе са отчетени след възникнал в събота пожар в регионалното депо за отпадъци. Няма обаче превишения на нормите, съобщиха от Регионалната инспекция по околната среда и водите (РИОСВ) в града. Автоматичната станция в кв. „Възраждане“ и мобилната станция на бул. „България“ са отчели завишения в показателите на атмосферните замърсители бензен, азотни оксиди, въгледороден оксид и фини прахови частици. Такива превишения са характерни за горивни процеси след пожар, уточняват от РИОСВ. Пожарът е овладян, но към момента продължава тлеенето, тъй като огънят се мести под повърхността. Очаква се до късния следобед мястото да бъде запръстено, а с това и пълното ликвидиране на пожара. РИОСВ-ще извърши извънредна проверка на депото следващата седмица и ще изиска от оператора информация относно възникването на инцидента. В зависимост от резултатите на проверката ще бъдат предприети съответните административно-наказателни мерки спрямо оператора.", "date": "2018.11.04", "title": "Въздухът в Русе замърсен  след пожар в депото за отпадъци"}
{"url": "https://www.monitor.bg:443/bg/a/view/medijna-manipulacija-sreshtu-peevski-po-frojd-148631", "text": "У нас има един конкретен кръг от хора, събрани от икономико-политически интереси, които много ги боли напоследък. Аферите от приватизацията, с която станаха милионери за една нощ (същото онова раздържавяване по Костово време, чрез което се ограби България и не случайно бе наречено бандитско – б.а.), започнаха изненадващо и за самите тях да се разплитат. Държавата събра сила и започна да търси възмездие от олигарсите за мръсните ми далавери. А те изглеждаха почти забравени. Или поне така им се искаше на отрочетата на Командира. Затова днес са много ядосани. Озлобени и нахъсани, те не искат да изтърват златната хапка, която така дълго държат в клюновете си. И която те използваха като вълшебна пръчка, с която се опитаха публично да се преобразят от олигарси в лидери на мнение, борци за демокрация и дори бъдещи управници на държавата. Така, от страх маските им да не бъдат свалени публично, задкулисната машина се завъртя и натисна най-зловещото си копче – Фабриката за фалшиви новини. От известно време манифактурата за да опази своите господари от приближаващото възмездие. А колкото повече то ги достига, толкова по-уплашени стават и медийните им глашатаи. И пишат ли, пишат пасквили. Обичайно срещу враг номер 1 на олигархията – депутатът и наш издател Делян Пеевски. Защо точно срещу него? Първо – очевидно Пеевски е един от малцината у нас, който открито се противопоставя на олигархичните им схеми. Чрез разследванията на медиите от неговата издателска група, ние многократно сме показвали с факти и документи какво откраднаха олигарсите от народа и какви са им бъдещите амбиции. Чрез законодателната си дейност пък Пеевски и неговите колеги от ДПС внесоха неколцина законови поправки, които попречиха на вторичния грабеж на КТБ и ще извадят наяве грозните обвързаности между престъпните политико-икономически кръгове у нас и медийната им машина за пропаганда и отстрелване на неудобните им врагове. На втори прочит обаче се вижда и нещо друго – Той е успял политик, печелил доверието на избирателите в няколко поредни избори. Резултат, за който олигархичните проектчета като „Да(й), България“ и ДСБ на Костов могат само да мечтаят. И те го правят. Обвиняват всеки, който не вярва на лъжите им. Заклеймяват всяко различно от тяхното мнение като пропаганда и писане по опорки, без да разбират, че греховете, за които обвиняват другите са изписани на собствените им чела. Едва ли някой у нас е забравил, че именно Иво Прокопиев се прочу с писмата с опорките си към служителите си в „Икономедиа“, в които им обясняваше как да бранят интересите му по време на скандалите с ЕРП-тата у нас. Или факта, че разградският бос заложи редакционната политика на изданията си срещу банков кредит и така на хартия официализира един печално известен факт – за него журналистиката е просто актив, с който захранва собствената си банкова сметка. Пеевски е и издател, но от тези, които у нас са единици – и фондации. Нито пък се нареждаме на опашката за еврофондове и обществени поръчки. Ние винаги сме разчитали на честния пазарен принцип за съществуване на медиите. И благодарение на доверието на нашите читатели, вече над 2 десетилетия успяваме да съществуваме в медийна среда, в която олигарси открито заявяват на кръгли маси за свобода на словото, че са забранили на своите журналисти да пишат за техните бизнес интереси. Като Огнян Донев и неговия „Клуб Зет“, които явно не смятат за нужно да информират читателите си за проблемите във фармацевтичния бизнес и сферата на здравеопазването. Пеевски е и успял млад мъж. Сам го каза преди няколко години. Но не като ония, които на крехката възраст от 27 години изведнъж станаха собственици на ключови предприятия като „Каолин“ и „Дамяница“. Милионери за една нощ, които днес искат да поръчват музиката и да посочват с пръст кой е добър и кой е лош. срещу разследванията на Темида. Прикрити зад лицемерното твърдение, че са „независими издатели“, но премълчавайки зависимостите от миналото, които продължават да дърпат конците им до днес. Затова цялото това хорово изпълнение на олигархичните медии: „Пеевски е много лош“ е не просто цинично, но показва и нещо много фройдиско в изпълнителите му. Просто защото Пеевски олицетворява това, което те и техните знайни и незнайни автори не могат никога да бъдат – най-проверявания и същевременно един от най-коректните граждани и данъкоплатци у нас. И затова не се страхува да вади на светло далаверите на олигарсите. А това много дразни олигарсите и техните писачи на фейкове. Толкова по-лошо за тях, нали?", "date": "2018.11.04", "title": "Медийна манипулация срещу Пеевски по Фройд "}
{"url": "https://www.monitor.bg:443/bg/a/view/muleta-se-razminaha-s-uslovni-prisydi-148624", "text": "Поредни условния наказания получиха подсъдими за съучастие в осъществяването на ало измами. Състав на старозагорския районен съд постанови наказания в размер на по 18 месеца затвор при отложено изтърпяване за 3 години спрямо  жител на Генерал Тошево и негов ортак от Стара Загора, които застанаха пред Темида по обвинение, че са измамили 80-годишна жена. Случаят е от 25 януари, когато двамата неосъждани до момента млади мъже успели да убедят старицата, че домът е привлякъл опасни престъпници. За да бъдели те заловени жената трябвало да предостави „временно“ на полицията намиращите се у нея пари. Жертвата се простила с 3 145 лв, искрено вярвайки, че помага органите на реда, за да задържат измамниците. Обвиняемите са сключили споразумения с наблюдаващия досъдебното производство прокурор, които са били одобрени от съда.В хода на досъдебното производство не е установена самоличността на третия „играч“ в престъпната схема, на когото мулетата са предали плячката , след като преди това са си „удържали“ договорения 10-процентов хонорар за „услугата“.", "date": "2018.11.04", "title": "Ало измамници се  разминаха с условни присъди"}
{"url": "https://www.monitor.bg:443/bg/a/view/aktioryt-sami-rotibi-silata-na-mars-e-v-kataklizma-na-choveshkite-istorii-148626", "text": "Да пресъздадеш наситената с железен диоксид и кратери повърхност на Марс между възстановка на Флоренция от времето на Борджиите и фасада на ню йоркско гето – това е изкуство, до което можеш да се докоснеш само сред лозята на Етиек, на 25 км западно от Будапеща. В Korda Film Studios, комплексът, превърнал Унгария в европейския Холивуд, щракна финалната клапа на „Марс“, а „Монитор“ бе единствената медия от България допусната до „кухнята“ на изключителната поредица на National Geographic. Епизодите от втори сезон ще се излъчват всяка неделя от 21.55 ч, а играта на оцеляване между астронавтите ще вълнува зрителите от 171 територии на 45 езика.      Вторият сезон на „Марс“ е по-голям във всеки един смисъл – като диапазон на конфликтите, като сеизмичност на личните истории и ... като население. От 5 човека ядрото учени в подземния град Олимп набъбва до 20. В  поредица от интервюта ще ви срещнем с част от екранните изследователи на планетата, до която Илън Мъск мечтае да разработи своя „нискотарифна“ междузвездна линия. Излитаме със Сами Ротиби, чиито герой Робърт е ботаника на борда на „Дедал“. -      Центърът на първи сезон бе изследването на научната перспектива да колонизираме Марс. Как да се опазим от радиацията, имаме ли източник на вода, можем ли да отглеждаме храната си. В сезон две съотношението между образователен елемент и лична драма на героите е 25 % към 75 %. Имаме много чудовищен конфликт на интереси с новата корпорация, която стъпва на Марс – Лукрум. Те са безскрупулни, посягат към ресурса на планетата  с цел колосална печалба, и това води до жесток сблъсък на характери. Така че, да, Робърт ще покаже зъби, ще излезе от зоната си на комфорт, защото е принуден да защитава каузата на астронавтите от своя лагер Олимп. -      Да, именно това ме кара да се чувствам като дете пред сладкарска витрина в това шоу. Супер щастлив съм, че играя астронавт и имам късмета да ми плащат за това (б.а - смее се). Станцията на Лукрум е внушителна неслучайно  - виждаш я и си казваш „Боже, тези пичове идват с нечовешките кинти, а ние, малките учени, разполагаме само с глави на раменете си.“ Видя ли костюмите ни? -      С този скафандър е свързан един от гафовете ми на сет, не ми светна лампичката по време на една от обиколките и снимах цяла сцена със зверски недостиг на въздух. Виж, костюмите са нещо страшно – дизайнът им е вдъхновен от ръгби екипировката и римските пехотинци, обаче са адски леки и удобни за носене. Всеки от елементите по тях е лепен, защото през 2043-та, когато се развива действието, шиенето вече ще е праисторическа технология.  -      Падах си по астрономията на средно любителско ниво. Харесвах сай-фай филмите, но липсата на реализъм в тях ме караше да ги забравям моментално. Същото важи и за документалните поредици, където имаш предимно спец ефекти и интересни възстановки. Силата на „Марс“ е в катаклизмите на човешките истории, развити от шоурънъра на и Дий Джонсън. Тя е правила поредици като „Нешвил“ и „Спешно отделение“ и много добре знае кой нерв в историята да оголи, за да закове вниманието на зрителите. -      Не, признавам си, но изядох с кориците „Как бихме живели на Марс“ от Стивън Патръник, която е и библията на това шоу. Ясно е, че алчността и безотговорността на човечеството имат апокалиптичен ефект върху природата, но не можем да отречем и геният, който започва да мисли за колонизиране на Марс десет години след като сме стъпили на луната. Според Паръник 2027 г. е абсолютно реалистична прогноза за заселването на червената планета. -      По-скоро е като обаждане за събуждане. Шоуто е вдъхновяващо реалистично и няма да се учудя, ако в определен момент от бъдещето има референции към него. Хората да си казват: “Ей, помниш ли този сериал, ето сега това ни се случва на практика.“", "date": "2018.11.04", "title": "Актьорът Сами Ротиби: Силата на „Марс“ е в катаклизма на човешките истории"}
{"url": "https://www.monitor.bg:443/bg/a/view/nujni-sa-oshte-65-000-leva-za-operacijata-na-lori-148627", "text": "Нужни са още 65 000 лева за операцията на малката Лори от Русе. До момента са събрани около 277 000 лева от добри хора, съпричастни на каузата да се помогне на момиченцето. За първата интервенция са необходими 200 000 щатски долара. На 3 ноември Лори навърши две годинки. Тя е родена с много рядко заболяване - дефицит на тазобедрената става, при което бедрената кост не се свързва правилно с таза и едното краче остава по-късо от другото. Ако не се направи спешно операция, скъсяването в по-късни години може да достигне 20 сантиметра и повече. Въпреки че диагнозата е много сериозна, има шанс момиченцето да ходи нормално и да тича като всички здрави деца. Надеждата идва от Медицинския център „Света Мери“, Уест Палм Бийч, Флорида. Чрез серия от операции може да се коригира деформацията на таза и да се реконструира бедрото. С каузата да се помогне на Лори се бе ангажирала и зверски убитата в Русе Виктория Маринова. Телевизията TVN, на която Вики бе административен директор, първа излъчи репортаж и разказа за момиченцето.   Открита е дарителска сметка на името на Лори за набиране на средства. Дарителска сметка УниКредит Булбанк UNCRBGSF BGN сметка - BG16 UNCR 7000 1523 2804 10 USD сметка - BG27 UNCR 7000 1523 2804 06 Титуляр: Лора Петрова Ангелова. - Изпратете дарителски SMS с текст на латиница DMS LORA на номер 17777 (за абонати на Telenor, VIVACOM и A1). За абонаментни дарения и други начини за даряване посетете http://www.dmsbg.com/  За абонати на Telenor, VIVACOM и A1 цената на един SMS е 1 лв., за потребители на предплатени услуги един SMS е 1,20 лв. с ДДС, за абонаментни дарения стойността е 2 или 5 лв. месечно\". - PayPal account - lori_angelova@abv.bg.", "date": "2018.11.04", "title": "Нужни са още 65 000 лева  за операцията на Лори"}
{"url": "https://www.monitor.bg:443/bg/a/view/za-100-godini-ot-kraja-na-pyrvata-svetovna-vojna-dojran-i-svishtov-se-pobratimiha-s-regata-v-dojranskoto-zero-148628", "text": "Днес преди обед кметовете на град Дойран в република Македония и Свищов си стиснаха ръцете в споразумение за побратимяване между двата града. След това  градоначалниците на Дойран Анго Ангов и на дунавския български град Генчо Генчев откриха официално  регатата по кану-каяк, която събра стотици местни зрители  и туристи под яворите на брега на Дойранското езеро.  От София пристигнаха професионални каякари, които демонстрираха своите умения в бистрите води на езерото. Впечатлен от състезанието  кметът на Дойран Анго Ангов обеща в най-скоро време да се основе клуб на каякари в града. Гостоприемната община Дойран награди най-добрите каякари с купи и плакети.  Събитието беше организирано от Българския културен клуб в Скопие с председател Лазар Младенов и се посвещава на 100-годишнината от края на Първата световна война, и на Дойранската епопея. На снимките с двамата кмета - Генчо Генчев е вдясно, с микрофона ", "date": "2018.11.04", "title": "За 100 години от края на Първата световна война: Дойран и Свищов се побратимиха с регата"}
{"url": "https://www.monitor.bg:443/bg/a/view/ejmi-shumyr-kara-tejka-bremennost-148625", "text": "Актрисата със завидни комедийни заложби Ейми Шумър кара тежка бременност. Това призна самата тя по време на шоуто си в Лас Вегас. Звездата от „Диагноза: Секси!“ заяви, че тъкмо е навлязла във втория триместър и \"не й харесва засега\". Що се отнася до пола на първородната й рожба, засега той остава в тайна. Не знам какво ще е. Мисля, че ще е бебе“, пошегува се тя. Припомняме, че Шумър обяви преди дни щастливата новина по особено необичаен начин. Лъчезарната блондинка публикува в профила на своя приятелка фотомонтаж на главата си и тази на съпруга си Крис Фишър, сложени върху телата на принц Хари и бременната му съпруга Меган Маркъл. Феновете, проследили следата, оставена от Шумър в страничката на приятелката й Джесика Йелин, се натъкнаха и на списък с препоръки на 37-годишната актриса във връзка с предстоящите избори в САЩ. След множество инструкции за вота накрая тя пише следното: \"Аз съм бременна - Ейми Шумър\". Искрите между Шумър и Крис Фишър, който е шеф-готвач, пламнаха преди около година.  ", "date": "2018.11.04", "title": " Ейми Шумър кара тежка бременност"}
{"url": "https://www.monitor.bg:443/bg/a/view/arestuvaha-alek-bolduin-sled-svada-za-parkomjasto-148564", "text": "Американският актьор Алек Болдуин е арестуван сред грозна свада в Ню Йорк. Звездата от сериала „Рокфелер плаза 30“ е ударил мъж, който е спрял с колата си на паркомясто, пригодено за член от семейството на Болдуин. Скандалът се е разразил недалеч от жилището на 60-годишния актьор в Манхатън. Мъжът, попаднал под юмруците му, е Войчех Чейзовски и веднага е бил откаран в болница. Според TMZ има доказателства, че Болдуин е натопен. Причината – Чейзовски е споделил, че е получил шамар, а не юмрук, което не се счита за сериозно нападение. Има и запис от случилото се между двамата, но с много лошо качество и не е достатъчно да се определи дали е имало удари от двете стран", "date": "2018.11.04", "title": "Арестуваха Алек Болдуин след свада за паркомясто"}
{"url": "https://www.monitor.bg:443/bg/a/view/manolova-predstavja-pyrvite-mladi-ombudsmani-148629", "text": "Националният омбудсман Мая Манолова лично ще представи в понеделник първите младежки обществени защитници, които бяха избрани чрез конкурс в Стара Загора. Победители в напреварата измежду 20 екипа от училищата в Града на липите станаха 11-токласниците от гимназията с преподаване на чужди езици „Ромен Ролан“ Бетина Радева и Калоян Максимов. Инициативата е организирана от старозагорския обществен посредник Надежда Чакърова – Николова, като целта да бъде повишена правната и гражданската култура на младите хора и да развие у тях аналитично мислене и активна позиция. 7-членна комисия, в която се включиха председателят на местния парламент,младият кмет на Стара Загора Никола Чакалов и предшествениците му Патрисия Желева и Динко Колев препита кандидатите за омбудсман, решението бе оповестено в края на седмицата.Манолова ще пристигне в Стара Загора с автобус , на който ще се качи от централната столична автогара, след като стана ясно, че  ползваната от нея до сега лимузина на НСО ще й бъде отнета като „ненужен харч“. По думите на финансовия министър Владислав Горанов тъй като няма отправени заплахи към Манолова лимузината всъщност била „скъпоплатено такси“.", "date": "2018.11.04", "title": "Манолова представя първите млади омбудсмани"}
{"url": "https://www.monitor.bg:443/bg/a/view/semejstvo-ot-dobrich-tyrsi-pomosht-za-bolnoto-si-momchence-148609", "text": "Семейството на Дани от Добрич, който е само на 1 годинка и 9 месеца, се обръща за помощ към цяла България, за да може малчуганът успешно да се пребори с детската церебрална парализа, която му е поставена преди близо година. Йордан Веселинов Ганчев- Дани е роден в 31гестационна седмица в Добрич, като е тежал едва 1080 грама. Цели 2 месеца е прекарал в ковьоз със силно увредени органи. При преглед при невролог на 25.11.2017 г., когато Дани е бил само на 10 месеца, е диагностициран с ДЦП. Дотогава Дани е трябвал да се опитва да се обръща сам, да движи крачетата и ръчичките, но той не го е правил. От момента на диагностицирането до днес, Дани не спира да провежда всекидневни рехабилитации. В началото рехабилитацията е била по 30 минути дневно, а днес е от 4 до 6 процедури дневно, като събота и неделя са почивни дни. Рехабилитациите включват Сензорна зала и Психомоторика (Монтесори), плуване, масажи и Бобат, Войта, ерготерапия, електростимулации, барокамера, логопед. На месец разходите за рехабилитациите на момчето възлизат на 1 500 лева. До момента цялото лечение на Дани е с лични средства на родителите му, но след като получават оферта от Турската клиника „Рибем“ виждат, че сумата е непосилна за тях и се обръщат към всички за помощ. За 24 процедури, които се равняват на 12 дни престой за Дани, сумата е 2400€, като не са включени разходите за транспорт, храна и квартира. Рехабилитациите трябва да са постоянни, непрекъснати, за да има добър резултат и момчето да се излекува. Всеки, който желае да помогне на Дани да не спира с рехабилитациите, може да го направи, чрез превод по Дарителска сметка в ДСК Банк, град Добрич IBAN: BG35STSA93000025681956 BIC:STSABGSF Титуляр: Йордан Веселинов Ганчев", "date": "2018.11.04", "title": "Семейство от Добрич търси помощ за болното си момченце"}
{"url": "https://www.monitor.bg:443/bg/a/view/bivsh-policejski-shef-vzema-30-bona-ot-prokuraturata-148621", "text": "Обезщетение в размер на 30 000 лв плюс дължимите лихви за времето от 16 май 2015 г. до изплащането им ще получи бившият директор на ОД на МВР-Стара Загора, генерал-майор Тончо Михайлов. Обезщетение в размер на 30 000 лв плюс дължимите лихви за времето от 16 май 2015 г. до изплащането им ще получи бившият директор на ОД на МВР-Стара Загора, генерал-майор Тончо Михайлов. Съдебното решение е по негова искова молба срещу Главна прокуратура за претърпени неимуществени вреди и страдания в резултат на образувани срещу него досъдебни производства за тежки престъпления.Запасният генерал се жалва, че срещу него през 2009 г. са били заведени няколко дела от националната следствена служба, които след множество перипетии на различни инстанции в крайна сметка приключили с пълното му оправдаване през 2014 г. О.з. генерал Михайлов беше отстранен от директорския пост през 2009 година след шумно огласено твърдение, че е разпоредил „подслушването на изпратени да го инспектират представители на МВР в Стара Загора“.  Подслушването е ставало  чрез незаконно монтирани микрофони в залата, където  инспектиращите са се срещали и разговаряли с подчинените му. След публикации в медиите по темата образуваното наказателно производство стигнало до съд едва през 2012-а година, обвинителният акт били на няколко пъти връщан. През годините Михайлов се чувствал потиснат, сред бившите му колеги се утвърдило мнението, че е замесен в тежки престъпления, това се отразило на здравето му.“ В очите на колеги и приятели бил по - скоро престъпник отколкото служител на МВР. Тези четири години, били най - лошите години в живота му. Воденото наказателно производство оказало крайно негативно влияние върху личността му. Името, което бил градил в продължение на години било компрометирано за съвсем кратко време. След като бил привлечен като обвиняем, започнало да се говори, че е замесен в извършването на големи и сериозни престъпления, че е превърнал полицията в частна организация, която използвал за лични цели. Под давление на широкото медийно отразяване на случая, в обществото се насадило мнението, че е дисциплинарно уволнен от МВР. Всички журналистически публикации били породени от незаконното обвинение, което от своя страна се дължи на действията на Прокуратурата.“, е записано в протоколите на откритото съдебно заседание по гражданско дело №68 от описа на старозагорския окръжен съд. Към 30-те бона обезщетение прокуратурата ще трябва да прибави и 1910 лв за адвокатския хонорар на Михайлов. Аналогично обезщетение прокуратурата изплати на о.з. генерала и за претърпени от него неимуществени вреди от приключило с пълното му оправдание по дело в ямболския окръжен съд, става ясно от проверка в регистъра на старозагорския окръжен съд за 2017 година.", "date": "2018.11.04", "title": "Бивш полицейски шеф взема 30 бона от прокуратурата"}
{"url": "https://www.monitor.bg:443/bg/a/view/chakame-meka-zima-jivakyt-s-2-nagore-148610", "text": "Предстоящата зима ще бъде по-мека от обичайното, като термометрите ще отчитат до 2 градуса над стандартните за този период от годината температури. Това прогнозира климатологът проф. Георги Рачев в ефира на bTV. „Изпратихме септември с над 2 градуса над нормалната за месеца температура, октомври също. А ноември го започваме ужасно ударно, в момента аномалията е между 8 и 12 градуса над нормата”, отбеляза той. По думите му, очаква ни хубаво време в следващите дни, като в края на следващата седмица температурите ще се понижат до нормата. Тогава било възможно и да падне първият сняг в по-ниските части на страната. „Цялата зима ще бъде сравнително по-топла, 1-2 градуса е съществена разлика в температурите“, допълни проф. Рачев. Според неговата прогноза около 15-16 ноември се очаква промяна на времето. „На юг от България ще има циклон, а на север-североизток-антициклон. И на контактната зона ще се създадат условия за валежи. Ако пък температурите на въздуха, който ще дойде от североизток, са по-ниски-и на снеговалеж”, каза проф. Рачев, който уточни, че това може да означават първи снеговалежи в по-ниската част на Южна България, особено в Родопите.", "date": "2018.11.04", "title": "Чака ни мека зима, живакът с 2° нагоре"}
{"url": "https://www.monitor.bg:443/bg/a/view/telata-na-9-zaginali-bjaha-otkriti-v-navodnena-kyshta-v-sicilija-148611", "text": "След областите Лигурия, Венето и Фриули Венеция Джулия лошото време взе на мушка Сицилия. Недалеч от административния й център Палермо в нощта на събота срещу неделя стихията погреба на бърза ръка 12 души. На острова е обявено бедствено положение, след като падналите от небето водни бомби превърнаха сухи дерета в пълноводни реки, а те пък покриха с педи кал пътища, ЖП линии, дворове и селскстопански терени. За да се запознае с тежкото положение в Сицилия и да ръководи лично спасителните и възстановителни работи на острова тази сутрин там пристигна премиерът Джузепе Конте. Най-жестоката трагедия се разиграва късно в събота в скромна вила в намиращото се югоизточно от административния център на областта Палермо градче Кастелдача. Там са се събрали, за да честват семеен празник общо 12 души - старите Антонио и Матилде Джордано, дъщеря им Моника със съпруга си и двете им деца, синовете Марко и Джузепе с жените си и техните деца, както и тъщата на последния - Нунция. Малко след 22:30 часа намиращият се на стотина метра обикновено сух поток Милича приижда със страшна сила и залива мигновено вилата до покрива й. Дошлите по-късно пожарникари - водолази изваждат девет трупа на удавени хора, сред които са тези на едногодишната Ракеле, на тригодишния Франческо и на петнайсетгодишния Федерико. По чудо се спасяват Джузепе Джордано и малката му дъщеря, които половин час преди трагедията тръгват с кола за центъра на Кастелдача, за да купят сладки. Пак край Палермо и по-точно в градчето Викари друг придошъл поток отне живота на 44-годишния селскостопански предприемач Алесандро Скавоне. Малко преди полунощ снощи той тръгнал с джипа си да помогне на закъсал на близка бензиностанция негов приятел, но колата му била пометена от връхлетялата пътя стихия, като шофьорът й бил изхвърлен от нея и затрупан с половин метър кална маса. По същия начин загиват и двама души в южния сицилиански град Агридженто, като там придошлата мастна река превръща в ковчег автомобила на двама емигранти в Германия, завърнали се да прекарат уикенда на родния остров. Вчера през целия ден продължи търсенето на изчезналия безследно край град Корлеоне 40-годишен лекар Джузепе Лиота, който отивал за нощна смяна в местната болница. На пътя тази сутрин е бил намерена само преобърната от стихията негова кола. В същото време продължава бедственото положение в шест северни италиански области, където е обявено бедствено положение. Най-тежко е това във Венето, където според статистиката на Гражданска защита е невъзможно движението по над 200 км планински пътища. Пак там са изолирани от света 5000 семейства, които нямат електрически ток. Във Венето и в съседната област Трентино Алто Адидже Бурите пък през изминалите няколко дни буреносните ветрове са повалили над 10 милиона вековни борове, като стволовете на много от тях са затлачили местните реки. Безброй дървеса са „притиснали“ също така язовирните стени на няколко важни за района изкуствени водоема и съществува реална опасност те да прелеят.", "date": "2018.11.04", "title": "Стихиите погребаха 12 души за броени часове в Сицилия (обновена) (СНИМКИ)"}
{"url": "https://www.monitor.bg:443/bg/a/view/britanskijat-biznes-syshto-poiska-nov-referendum-za-brekzit-148613", "text": "Повече от 70 бизнес лидери призовават крайните условия на споразумението за Брекзит да бъдат подложени на референдум. Очаква се появата на нова група, наречена \"Бизнесът за вот на народа\", съобщава в. \"Сънди таймс\" Бизнес-средите са все по-притеснени от вероятността през март 2019 г. Лондон и Брюксел да се разделят без споразумение, или да бъде подписан документ, който ограничава достъпа на британския бизнес до европейските пазари, отбелязва Ройтерс. В писмото на бизнесмените не се говори пряко за втори референдум, но се казва, че \"крайната дума\" трябва да бъде на електората, въпреки многократните изявления на премиерката Тереза Мей, че въпросът за \"народен вот\" по сделката с Брюксел не е на дневен ред, още по-малко за втори референдум. Сред имената на подписалите се сочат шефът на веригата книжарници \"Уотърстоунс\" - Джеймс Донт, бившият шеф на веригата супермаркети \"Сейнсбъри\" Джъстин Кинг, съоснователят на компанията за безалкохолни напитки \"Инъсънт дринкс\" Ричард Рид, един от шефовете на търговската верига \"Маркс енд Спенсър\" Марта Лейн-Фокс, председателят на съвета на директорите на телекомуникационният гигант \"Би Ти груп\" Майк Рейк и други. Подписалите писмото предупреждават, че обсъжданите сега от Лондон и Брюксел предложения за условията на Брекзита няма да гарантират безпроблемна търговия за Великобритания, след като тя напусне ЕС през март. Директно се говори за икономическите беди, които може да донесе на страната един \"или безразсъден, или разрушителен Брекзит\". Лондон и Брюксел се надяват да постигнат споразумение за Брекзит до края на годината, отбелязва Ройтерс. Споразумението за излизането на Великобритания от ЕС ще включва митнически договорености, обхващащи цялата страна, за да се избегне появата на граница в Ирландия, пише в. \"Сънди таймс\". Евентуалната поява на граница между Ирландия и британската провинция Северна Ирландия или различното третиране на провинцията и останалата част на Великобритания беше основното препятствие пред сключването на договор пред сключването на споразумение между Лондон и Брюксел, припомня Ройтерс. Документът ще има клауза за прекратяване, което може да помогне на британската премиерка Тереза Мей да убеди скептични поддръжници на Брекзита да го подкрепят, отбелязва в. \"Сънди таймс\". Според статията подготовката за сключване на споразумение е много по-напреднала, отколкото се съобщава и ще доведе до публикуването на документ с над 50 страници. Очаква се британското правителство да се срещне във вторник, за да обсъди плана и до петък да има достатъчен напредък, за да се обяви специална среща на високо равнище на ЕС. Канцеларията на премиерката Тереза Мей определи статията като спекулация и заяви, че преговорите продължават.", "date": "2018.11.04", "title": "Британският бизнес също поиска нов референдум за Брекзит"}
{"url": "https://www.monitor.bg:443/bg/a/view/proektor-pravi-ot-vsjaka-povyrhnost-senzoren-displej-148614", "text": "Още през 2014, на изложението IFA, компанията Touchjet Pond демонстрира прототип на портативен проектор, при който да се взаимодействаме с изображенията, прожектирани на стена, посредством стилус. Сега, китайската компания Puppy Robotics стартира кампания за производството на PuppyCube, лазерен проектор, който също превръща всяка плоска повърхност в сензорен екран, но разполага със свои собствени високоговорители и не изисква от потребителите да използват стилус. Интерактивният портативен проектор с изключително близка прожекция е с размери 132 x 86 x 213 мм, тегло от 1.6 кг и разполага с четириядрен процесор MStar 6A938 избран поради „отличната му способност за видео декодиране”,  4 GB RAM и 32 GB вградено пространство за съхранение. Същественото е, 0.3-инчов DLP използващ технологията лазерен дисплей на Texas Instruments, която проектира изображение през „леща с  прозрачно покритие” от Ricoh с резолюция от 1280 x 720p, като е съвместим и с Full HD, 2K и 4K. Батерията е от 5 000 mAh и е достатъчна за 150 минути прожекция, като PuppyCube разполага и с два високоговорителя по 5 W. Когато не се проектират изображения, устройството може да се използва, като преносим Bluetooth високоговорител. PuppyCube включва още Bluetooth 4.0 и двойни антени и двойни приемници за 802.11ac Wi-Fi, като може да показва дисплея на смартфон или таблет, поддържайки AirPlay, DLNA и Miracast или може да се стартират приложения директно от проектора, благодарение на Android 6.0 персонализиран като PuppyUI. Puppy Robotics планира да надгради операционната система в рамките на една година след пускането на продукта в продажба. Възможностите за свързване са USB 3.0, HDMI 2.0 и 3.5 мм жак за слушалки. Очаква се цената на PuppyCube да бъде $ 1.499, като компанията се стреми устройството да бъде достъпно през първото тримесечие на 2019 година. Сега Puppy Robotics събира средства за производството на PuppyCube в Indiegogo където залозите започват от $ 799. Ако всичко върви по план, доставките се очаква да започнат през декември.  ", "date": "2018.11.04", "title": "Проектор прави от всяка повърхност сензорен дисплей"}
{"url": "https://www.monitor.bg:443/bg/a/view/zlatka-i-djizysa-vlizat-zaedno-v-big-bradyr-most-wanted-148616", "text": "Плеймейтката Златка Райкова и футболистът Благой Георгиев-Джизъса, които наскоро се наредиха сред най-обсъжданите светски двойки у нас, влизат заедно в „Биг Брадър: Most Wanted“. Очаква се връзката им да е в основната сюжетна линия на краткия сезон, който стартира на 5 ноември по Нова тв. Още един футболист ще се лиши от свободата си за около месец време – Стойко Сакалиев. Сред сигурните участници са тв водещата Албена Вулева, актьорът Станимир Гъмов, рапърът Стефан Иванов, по-познат като Уош МС, Жени Калканджиева и Джулиана Гани. От кухнята на продукцията издават, че в ефира ще видим и артистичен гримьор, което вдъхна надежда в мнозина фенове, че Валентин Кулагин ще се върне в Къщата с нови пиперливи изказвания. Сред предполагаемите имена, които са в списъка с участници, се нареждат дизайнерката Миглена Каканашева-Мегз, поп-фолк певицата Мария, плеймейтката Златка Димитрова, боксьорът Тервел Пулев, фолкиконата Сашка Васева и олимпийската ни шампионка Станка Златева. „Уникалното при  „Биг Брадър: Most Wanted“ е, че събира силни играчи, които познават играта, голяма част от тях са участвали в нея и преди, познават я и за тях това е шанс да тестват нови стратегии и да надскочат собствените си възможности“, споделят продуцентите на шоуто.  ", "date": "2018.11.04", "title": "Златка и Джизъса влизат заедно в „Биг Брадър: Most Wanted”"}
{"url": "https://www.monitor.bg:443/bg/a/view/niki-iliev-e-vinoven-za-razdjalata-sys-sanja-148618", "text": "Актьорът и режисьор Ники Илиев призна, че носи отговорност за раздялата със съпругата си Саня Борисова. Това призна самият той пред Нова тв. -е сме заедно, са си между нас”, заяви той. Мъжът, отговорен за филми като „Нокаут или всичко, което тя написа“ и „Живи легенди“  не е сигурен дали любовта е свършила и таи топли чувства към синеоката красавица. „Не знам дали свърши любовта. Трудно е да различаваш професионалния и личния живот, когато работите заедно. Това понякога създава проблеми. Не знам кога е тръгнало началото на края. допълни той. Междувременно Илиев не иска да коментира дали има нова жена до себе си. Слухове за раздялата на Ники и Саня се въртят в медийното пространство от дълго време, но актьорът призна официално за краха на брака им през август. Искрите между тях пламнаха преди около 10 години по време на снимките на сериала „Забранена любов“, където двамата играха брат и сестра.", "date": "2018.11.04", "title": "Ники Илиев е виновен за раздялата със Саня"}
{"url": "https://www.monitor.bg:443/bg/a/view/trymp-demokratite-shte-prevyrnat-florida-vyv-venecuela-148615", "text": "На последния си предизборен митинг в щата Флорида преди изборите следващата седмица президентът на САЩ Доналд Тръмп призова поддръжниците си да изберат републиканските кандидати за губернатор и сенатор, заявявайки, че в противен случай Демократическата партия ще съсипе щата, който той също нарича свой дом, предаде АП. Тръмп се върна за втори предизборен митинг във Флорида тази седмица, за да подкрепи кандидатите на своята партия за сенатор и губернатор. Той предупреди, че ако бъде избран кандидатът за губернатор на Демократическата партия Ендрю Гилъм, жителите на Флорида ще плащат високи данъци. \"Те ще наложат социализма във Флорида. Добре дошли във Венецуела\", заяви още Тръмп, цитиран от АФП. Президентът на САЩ наблегна на икономиката, включително рекордно ниската безработица, особено сред малцинствата. Освен това той обеща данъчни облекчения за средната класа, отбелязва АП. По-рано Тръмп проведе среща с избиратели в Монтана, където даде да се разбере, че иска сенаторът от Демократическата партия Джон Тестър да напусне горната камара на американския парламент както поради политически, така и поради лични причини. Президентът на САЩ обвинява Тестър, че е провалил кандидатурата на Рони Джаксън, адмирал от флота и лекар на Белия дом, за министър по въпросите на ветераните. Той беше принуден да оттегли кандидатурата си заради обвинения в лошо поведение на работното място, припомня АП. \"Не съм го забравил и честно казано, това е една от причините да идвам тук толкова често\", заяви Тръмп, който посети щата в средата на октомври. \"Това, което той причини на този човек, е срамно\". В щата Тексас вече са подадени 4,9 милиона гласа, което е повече от общия брой на гласовете, подадени на предишните избори в средата на мандата през 2014 г., показват данни на местните власти. Тогава гласуваха общо 4,7 милиона души.", "date": "2018.11.04", "title": "Тръмп: Демократите ще превърнат Флорида във Венецуела"}
{"url": "https://www.monitor.bg:443/bg/a/view/185-kilogramovata-lilit-horata-si-plashtat-da-me-vidjat-kak-jam-snimki-148617", "text": "Преследваща заветната цел да влезе в Книгата на рекордите на Гинес пищна дама вече е достигнала отметката 185 килограма и смята да натрупа още над 100, за да стане рекордьор (в момента водачката в класирането е Паулин Потър от САЩ с 293,6 кг).  Дебеланата на име Лилит си изкарва прехраната като похапва пред камерата и хиляди фетишисти онлайн си плащат, за да я гледат как се тъпче с бургери, торти, пици и т.н. През последните три години Лилит е натрупала в тялото си цели 136 килограма. „Много от феновете ми ме гледат и им харесва да виждат как дебелея“.", "date": "2018.11.04", "title": "185-килограмовата Лилит: Хората си плащат да ме видят как ям (СНИМКИ)"}
{"url": "https://www.monitor.bg:443/bg/a/view/20-godishen-motorist-zagina-sled-udar-v-mantinela-148601", "text": "20-годишен моторист загина, след като моторът му се удари в мантинелата на бул. „Васил Априлов” в Пловдив. Катастрофата станала в събота вечерта около 18,20 часа пред очите на много минувачи. Катастрофиралият младеж е карал спортно „Кавазаки”, с което се е блъснал в мантинелата край входа на Медицинския университет. Очевидци видели след катастрофата, че от главата на пострадалия тече кръв. На мястото била изпратена линейка и мотористът бил откаран в болница. Няколко часа по-късно оттам съобщили, че младежът е починал. По информация на полицията 20-годишният е управлявал „Кавазаки”-то си без да има нужната категория, а самият мотор е бил без регистрационни табели.", "date": "2018.11.04", "title": "20-годишен моторист загина след удар в мантинела"}
{"url": "https://www.monitor.bg:443/bg/a/view/otvoriha-nov-pyten-uchastyk-vyv-varna-premieryt-inspektira-dva-obekta-148608", "text": "Премиерът Бойко Борисов инспектира работата по два важни строителни обекта във Варна.  „След срещите, проведени във Варна в четвъртък и петък, проверих работата и по 2 важни обекта за града - пробивът на бул. „Сливница“ и парк „Възраждане“, написа Бойко Борисов във Фейсбук.. Пробивът е ключов проект за града и е връзката с Автомагистрала „Хемус”. Новият участък на бул. „Сливница“ по т.нар. пробив към ул. „Атанас Москов“ вече е отворен за движение на моторни превозни средства. Той е с дължина 532 метра с две платна, всяко с по две ленти, както и с разделителна ивица. От двете страни има тротоари, поставени са автобусни спирки, реконструиран е светофарът на кръстовището на булевардите „Сливница\" и „Янош Хуняди“. Изграден е и нов водоскок над същестуващото дере. С реализирането на проекта и последващо изграждане на рампа ще бъде осигурен бърз достъп на автомобилите до магистрала „Хемус“. Пробивът на бул. „Сливница“ е част от мащабната инфраструктурна програма във Варна, ксто само за този проект Министерски съвет отпусна 4,5 млн. лв. Парк „Възраждане” пък е с площ от 30 дка. Преди реализирането на проекта имотът беше неизползваем, тъй като зелените площи бяха неподдържани и занемарени. Изградени са асфалтови алеи за пешеходци и велосипедисти, зони за отдих, детска зона и трасе за екстремно колоездене”, посочи още премиерът.", "date": "2018.11.04", "title": "Отвориха нов пътен участък във Варна, премиерът инспектира два обекта"}
{"url": "https://www.monitor.bg:443/bg/a/view/vilner-obzavede-dve-ednakvi-koli-s-razlichen-interior-148597", "text": "Най-новият проект на българското дизайнерско студио Vilner Garage всъщност е съставен от два компонента. Това са два еднакви автомобила, базирани на Ford Mustang GT Convertible от 2015 година. Концепцията им обаче е доста различна. Автомобилът Ford Mustang GT Convertible се задвижва от 5,0-литров бензинов V8-цилиндров двигател с мощност 418 конски сили и въртящ момент 530 Нютон метра, съчетан с 6-степенна автоматична скоростна кутия. Собственото тегло на кабриолета със задно предаване е 1810 кг. „Избрахме еднакви модели, именно за да демонстрираме различните степени на персонализация, които предлагаме”, казва Атанас Вилнер, основал ателието преди повече от 20 години. Умел ход, с който Vilner Garage демонстрират едновременно два важни аспекта от работата си - първо, че промяната на малки детайли на един интериор могат да доведат до огромна промяна в усещането за колата, и второ – че степента на персонализация зависи единствено от желанието на клиента, като граница е само небето. Усещането и в двата салона е издигнато на нивото на автомобил, няколко класи над стандартния Ford Mustang. Дизайнерите от Vilner Garage не са пестили нито от фината кожа, нито от висококачествената и технологична алкантара. Те покриват почти всички груби пластмаси, в различна степен при двете коли, като особено забележителен мотив е избродираното лого Mustang, галопиращо по корите на вратите и стелките. Воланите и при двата проекта, сами по себе си, са произведения на изкуството. Те са облицовани от два типа кожа при обръча, алкантара за средната част и имат поставен централен маркер в най-горната точка, характерен за състезателен автомобил. При единия Mustang GT кормилото е декорирано с лого V на син фон в долната част, докато при другият автомобил, мотивът със състезателните ивици от екстериора е продължен по седалките и дори по самия волан. „Не е трудно да персонализираш ефективно автомобил, когато бюджетът е неограничен. Когато случаят не е такъв обаче, майсторството на ателието си проличава именно тогава”, завършва темата за двата Mustang-a Атанас Вилнер.", "date": "2018.11.04", "title": "Vilner обзаведе две еднакви коли с различен интериор"}
{"url": "https://www.monitor.bg:443/bg/a/view/zverskoto-ubijstvo-v-rusensko-zaradi-iznevjara-148603", "text": "Зверското убийство в русенското село Сваленик, община Две могили, е станало заради изневяра, последвана от раздяла. Вследствие на побой, завършил със смърт бе задържан 36-годишен мъж. В събота стана ясно, че убиецът е братовчед на жертвата, като и двамата са от турски произход. Сигналът за жестокото престъпление е подаден в 22,23 часа в петък чрез телефон 112. На място веднага е изпратен полицейски екип от районното управление в Две могили, който се е натъкнал на трупа на 37-годишен местен жител. Според разследващите става въпрос за убийство след битов скандал. Според информация от хора от селото пък, 36-годишният убиец е работел като пазач в местна фирма. Преди около месец той се прибрал от нощна смяна и заварил у дома си братовчед си и жена си голи в кревата, а около тях се търкаляли бутилки с алкохол. В същото време двете му деца били в къщата. Тогава той извадил телефона си и ги снимал. След това публикувал снимките на невярната си съпруга и палавия си братовчед във Фейсбук. Жената, която работи в детската градина в селото от своя страна си събрала багажа и се преместила при любовника си, като оставила децата при баща им, който от своя страна решил да прибегне към развод. Явно обаче не могъл да преглътне обидата и отишъл в дома на братовчед си и започнал да налага жена си. Намесата на любовника й пък, се оказала фатална за самия него, след стоварените върху му юмруци. Жената от любовния триъгълник разказа своята версия за случилото се. „Тази нощ (петък – б.р.) имах гости, които цял ден бяха тук и ми оправяха покрива. Те дойдоха в 7 часа и в 9 вечерта си заминаха. След тях аз клекнах пред лаптопа, за да си пусна музика, и моят съпруг Межднун Курдов влезе в стаята. В момента, в който се обърнах, той почна да ме рита и да ме налага. Влезе и Шахин Курдов, той почна и него да го налага. Дръпна в отделна стая и почна да го рита в главата и аз в този момент успях да избягам и тръгнах по уличката нагоре, за да мога да се обадя на приятели и най-вече на „Спешна помощ“ и на полицията. Межднун Курдов е мой бивш съпруг, Шахин е човекът, с който аз живея. Предполагам, че причината е ревност, но иначе нито сме се карали, нито сме имали някакви конфликти до този момент. Това е единствената причина според мен. На лицето ми са следи от негово ритане – аз, като се обърнах към него, и той ме зарита. Когато се върнах отново в къщата, около 10 часа вечерта, вече беше дошла майката на Шахин, а Мечито в този момент. Видях един труп, който лежи окървавен на земята. И в този момент дойде вече полицията и ни помолиха да излезем от стаята“, разказва Аси. Медиците от „Спешна помощ“ опитали да върнат убития мъж към живота, но без резултат, съобщава Русе Медиа. Следите от мелето още се виждали в стаята, където Шахин е издъхнал в локва кръв. Очевидци разказали, че гледката е била страшна. Аси споделя още, че Межднун по принцип не е лош човек, но когато си пийне, тогава ставал агресивен. Смята, че именно под въздействието на алкохола е извършил престъплението, тъй като нямал други криминални прояви. Признава обаче, че в съвместния им живот й е посягал и е била жертва на домашен тормоз. „Скубане на коси, ритане, защо се лакираш, защо носиш такива дънки, на теб не ти прилича като майка на две деца, от този род. За тази агресия не съм подавала сигнал в полицията, защото смятам, че можеше да стане по-лошо. За него подаването на сигнал е нещо срамно. И поради тази причина, за да нямам по-големи главоболия, не съм подавала сигнал“, разказва жената. В селото битуват различни мнения-имало хора, които обвиняват Аси за случилото се. Според разказите им тя изневерявала и преди на мъжа си с братовчед му и едва по-късно вече се събрала с Шахин.", "date": "2018.11.04", "title": "Зверското убийство в Русенско заради изневяра (ОБНОВЕНА)"}
{"url": "https://www.monitor.bg:443/bg/a/view/diplomiraha-se-novi-nad-300-zdravni-specialisti-148604", "text": "Нови 301 специалисти от Факултета по обществено здравеопазване на МУ-Варна получиха дипломите си на тържествена церемония в зала 1 на ФКЦ. Дипломиран бе и първият в България випуск на абсолвенти с медицинско образование и квалификационна степен „Магистър“ от специалността „Оптометрист“. Сред завършилите студенти са и 16 магистри от единствената в страната рускоезична магистърска програма „Обществено здравеопазване и здравен мениджмънт“. Абсолвентите са от общо 10 специалности, сред които „Медицинска сестра“, „Акушерка“, „Управление на здравните грижи“, \"Здравен мениджмънт\", „Опазване и контрол на общественото здраве“, „Фармацевтичен мениджмънт“, „Рехабилитация, морелечение, уелнес и СПА“ и „Оптометрист“. Отличник на випуска е Памела Пеньовска от специалност „Здравен мениджмънт“, а 14 от дипломантите завършват с успех над 5,50. Всички отличници бяха наградени от ректора на МУ-Варна, проф. д-р Красимир Иванов, а двама от тях получиха награди и от кмета на Варна, Иван Портних. „За да постигате успех в професионалното си поприще, не е необходимо единствено да достигнете до желаната позиция. Истинският успех означава всеки ден да надграждате себе си, да си извоювате малки победи, които да ви правят по-добри от вчера. Именно развитието е ключът към щастието и успеха“, заяви в приветствието си към дипломантите проф. д-р Иванов. През тази година се навършват и 25 години от създаването на първата в България академична специалност „Здравен мениджмънт“, която е и причината за създаването на Факултет по обществено здравеопазване към МУ-Варна. Деканът на факултета в периода 2012-2018 г., доц. Емануела Мутафова получи награда за изключителния си принос в развитието на образователната, международната и обществената дейност на факултета, за утвърждаването на доброто име и престиж като водеща институция в областта на общественото здраве на регионално, национално и международно ниво. Университетска болница „Света Марина\" във Варна осигури работни места по избор на 10 дипломанти. Още 10 работни места за акушерки бяха осигурени ив Специализираната акушеро-гинекологична болница „Проф. д-р Димитър Стаматов“, Майчин дом- Варна – 2 места за медицински сестри и 3 за акушерки. МБАЛ „Света Анна“ дава възможност за работа на 25 медицински сестри и 5 акушерки, а МБАЛ- Добрич осигури места за всички дипломанти от специалността „Медицинска сестра“. Студентите от специалност „Здравен мениджмънт“ излъчиха своите фаворити сред преподавателите си и избраха доц. Емануела Мутафова и проф. Стефка Коева  за свой „Любим преподавател“. На промоцията присъстваха и студентите от специалностите „Медицинска сестра“ и „Акушерка“ от филиалите на Медицинския университет във Велико Търново, Шумен и Сливен.", "date": "2018.11.04", "title": "Дипломираха се нови над 300 здравни специалисти "}
{"url": "https://www.monitor.bg:443/bg/a/view/eksperti-ot-mvf-ot-dnes-konsultirat-proektobudjeta-na-ukrajna-za-2019-g-148602", "text": "Група експерти от Международния валутен фонд (МВФ) пристигат днес в Киев, където започват консултации по проекта за държавния бюджет на Украйна за догодина, съобщи УНИАН. Агенцията се позовава на шефа на представителството на МВФ в страната Йост Люнгман. На 19 октомври фондът обнародва заявление за постигането на договореност с Киев за нова 14-месечна програма за поддръжка на икономиката със stand-by кредити. Малко преди това в Украйна бе обявено за поскъпване с 23% на цените на природния газ за вътрешния пазар от 1 ноември до 8550 гривни (303,20 долара) за 1000 куб. м.", "date": "2018.11.04", "title": "Експерти от МВФ от днес консултират проектобюджета на Украйна за 2019 г."}
{"url": "https://www.monitor.bg:443/bg/a/view/mahat-apu-ot-semejstvo-simpsyn-zaradi-rasizym-148459", "text": "Любимият на малки и големи анимационен герой с индийски корени Апу Назасмадепетилон се сбогува със „Семейство Симпсън“. Макар собственикът на магазина Kwik-E-Mart в град Спрингфийлд да е на екран от 1989 година, той безцеремонно ще бъде изтрит от сценария. Причината се крие в обвиненията, че персонажът е расистки. Миналата година комедиантът Хари Кондаболу засне документалния филм „Проблемът с Апу“, който представя Назасмадепетилон като отрицателен стереотип за южноазиатците. Това породи дебати относно редно ли е героят да се представя с подобен акцент и изказвния от типа Преди дни продуцентът на „Семейство Симпсън“ Ади Шанкар официално заяви, че Апу вече няма да се появява в комичното ежедневие на Хоумър и компания. „Ще изтрият изцяло героя Апу. Няма да го правят твърде показно, но изобщо няма да се споменава повече, за да се избегнат скандалите“, заяви пред онлайн медията IndieWire той. Създателят на анимационния сериал Мат Грьонинг коментира, че все пак не е съгласен с това решение, тъй като „Апу е най-добрият индийски анимационен герой през последните 30 години“.", "date": "2018.11.04", "title": "Махат Апу от „Семейство Симпсън“ заради расизъм"}
{"url": "https://www.monitor.bg:443/bg/a/view/robotite-v-bydeshte-shte-plashtat-danyci-predricha-bil-gejts-148605", "text": "Бил Гейтс - основателят на корпорацията Microsoft Бил Гейтс смята, че в бъдеще роботите ще бъдат обложени със специални данъци, чиято цел е да могат хората да запазят работните си места, казва милиардерът в интервю за японския вестник Nikkei. Според него масовата автоматизация на икономиката не бива да довежда по пълно излизане на хората от трудовия пазар. По думите му в основата на данъчното облагане е да се вземат пари от капитала и работната сила, а роботите са капитал. Гейтс смята за редно увеличаването в бъдеще на данъците от материалния капитал и другите видове имущество, в това число и за роботите. Милиардерът добавя, че няма да бъде забранено на бизнеса да купува роботи и да ги използва, но държавата ще дава стимули за наемането на хора, за разлика от сегашната данъчна система, която ни тласка в обратна посока.", "date": "2018.11.04", "title": "Роботите в бъдеще ще плащат данъци, предрича Бил Гейтс"}
{"url": "https://www.monitor.bg:443/bg/a/view/borisov-poiska-debat-za-promenite-po-grajdanska-otgovornost-148607", "text": "Премиерът и лидер на ГЕРБ Бойко Борисов разпореди на парламентарната група на партията да не гласува промените в Кодекса за застраховането, които касаят „Гражданска отговорност“ за автомобилите, докато не бъдат подложени на широк обществен дебат, съобщиха от формацията. Въпросните поправки бяха предложени между първо и второ четене на законопроекта за промени при застраховането от шефката на бюджетната комисия в НС Менда Стоянова и касаят реда и условията за определяне на обезщетенията. Идеята е да има таван от 20 000 лв. обезщетение за близките на починал при катастрофа. Освен това сумата ще се изплаща на съпруга, на човека, живеещ на семейни начала с пострадалия, на негово дете или родител. Предвижда се също така ако той има брат или сестра, те също да имат право да получат до 15 000 лв., а 5000 лв. обезщетение по изключение да се дава на други близки на починалия, с които също е имал „емоционални отношения“. Същите размери на обезщетенията трябва да бъдат определяни и от застрахователя на виновния водач или по съдебен ред при смърт или телесно увреждане на човек, предвиждат още предложенията на депутатката от ГЕРБ. Стоянова смята още, че е редно сумите на обезщетенията да важат и за застрахователни събития, настъпили преди влизането в сила на измененията в кодекса. До предлаганите промени се стигна след тълкувателно решение на ВКС, с което се разшири кръгът на хората, които могат да претендират за материално обезщетение вследствие на смърт на пътя. От Института за пътна безопасност заявиха в своя позиция обаче, че искането да се фиксира в закон цената на човешкия живот противоречи на основни принципи в правото, на морала и на разбирането на обществото. „Има планирано обществено осъждане в заседанието на бюджетна комисия в НС за четвъртък и там ще стане ясно точно за какво иде реч в тези промени\", потвърди от своя страна шефката на парламента Цвета Караянчева във връзка с промените в Кодекса за застраховането, след като премиерът Бойко Борисов поиска от депутатите от ГЕРБ да не ги гласуват преди провеждането на широк дебат по темата. Според председателя на НС в никакъв случай не може да се говори за намеса или скъсване на връзката между депутатите и правителството. „Като председател на партията г-н Борисов има право да изказва да изказва мнение и като партиен лидер, още повече, че той е министър-председател и отговаря за политиките в страната. Това е чуване на всяка една тревога и реакция на българските граждани, за да не се получи нещо, което не би допаднало като политика на българските граждани. Защото работата на правителството и на нас като парламент е да работим в полза на българските граждани и аз също съм за такъв дебат по всяка една тема“, коментира Караянчева.", "date": "2018.11.04", "title": "Борисов поиска дебат за промените по \"Гражданска отговорност\""}
