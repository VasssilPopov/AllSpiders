{"url": "https://www.monitor.bg/bg/a/view/14-bg-plaja-i-jahtena-marina-posreshtat-turistite-sys-sin-flag-166935", "text": "14 плажа и една яхтена марина по Българското Черноморие ще посрещат туристите със сертификат „Син флаг“ . Така ивиците с чист пясък и морска вода са с две повече в сравнение с миналото лято. Това са , „Оазис“, „Дюни“, „Созопол Харманите“, „Поморие Изток“ , „Несебър Юг „,“Слънчев бряг Юг“, „Слънчев бряг Централен“, „Слънчев бряг Север“, „Свети Влас Нов“, „ Елените“, „ Слънчев ден“, „Златни пясъци“, „Албена“ и „Бялата Лагуна“ и „Марина Диневи“. Това лято централният плаж в Слънчев бряг откри туристическия сезон със „ Син флаг“, а с престижното отличие след няколко години прекъсване е и „Златни пясъци“. За да се получи екосертификат „Син флаг“ един плаж трябва да отговаря на още 32 критерия относно чистотата, управлението на околната среда и организация, образование и информация за околната среда, безопасност за посетителите и услуги, както и за защита на природата, на брега и крайбрежната зона, коментират екоспециалисти. Централният плаж в Слънчев бряг получава за първи път отличието, след като от тази година управлението бе поето от нов концесионер. Само за няколко месеца плажът беше преобразен и след оспорвана световна надпревара доказа, че има място в списъка с най-добрите ивици. \"Синият флаг е голямо признание за нас, защото изключително активно прилагаме високите изисквания на  Международната Фондация за екологично образование \", заявиха от управата на ивицата. От фирмата концесионер информираха, че два пъти в месеца се правят проби на морската вода, дезинфекцира се редовно плажът, осигурени са и достатъчно съдове за отпадъци. Освен това плажът е пригоден и за хора с увреждания. За тях са изградени специални тоалетни и рампи за лесно придвижване. \"Дълги години със \"Син флаг\" бяха сертифицирани само „ Слънчев бряг-Юг и Слънчев бряг-Север”. Благодарение на усилията на новия концесионер на „Слънчев бряг-Централен“ - \"РВК 1\", управляваният от нея плаж има място сред най-добрите световни плажове, наградени през 2019 г. Това е и отлична награда за 60-годишния юбилей на курорта през тази година\", посочват от движението \"Син флаг\". По цялото протежение на ивицата вече са поставени чадърите и шезлонгите, повечето от които са чисто нови. Пясъкът е заравнен, обезпаразитен и почистен, оборудван е и медицински пункт с линейка и реанимационен екип. Назначени са служители по сигурността, които ще следят през цялото лято за реда и спокойствието на туристите. За първи път по протежението на цялата ивица са монтирани пилони с по три лампи, които осветяват нощно време пясъка. Осигурена е свободната безплатна зона на пясъка, която е 50 процента. Мощни лампи са монтирани по цялото протежение на ивицата и ярко я осветяват през нощта. Докато миналата година единственият плаж със син флаг край Варна бе на „Слънчев ден”, това лято на сцената се завръща „Златни пясъци“, като причината е подобрената пропускателна способност на пречиствателната станция и дълбоководното заустване на отпадните води навътре в морето. Именно морето край плаж „Панорама“ в северната част на „Златни пясъци“ , където е пречиствателната станция, бе сред най-проблемните участъци в последните години. Въпреки 15-те отличени със „Син флаг“ плажове у нас обаче сравнение показва защо сме все още значително назад в това отношение, например от Гърция, където те са над 500, припомнят специалисти в туристическия бранш. Според тях съществува пряка зависимост между степента на развитие на туризма и интереса към един район или една държава и броя на присъдените Сини флагове. Пример за това са първенците в класацията – Испания, Гърция, Франция, Турция, Италия, Португалия, които имат най-много флагове и се радват на завидна посещаемост. 3 лв. за спускане по ролба, 70 лв. за полет с парашут. Най-евтината атракция на градския плаж във Варна е ролбата. Само 2 лв. е билетчето, а при платени 10 спускания, цената пада на левче. Най-ниски са цените за разходка с водно колело - 5 лв. за час, докато по курортите същото удоволствие излиза двойно. На Трета буна е единственият у нас блоб, като екстремното преживяване е достъпно за всеки над 14 г Ударната доза адреналин излиза 10 лв. за 30 минути. В съседство с блоба търсачите на силни усещания могат да покарат уейкборд. Еднодневна карта струва 45 лв., а двучасовото каране е 25 лв. Бонусът за най-ранните посетители е 5 лв. по-малко. На „Златни пясъци“ вече порят вълните с водни ски срещу 40 лв. за манш и с джетове, които се дават под наем за 10 минути на същата цена. Двойно по-малко струва едночасовото приключение с уиндсърф или карането на каяк. На Северния плаж в Слънчев бряг е най-екстремният воден парашут, дълъг цели 350 метра. Десет минути полет с него струва 70 лв. на човек, за двама цената е  общо 120 лв. Ивицата разполага с шест коридора за всевъзможни атракциони. По 20 лв. струва сърфирането върху рингове, банани и надуваеми дивани, теглени от моторница. Наемането на джет за 15 минути е 70 лв., за 30 минути – 120 лв. Джетът може да се наеме и за 20 минути срещу 90 лв. С десетачка по-евтин излиза джета на Южния плаж в Слънчев бряг, а сърфирането върху банан там е 15 лв. За полет с парасейлинг на „Какао”, туристите плащат по 70 лв., толкова колкото и на останалите ивици. Южният плаж в курорта предлага и познатите от миналото водни колела и то на народни цени. 30-минутна разходка за четирима струва само 15 лв., а за един час – 20 лв. На Южния плаж в Несебър работят две школи по уиндсърф, в които обучителен курс от 6 часа струва 300 лева. Час сърфиране без инструктор е 40 лв. На същата цена може да се наеме каяк или „sup”, представляващо гребане върху дъска в изправена позиция. На ивицата може да се наемат водни рингове и бабани срещу 20 лева за 10-минутна разходка. 52 плажа на юг и 11 на север без стопани Близо половината от плажовете по Южното Черноморие остават без стопани този сезон. Причината е, че те са отдалечени, труднодостъпни или не достатъчно атрактивни за потенциалните наематели. От общо 109 плажни ивици до момента са отдадени 57. Останалите 52 остават без стопани. Разчетите по общини сочат, че най-много ивици без спасители това лято ще има в община Царево, където неохраняеми остават 20 плажа, следвана от община Бургас с 12 безстопанствени ивици. В община Приморско неохраняеми са  останали 4 плажа, а в община Созопол са 3 ивици. Никой не е пожелал 5 плажа на територията на община Поморие и 8 в Несебърска. Сред неохраняемите в община Царево са трите северни ивици и Попския плаж, също плаж  \"Ахтопол\", \"Липите\" и \"Резово\". В община Несебър сред ивиците без спасители са \"Обзор - детски лагери\", \"Елените - Изток 1\" и \"Елените - Изток 2\", както и \"Несебър - изток\".  В Община Поморие без наематели са  \"Лахана\", \"Европа\",  \"Поморийска коса\", \"Поморие - Север\" и \"Поморие - Буната\". В Бургас  не са отдадени четирите плажни ивици в Сарафово и още толкова в квартал  Крайморие, както и на плажа \"Росенец\" и \"Отмални\" , които са пренаселени през лятото. В Созопол най-посещаваните ивици от тези, които остават без стопани са  \"Вромос\", \"Къмпинг Черноморец\" и \"Алепу\". Всички останали са грижа на концесионерите и наемателите. Те са длъжни да обезпечат ивиците . От 32 плажа по Добруджанското Черноморие неохраняеми за този сезон остават 11. От тях 5 ще бъдат охранявани с държавни средства чрез областна администрация – Добрич. Целта е да се осигури водно спасяване на най-посещаваните плажни ивици, които не се стопанисват. Плажовете, на които ще се осигури с ресурс от държавата водно спасяване през активните летни месеци, са: „Крапец - Север\" - част 2 - 1 пост, „Фиш-фиш\" - 2 поста, „Болата\" - 1 пост, „Дуранкулак - къмпинг „Космос\" - 1 пост, и „Шабленска тузла - къмпинг „Добруджа\", без част 4 - 2 поста. Общо 7 спасителни стационарни поста са предвидени на петте плажа, като е предвидено те да бъдат охранявани до 31.8.2019 г.", "date": "2019.06.03", "title": "14 БГ плажа и яхтена марина посрещат туристите със „Син флаг“ (ТЕМАТА)"}
{"url": "https://www.monitor.bg/bg/a/view/reka-moravishka-izleze-ot-koritoto-si-i-zalja-e79-166941", "text": "Река Моравишка между Мездра и Враца е излязла извън коритото и е заляла пътното платно на Е79 в посока Мездра – Враца, съобщава NOVA. Временно е ограничено движението, трафикът се пренасочват по стария път Моравица - Руска Бяла. В обратната посока движението е разрешено. Екип от Община Мездра е на мястото и е констатирал, че нивото на водата е спаднало с 3 см, а върху платното се стичат ниски водни и кални маси, които предстои да се почистят. По данни на дежурните в Областния съвет по сигурност, за час е било прекъснато електроснабдяването в с. Бели Извор и кв. „Кулата” и вече е възстановено. По същото време нагоре по склона силна градушка напълно унищожи насаждения с царевица. Земята край мездренското село Боденец побеля, а дълго след стихията ледените късове не можеха да се разтопят.", "date": "2019.06.03", "title": "Река Моравишка излезе от коритото си и заля Е79"}
{"url": "https://www.monitor.bg/bg/a/view/bylgarski-li-ste-ili-ste-vnosni-166929", "text": "„Който зеленчуци не яде, той голям не ще да порасте...“, възпитава поколения наред една популярна детска песничка. Какви плодове обаче ядат българските деца в училище? Ядат такива, каквито е договорило училищното ръководство с фирмата- доставчик, спечелила конкурса. Дали това ще са круши само по форма, без аромат и вкус, или ябълките, които трудно ще разрежеш и с хирургичен скалпел, е подробност, на която същото това училищно ръководство не обръща внимание. За школската администрация е важно да се впише в рамките на спуснатия бюджет за ученическото хранене. И, разбира се, менюто да отговаря на изискванията за същото това хранене. Тоест, важното е администрацията да козирува по устав, че е изпълнила програмата „Училищен плод“ и „Училищно мляко“. От там нататък дали за консумацията на ябълката е необходим скалпел или с крушата децата могат да играят ръгби, е въпрос, който не интересува никого. Освен разбира се, родителите. Те обаче рядко са наясно с това какво точно ядат децата им в школото. За добро от догодина се обмисля промяна в наредбата за хранене в учебните заведения. Проектът предвижда половината от продуктите по програми „Училищен плод“ и „Училищно мляко“ да бъдат българско производство. Това е една добра инициатива – насърчава се родното производство, което би следвало и да е по-евтино. Очаква се, че продуктите ще бъдат и с по-високо качество. Дали обаче очакванията ще се оправдаят? На този въпрос да се отговори еднозначно е невъзможно. От една страна е добра идеята да се насърчава родното производство, като се предлага българска продукция. От друга обаче кой ще контролира качеството на тази продукция и ще го контролира ли някой въобще? Логично следва и фактът, че родното не всякога означава качествено. Всеки от вас се е натъквал на пазара на плодове и зеленчуци българско производство, които се скапват още на следващия ден след покупката, а понякога и докато ги занесете вкъщи. Купували сме и купуваме и вносни, които са и ароматни, и вкусни. При това, по-евтини от нашенските, защото при по-голям обем превозът излиза по-евтино, което сваля цената и на стоката. Това се отнася и до плодовете, предлагани в училище. За да се осъществи програмата, е необходим стриктен контрол. За да не стигнем до онзи виц, в който купувач пита продавачката: „Тези домати да не са ГМО“. И докато тя му отговори, от щайгата да се чуе: „Не сме, не сме“.", "date": "2019.06.03", "title": "Български ли сте, или сте вносни?"}
{"url": "https://www.monitor.bg/bg/a/view/mobilni-ekipi-inspektirat-vsichki-plajove-za-osiguren-dostyp-166938", "text": "Мобилни групи на Министерството на туризма инспектират всички плажове по Черноморието. Проверяват се, както плажовете, отдадени на концесия или под наем, така и неохраняемите ивици и гарантирането на свободния пешеходен достъп до тях.  Това съобщи министърът на туризма Николина Ангелкова при следобедна проверка на Френския залив до варненското село Осеново, община Аксаково, заедно с представители на общината. Поводът за инспекцията са получени в Министерството на туризма сигнали от граждани, че достъпът до плажа е възпрепятстван, заради поставени метални ограждения. На място бе установено, че част от оградения поземлен имот е частен, но независимо от това, пешеходният достъп до морския плаж трябва да бъде осигурен, както изисква законът. Министър Ангелкова съобщи още, че Министерството на туризма е сезирало община Аксаково, която да направи нужните инспекции и да установи дали оградата е законна. В противен случай тя ще бъде премахната. От своя страна зам.-кметът на Аксаково Красимира Дянкова обеща общината да направи проверките и да излезе със становище по случая в рамките на седмица. Екипите на Министерството на туризма са инспектирали също плажовете на „Ривиера“ и „Златни пясъци“.", "date": "2019.06.03", "title": "Мобилни екипи инспектират всички плажове зa осигурен достъп"}
{"url": "https://www.monitor.bg/bg/a/view/300-mln-iskat-obshtinite-za-spravjane-s-bedstvijata-166939", "text": "300 млн. лв. искат българските общини за справяне с пораженията от природните бедствия. Заявките, дадени до този момент са четири пъти повече от сумата, с която разполага Междуведомствената комисия за възстановяване е подпомагане. Това каза във Велико Търново вътрешният министър Младен Маринов. „Парите са недостатъчно. Трябва приоритетно и процентно да отговаряме на всички нужди. След средата на годината оставяме един резерв, който се разпределя накрая, с оглед да можем да направим анализ на всички неоходимости. Тогава ще направим всичко възможно да отпуснем още”, каза министърът. Велико Търново бе един от рисковите региони, които той посети за да се запознае със ситуацията след падналите валежи. Вследствие на изсипалите се 110 л. на кв.м. водите на река Янтра се вдигнаха застрашително и достигнаха 5,85 метра. Водата мина през зидовете и заля част от двора на средновековната църква „Св. 40 мъченици”, която се намира под хълма Царевец, на брега на реката. За щастие до заливане на жилищни сгради не се стигна и в понеделник след обяд водите на реката започнаха бавно да се отдръпват и да си влизат в коритото. Това накара живеещите в най-ниските квартали, Асенова махала и Света гора да си отдъхнат, след като цяла нощ понечето от тях не са спали заради страх от заливане на жилищата им. Последното сериозно повишаване на нивото на Янтра бе през 2006 г., когато водите потопиха под водата първите етажи и мазетата на къщите на болярите, а също и южния пътен възел и част от индустриалната западна зона.", "date": "2019.06.03", "title": "300 млн. искат общините за справяне с бедствията"}
{"url": "https://www.monitor.bg/bg/a/view/byrza-pista-za-naznachenijata-v-armijata-166940", "text": "Преминалите успешно конкурс за служба в редиците на родната армия ще бъдат назначавани по бърза процедура и ще получават веднага пушка и униформа. Това предвижда проектопостановление на МС за промени в Правилника за прилагане на Закона за отбраната и въоръжените сили, което е публикувано на сайта на МО. Целта на измененията е да се реши проблемът с недокоплекта при военнослужещите. Една от мерките, които се предприемат, е одобрените кандидати да не чакат разрешение за достъп до класифицирана информация, което да им отваря вратата към военната служба. Оказало се, че мнозина от тях трябвало да тръпнат в очакване да получат такова на „улицата“ в продължение на над 4 месеца, през които в крайна сметка приемали оферти от други работодатели и така армията изпускала качествени бъдещи войници. След евентуалното приемане на пакета от мерки от кабинета обаче с разпореждане на военния министър „зайците“ щели да бъдат назначавани моментално на служба на специален щат при режим на изчакване за въпросното разрешение. С друга промяна пък трябва да се преодолее и проблем, до който се е стигнало след въвеждането на новия модел за кариерно развитие през 2017 година. Оказало се, че новите правила не регламентират условията за развитие на военнослужещите със старши офицерски звания, заемащи академични длъжности, с придобита образователна и научна степен „доктор“, без завършена степен „магистър“ от професионално направление „Военно дело“. Освен това възникнала драма и с преназначенията вследствие на реорганизацията на щатовете в армията от началото на годината след влизането в сила на новия класификатор на длъжностите заради трансформирането на заплащането „от възнаграждение за присвоеното им военно звание и степен към възнаграждение в зависимост от заеманата длъжност и присвоеното им военно звание“. До нея се стигнало заради предвидения в правилника минимален срок от година престой на всяка една длъжност. Идеята е спазването на това правило да отпадне за тази година. Освен това за да не противоречи на конституционните права на гражданите, правилникът на военните ще бъде така изменен, че освободените от служба заради психически проблеми войници ще могат все пак да обжалват в бъдеще това решение на медицинските специалисти под пагон.", "date": "2019.06.03", "title": "Бърза писта за назначенията в армията"}
{"url": "https://www.monitor.bg/bg/a/view/rzi-vodata-v-moreto-kraj-varna-e-s-otlichni-pokazateli-166936", "text": "Първите за сезона проби на морската вода показват добри показатели за ентерококи и е-коли. Колкото по-ниско е числото, толкова по-чиста е водата, уточняват от Регионалната здравна инспекция-Варна. Проби от водата се взимат по график, изготвен още в началото на сезона на всеки две седмици от всички плажове край Варна, обясниха от РЗИ. Учестен мониторинг се прави на Южния, Централния и Офицерския плаж във Варна. През последните години във Варна бе реконструирана и разширена пречиствателната станция за отпадни води, която пречиства напълно водите с отстраняване на фосфора, а във Варненска област по ОП „Околна среда“ бяха финансирани общ 19 проекта за 312 млн. лв. Изграждането на новата пречиствателна станция в „Златни пясъци“ започна веднага след приключване на туристическия сезон миналата година. Проектът се финансира по ОП „Околна среда 2014-2020“. С модернизацията капацитетът на станцията трябва се увеличи от 15 000 на над 72 00 еквивалент жители, коментира зам.-кметът на Варна, инж. Христо Иванов. Варна е заделила и 105 000 лв. за проектиране на сепаратор или дълбоководно заустване на водите от Шокъровия канал, които се изливат в района на Офицерския плаж. От Института по океанология и хидрология към БАН пък са осигурили сензорни станции, които дават информация в реално време за състоянието на водата в залива. Отлични показатели на морската вода отчитат от РЗИ по плажовете „Фичоза“, „Черноморец“, „Паша дере“, край Шкорпиловци и бившия къмпинг „Луна“ в Бяла. Като добри могат да се категоризират в „Св. Константин и Елена“ и „Слънчев ден“, а варненските плажове са в графата „задоволителни“.", "date": "2019.06.03", "title": "РЗИ: Водата в морето край Варна е с отлични показатели"}
{"url": "https://www.monitor.bg/bg/a/view/hvanaha-traktorist-s-3-promila-alkohol-drug-karal-na-selo-bez-knijka-166937", "text": "42-годишен тракторист от варненското село Господиново бе заловен да управлява селскостопанскамашина „КТИ“ след употребата на алкохол. Той бил проверен на 31 май, около 13 часа в град Бяла. Тест с дрегер показал, че управлява трактора с концентрация от 3 промила алкохол в издишания въздух. Задържан е за 24 часа. По случая е образувано бързо полицейско производство, а материалите по него са докладвани в Районна прокуратура – Варна. В село Попович пък е задържан друг шофьор, който освен, че бил подпийнал, се оказал и неправоспособен. 28-годишният нарушител управлявал на 1 юни лек автомобил „Фолксваген“, когато бил спря за проверка около 14,40 часа. Концентрацията на измерения алкохол в издишания въздух се оказала 1,65 промила. По случая е образувано бързо полицейско производство, а материалите са докладвани в Районна прокуратура – Варна. Той също е задържан за срок до 24 часа.", "date": "2019.06.03", "title": "Хванаха тракторист с 3 промила алкохол, друг карал на село без книжка"}
{"url": "https://www.monitor.bg:443/bg/a/view/izleze-pyrvoto-klasirane-na-pyrvolacite-166933", "text": "Списъците с приетите на първо класиране първокласници са качени на сайтовете на училищата, в които родителите им са подали документи. Записването става с ооригинала на удостоверението за завършен подготвителен клас и оригинала на удостоверението за промени в постоянния адрес на детето започва. То започва утре (4-и юни) и ще продължи до 6-ти в 17 ч. Най-много бяха желаещи да учат в 32 СУИЧЕ „Свети Климент Охридски“ в район „Възраждане“. По данни, предоставени на „Монитор“ образователния инспекторат близо 450 родителите бяха подали заявления децата им да участ там. От класирането става ясно, че от тях В 32-о училище ще бъдат и 68 деца от 4-а група, които са класирани с между 5 и 10 бонус точки.(б.а. - виж групите и допълнителните критерии в края на статията) В друго от училищата в района - 18 СУ „Уилям Гладстон“, подалите документи също бяха над 400 за общо 7-те обявени паралели. От сайта на школото става ясно, че в тях са приети общо 188 деца. В паралелките ще има между 26 и 28 деца, тъй като в тях има и близнаци. По-голям брой желаещи имаше и за 2 СУ „Акад. Емилиян Станев“ в район „Витоша“, където 380 родители бяха подали заявления децата им да учат там. В школото са приети общо 130, 70 малчугани са класирани по уседналост повече от 3 години и само 15 са от втора група. Във 2-ро училище няма нито едно дете, което живее в района от по-малко от година, както и такива, чийто постоянен или настоящ адрес е извън прилежащия му район. Сред училища към които имаше наплив бе и 51 СУ „Елисавета Багряна“, където подалите заявления бяха около 280. В школото в район „Красно село“ са класирани само хлапета от квартала. 86 от всички 107 приети малчугани са в първа група, 14 във втора и 7 в трета. Всички малчугани от квартала за приети и в 119 СУ „Акад. Михаил Арнаудов“. Децата, които ще трябва да се надяват на второ класиране, за да учат в школото в район „Изгрев“ са само от 4-и група. 105 първокласници или всички подали заявления от първа, втора и трета група са приети 104 СУ „Захари Стоянов“ .Желаещите да учат там обаче бяха близо 300. Час след като приключи записването на класираните училищната - Заявленията за участие в него се подават от 7-и до обяд на 10-и юни. Вечерта на 10-и става ясно и кои са приетите ученици, които имат два дни да се запишат. На 12-и в 18 ч. училищата обявяват колко са свободните места за трето класиране, които се подават заявления до 12 ч. на 14-ти юни. Класираните се обявяват същия ден вечерта, а записването е до 18-ти юни. При класирането в първи клас най-важен критерий е уседналостта и това дали постоянният или настоящият адрес на малчугана попада в прилежащия район в желаното училище. С най-голям шанс да бъдат приети имат децата, живели в района на училището през последните 3 години, както и тези чиито братя или сестри до 12-годишна възраст са възпитаници на същото школо. Те попадат в първа група. Във втора пък са тези, които не са се местили в периода от една до три години. Хлапетата, чийто адрес е сменян в рамките на по-малко от година пък се нареждат в трета група. В последната четвърта група пък са децата, чийто постоянен или настоящ адрес е извън прилежащия район на училището, в което подават заявление. Когато децата от една група са повече от обявените места в план-приема на дадено школо, малчуганите се класират по допълнителни критерии. Сираци и полусираци ще получават 6 точки. Толкова ще има и за хлапета с над 50% трайни увреждания. По 5 точки бонус има за близнаци семейства с повече от две деца, както и хлапета, чийто адрес е граничещ с прилежащия на район на училището, в което кандидатстват. Малчугани с подготвителна група в избраното школо и такива с братче или сестриче над 12 г. получават 4 точки към допълнителните критерии. Най-малък е бонусът за деца, които са настанени за отглеждане в приемно семейство или на роднини и близки, както и хлапета с един неизвестен родител или осиновени. Запазена е и възможността за жребий със случайни номера, когато броят на кандидатстващите деца, които отговарят на еднакви условия, е по-голям.", "date": "2019.06.03", "title": "Излезе първото класиране на първолаците"}
{"url": "https://www.monitor.bg:443/bg/a/view/velichkov-s-bronz-ot-evropejsko-po-snukyr-166928", "text": "Страхотен успех постигна един от най-добрите ни снукър играчи Георги Величков. Българинът завоюва бронзов медал на индивидуалното европейско първенство, което се проведе в Белград (Сър) през изминалия уикенд. Георги Величков достигна до полуфиналите, за да отпадне от Франсиско Санчес Руиз (Исп) след голяма битка и 3:4 фрейма. Въпреки това обаче той записа най-големия брейк на първенството със серия от 92 точки. Другият ни състезател Братислав Кръстев също се представи много успешно, като отпадна в 1/8-финалите от бъдещия европейски шампион Кристян Хелгасон от Исландия след 1:4 фрейма. От снукър федерацията определят постигнатото от двамата като огромен успех. В последните години играчите ни натрупаха добър опит с участия по турнири и шампионати. Страната ни организира и няколко европейски първенства, които помагат най-много за развитието на играта и младите таланти.", "date": "2019.06.03", "title": "Величков с бронз от европейско по снукър"}
{"url": "https://www.monitor.bg/bg/a/view/oborudvat-10-000-shkola-s-proektori-166934", "text": "Около 10 000 класни стаи ще бъдат оборудвани с проектори и други пособия за т.нар. фронтално обучение със средства по проект „Образование за утрешния ден“ по ОП „Наука и образование за интелигентен растеж“. Това заяви просветният министър Красимир Вълчев при посещението си в Първо ОУ „Св. Паисий Хилендарски“ в Гълъбово. По него ще се даде и възможност учителите да създават електронно образователно съдържание – презентации, уроци, клипове и др., които да са достъпни онлайн. За целта те ще минат пред обучения как да се подготвят тези ресурси. „В бъдеще учителите ще разчитат на повече източници на информация и знание, а не само на учебниците.“, каза Вълчев.  В училището учат предимно деца от уязвимите групи, като според учителите всички посещават редовно учебните занятия. Просветният министър им благодари за работата по механизма за приобщаване на учениците в образователната система. „Това е една от най-важните задачи пред обществото – да обхванем децата и те да посещават редовно училище. Вие сте най-важни, защото това е резултат от вашия труд“, подчерта той.  По време на посещението си Красимир Вълчев посети Професионалната гимназия по енергетика и електротехника, където над 200 ученици се обучават в специалности като „Автомобилна мехатроника“ и „Топлоенергетика“. Пред учителите министърът посочи, че все повече квалификацията ще се прави съвместно с бизнеса и припомни, че стъпка в тази посока е новата национала програма „IT бизнесът преподава“. Тя предвижда учителите да се възползват от стаж във високотехнологични компании и да обогатяват знанията и уменията си.  По-късно министърът уважи празника по случай 141 години от създаването на Второ ОУ „Христо Ботев“ и беше гост в СУ „Васил Левски“. Там той присъства на иновативен урок по история за деца от V клас. Училището използва електронни дневници, в които се вписват оценките и присъствията на децата. Красимир Вълчев сподели пред преподавателите, че се обмисля в следващите години МОН да финансира закупуването на електронни дневници за всички училища. „Неоходим е по-голям акцент в начина на преподаване и търсенето на креативност у учителя. Той трябва да привлече интереса на децата и да ги направи участници в процеса – да търсят информация и да я анализират“, заяви още той.", "date": "2019.06.03", "title": "Оборудват 10 000 школа с проектори "}
{"url": "https://www.monitor.bg:443/bg/a/view/marija-gabriel-ostavam-evrokomisar-lili-pavlova-vliza-v-ep-166931", "text": "Мария Габриел остава еврокомисар и няма да влиза в европарламента. Тя ще освободи депутатското място, което автоматично означава, че Лиляна Павлова – седма в листата на ГЕРБ ще стане евродепутат. „Говорих с премиера Борисов. Освобождавам депутатското си място в Европейския парламент и оставам еврокомисар“, заяви пред бТВ Габриел. Тя поясни, че не може да си позволи България да остане без еврокомисар в момент, когато се говори за намаляване на еврокомисарите, когато трябва да се вземат важни решения за еврозоната и Шенген. „Не мога да си позволя да не остана еврокомисар и България шест месеца да няма представител в ЕК, където се взимат важните решения“, каза тя. На въпрос дали има риск след 6 месеца, когато новата комисията трябва да бъде формирана, тя да не бъде избрана за комисар, Габриел отговори: „Обединение, единство, принципи - това за мен е основното. В Европа трябва да защитим ясно националният интерес в рамките на европейския”, коментира Мария Габриел. “Не трябва да позволяваме структурите на ГЕРБ се капсулират, усещала съм го”, заяви още Габриел. Тя коментира и оставката на Цветан Цветанов. „ГЕРБ е жив организъм и продължава напред. \"Тези избори ясно показаха, че има един път - на обединението и сътрудничеството\", категорична е Габриел. Междувременно темата коментира и самата Лиляна Павлова пред БНТ. \"Разбрах го днес, когато беше взето това решение\", каза тя. \"Ресорът на Габриел е изключително важен, темите са важни, но е важно и България да е добре представена\",  обясни Павлова и добави: \"Пред нас стоят важни теми – Шенген, Еврозона, бъдещият бюджет, сериозни преговори и при всички положения трябва да сме добре представени с компетентни и добре подготвени хора\". Попитна дали това е личен персонален жест от премиера Бойко Борисов към нея, Павлова отговори: Като правилно протегната ръка, тя опреледи обединението в дясното за евровота между ГЕРБ и СДС, които бях подкрепени и от други детски формации. За следващите избори трябва да мислим за широко отваряне в дясно, изрази мнението си Павлова. Този мандат върви успешно, каза  още тя, а по думите й формулата ГЕРБ-СДС доказала, че е работеща.", "date": "2019.06.03", "title": "Мария Габриел: Оставам еврокомисар, Павлова влиза в Европарламента (ОБНОВЕНА)"}
{"url": "https://www.monitor.bg:443/bg/a/view/v-obektiva-goloto-tjalo-v-cjaloto-mu-velikolepie-166926", "text": "Изтънчени фотоизложби, представящи красотата на голото тяло в цялото му великолепие, привличат посетители в две столични галерии. От тази вечер до 23 юни в арт център „Синтезис“ на бул. „Васил Левски“ 55 може да се видят работи на едно от значимите имена в историята на българската фотография – Георги Ст. Георгиев. Според експертите неговите творби от 20-те и 30-те години на ХХ век бележат прехода на родната ни култура от традиционна към модерна. Георги Ст. Георгиев вероятно е най-типичният представител на модернизма в нашата фотография преди Втората световна война и той съвсем неслучайно превръща голото тяло в свой обект – то има потенциала да руши стереотипи и да прекрачва табута, каквато е целта на модернистите. Но за да приеме консервативното патриархално общество провокацията, голотата трябва да бъде трансформирана в художествена фикция. И Георги Ст. Георгиев в значителна степен успява, като залага на символизма, който му е най-близък като художествен почерк. Символизациите вървят по две линии. Първата е присъща за символизма във всички изкуства и се изразява във въвеждането на персонажа в различни митологични, фолклорни и приказни матрици. Втората линия, присъща вече специално на фотографията, се определя от работата със светлината и ролята на сенките. Те, както може да се очаква, символизират скритата страна в човека, неговото второ, тъмно „Аз“, което го дебне, изкушава и плаши. Голотата тук трябва да подскаже, че то е проекция на сексуалното, което е един от главните поводи за „раздор“ между традиционната и модерната култура. Във фотографиите си Георги Ст. Георгиев иска да помири естествената и скандалната голота. Нещо като да снимаш разсъблечени модели под зоркия поглед на собствената си съпруга, каквато, впрочем, действително е била практиката на първите актови фотографи у нас, коментира доц. Георги Лозанов, сериозен познавач на темата. В галерия „Оборище 5“ от 6 до 30 юни пък може да бъде разгледана авторската експозицията „Голата истина“ (18+) на един от най-добрите модни фотографи в България – Алекс Манчев. Сбирката съдържа 19 стилни черно-бели фотографии, зад всяка една от които се крие отделна история. Естетиката на емоцията, красотата на свободата, смисълът на съдържанието – това са темите, които силно вълнуват и вдъхновяват Алекс Манчев. Жената като субект, а не обект на желанията, е муза и главна героиня в произведенията му. В неговите кадри тя играе себе си уверено и без задръжки. Те улавят характера, вътрешните пориви, търсенията и намиранията на жената във всичките й проявления; те са триумф на женствеността над сивотата на ежедневието.", "date": "2019.06.03", "title": "В обектива: голото тяло в цялото му великолепие"}
{"url": "https://www.monitor.bg:443/bg/a/view/dara-synuva-pesnite-si-166919", "text": "Да сънува алтернатива на бонбонестата представа за куклата Барби – така започва творческия процес по премиерното парче на Дара – Darbie. След четири часа в студиото с румънския хитмейкър Monoir, песента е вече факт, а с текста на български език чаровната брюнетка се захваща заедно с колегите си Pavell & Venci Venc’ в домашни условия. „Darbie e смела, кара колело, играе с колички с дистанционно, ожулва си коленете и скача от високо. Това бях аз като малка“, пуска ни зад кулисите бившата муза на Папи Ханс, която демонстрира лекотата, с която дирижира цяла армия от мъже по време на сценичното представяне на Darbie в Пловдив. След големия интерес, който Дара предизвика с парчето в рамките на годишните музикални награди на БГ Радио, то вече се върти в радиоефира ни. Към момента се наливат основите и на видеоклипа към проекта, а как изглежда визуално Дарби (Darbie), ще разберем още този месец.", "date": "2019.06.03", "title": "Дара сънува песните си"}
{"url": "https://www.monitor.bg:443/bg/a/view/babh-zapochva-zasileni-proverki-po-bylgarskoto-chernomorie-166932", "text": "Във връзка с настъпващия летен туристически сезон Българската агенция по безопасност на храните (БАБХ) стартира от днес, 3 юни, засилени извънредни проверки. Те ще се извършват на територията на областите Варна, Бургас и Добрич в обекти за търговия на дребно с храни, обекти с дейност кетъринг или подвижни, временни и сезонни обекти, както и в заведения за обществено хранене, включително и такива, намиращи се на територията на хотелски комплекси, туристически обекти, предлагащи услугата „all inclusive“. Проверките ще продължат до края на туристическия сезон - 13 септември 2019 г. При инспекциите ще се следи за установяване съответствието на бизнес операторите и обектите с изискванията на действащото законодателство по отношение регистрацията на обектите, хигиенното им състояние (сградов фонд и оборудване, хигиена на персонала, отстраняване на отпадъците), поддържане на Системите за управление безопасността на храните или процедури основани на принципите на НАССР – спазване условията и сроковете на съхранение на храни и суровини, изискванията за етикетиране, програми за мониторинг, за хигиена и безопасност на храните и осигуряване на проследимост на хранителните продукти – наличие на документи за произход и безопасност. Съгласно нормативните изисквания ще се акцентира на коректното етикетиране на предлаганите млечни продукти и ще се извършва проследимост на техните доставчици. Инспекторите ще проверяват дали в обектите за обществено хранене работят лица, които притежават редовно заверени лични здравни книжки (ЛЗК), съгласно чл. 2 от Наредба № 15 от 27.06.2006 г. за здравните изисквания. Целта на традиционните тематични проверки е да се обезпечи безопасността на туристите по отношение на храненето, да се гарантира сигурността и здравето на потребителите при увеличеното търсене и предлагане на стоки и хранителни продукти по време на летния туристически сезон, както и да се предотврати всеки опит за злоупотреби от недобросъвестни производители и търговци, собственици на заведения и хотелиери, за да могат потребителите спокойно да посрещнат дните от своята ваканция. Инспектори към Българска агенция по безопасност на храните ще извършват проверки по сигнали на потребители, които ще могат да подават онлайн сигнали за нередности или да използват за това горещия телефон на БАБХ – 0700 122 99.", "date": "2019.06.03", "title": "БАБХ започва засилени проверки по българското Черноморие"}
{"url": "https://www.monitor.bg:443/bg/a/view/sabliorkite-ni-shesti-v-evropa-166924", "text": "Женският тим на България се класира на шесто място на сабя в отборната надпревара от европейското първенство по фехтовка в Пловдив. Момичетата, водени от треньора Ивайло Воденов, се представиха много добре и демонстрираха завидни умения. В първата среща за влизане в осмицата Симона Недялкова, Йоана Илиева, Елица Станимирова и Емма Нейкова победиха Украйна с 45:43. В следващия кръг тимът ни загуби от Русия (28:45), която после достигна до титлата. След това българките се наложиха над силния отбор на Унгария, в който играе световната шампионка до 20 г. Отлично впечатление направи 14-годишната Емма Нейкова, който игра силно срещу съпернички с много повече опит. Следващата изява на фехтовачите ни е на европейското първенство от 17 до 22 юни в Дюселдорф (Гер). На сабя младежи първото място извоюва тимът на Румъния, следван от Германия и Италия, а българският отбор в състав Иван Мандов, Георги Георгиев и Димитър Райкин завърши на десето място. На рапира девойки шампионки станаха състезателките на Русия, а след тях се наредиха Франция и Полша. Българският тим в състав Мария Джамбазка, Калина Стойкова, Сара Младенова и Александра Тодорова се класира на девето място.", "date": "2019.06.03", "title": "Сабльорките ни шести в Европа"}
{"url": "https://www.monitor.bg:443/bg/a/view/proverjavat-predvaritelno-obshtestvenata-porychka-za-novata-nacionalnata-detska-bolnica-166923", "text": "Това съобщха от Министерството на здравеопазването. Това се налага поради значимостта и мащаба на проекта, чиято прогнозната стойност е до 100 млн. лв. с ДДС, поясниха от ведомството. Очакванията на Министерството на здравеопазването са Агенцията по обществени поръчки да се произнесе в рамките на този месец. Веднага след това ще бъде обявена и самата процедура за избор на изпълнител на инженеринга. Документацията за изграждането на педиатричната болница е изготвена от назначена със заповед на министъра работна група, чиято задача беше да подготви стартирането на обществена поръчка с предмет „Избор на изпълнител за извършване на инженеринг (проектиране, строителство и авторски надзор) на Национална многопрофилна детска болница“. В работната група взеха участие изтъкнати специалисти от всички области на медицината. Така в края на лятото може да бъде избран изпълнител за изграждане на детската болница, ако няма обжалвания на процедурата.", "date": "2019.06.03", "title": "Проверяват предварително обществената поръчка за новата Националната детска болница"}
{"url": "https://www.monitor.bg:443/bg/a/view/bust-pametnik-na-boris-hristov-izdigat-pred-syda-v-pazardjik-166910", "text": "Бюст-паметник на световноизвестния оперен певец Борис Христов ще бъде издигнат пред сградата на съда в Пазарджик. Предложението бе внесено от председателя на ситипарламента в града-адвокат Хари Харалампиев, а съветниците го подкрепиха с пълно единодушие. Адвокат Харалампиев разказа, че през 40-те години на миналия век Борис Христов е бил стажант-съдия в Пазарджишкия окръжен съд и известно време е пребивавал в града. През 2016 г. за първи път идеята пред съдебната палата в Пазарджик да се издигне паметник на оперния певец дал адвокат Николай Антов. Заедно с Хари Харалампиев те пишат писмо до Министерството на правосъдието и получават съгласие бюстът да бъде пред Съдебната палата. Документално нещата са уредени и в общината, за което председателят на ОбС изказва специални благодарности на кмета Тодор Попов и на главния архитект Кръстьо Танков. Бюст-паметникът на Борис Христов ще бъде изваян от талантливия скулптор Георги Чапкънов-Чапа и в най-скоро време ще бъде поставен пред съдебната палата в града.", "date": "2019.06.03", "title": "Бюст-паметник на Борис Христов издигат пред съда в Пазарджик"}
{"url": "https://www.monitor.bg:443/bg/a/view/valentin-ganev-rejisira-pyrvata-pop-zvezda-na-amerika-166925", "text": "„Теремин: музика, любов и шпионаж”. И още: наука, политика, бизнес, обществени трусове, прекроили световния ред през първата половина на ХХ век. В САЩ – расови предразсъдъци, сух режим, разкрепостяване на семейните отношения, технологичен бум, масови фалити през Голямата депресия, зараждане на поп-културата... Болшевишката революция, гладът в Украйна, сталинските репресии – отзвукът от драматичните събития в СССР достига и отвъд Океана. На този бурен фон в Страната на неограничените възможности преминават почти две десетилетия от живота на Леон Теремин – двоен агент, гениален изобретател и главен герой в пиесата на прочутия чешки драматург и сценарист Петър Зеленка, която в края на миналата седмица имаше своята първа българска премиера на камерна сцена в Народния театър в присъствието на автора. Постановката на „Музика, любов и шпионаж“ е на известния актьор Валентин Ганев, а режисьор и негов пръв помощник в авантюрата „Теремин“ е Николай Гундеров – чешки възпитаник, който навярно има пръст и в откриването на този забележителен театрален текст. – възпитаник на проф. Пламен Марков и един от младите асове на Варненския театър, чието име непременно трябва да запомним: превъплъщението му излъчва достойнство и жар на човек, който знае какво иска от живота и не се уморява да започва отново и отново. Героят не го нарича с високопарната дума мисия и един от въпросите, които творбата поставя, е защо го прави: от дързост, от страх, поради дълбок личен мотив, от идеализъм или пък прекален прагматизъм. Или просто е от хората, които не могат иначе – без вечното движение на идеи и действия. Новаторът Лев Термен е напълно реална личност, за чиято невероятна съдба Холивуд навярно не е пропуснал да сътвори някой и друг филм. Теремин (с ударение на последната сричка) е псевдонимът, с който е известен по света, а така се казва и изобретената от него машина: теремин-вокс. Това е единственият музикален инструмент, на който се свири безконтактно, предшественик е на синтезатора и концертите на „електронния оркестър“ на Теремин привличат десетки хиляди по стадионите в САЩ през 20-те. От днешна гледна точка можем да го наречем първата поп звезда на Америка. Но тереминът може да бъде и алармена инсталация, и подслушвателен апарат: това ще забърка автора му и с някои от големите имена на политическата карта, и в двойни шпионски игри... Междувременно той които го обичат, защото неговата сила е в общуването с техника, а не с човешки същества. В техните образи влизат Стефания Колева, Гергана Змийчарова и Ванеса Лу. Изключително забавен персонаж гради Деян Ангелов – простоват частен детектив, представящ се за сценарист от Холивуд, който ще стане един от най-запалените ентусиасти на нестандартната музика. Блестящ е и Стефан Къшев като изтъкнат диригент емигрант, който влиза в сферата на иновационния шоубизнес, Йосиф Шамли е мениджърът на откривателя, а в малка роля виждаме и големия Руси Чанев. Ганев определя пиесата като серия от двойни дъна, която постоянно поднася нови и нови разкрития, а самият Зеленка я характеризира като драматизиран документален филм. „Теремин“ е повече от биографична творба, това е екзистенциална история за смисъла на творчеството, за границата между свободата и несвободата, за избора. Коя е окончателната истина и има ли такава, ще реши зрителят. За негово успокоение, пътят на гениалния визионер не свършва с разказаното в пиесата, където финалът е отворен. Истинският Теремин доживява до 97 години – до 1993-та...  ", "date": "2019.06.03", "title": "Валентин Ганев режисира първата поп звезда на Америка"}
{"url": "https://www.monitor.bg:443/bg/a/view/za-ukrivane-na-danyci-shakira-se-javjava-v-syda-na-6-uni-166908", "text": "Певицата Шакира е призована да се яви пред съда на 6 юни. Звездата с колумбмийски корени трябва да даде показания по обвинения за укриване на данъци. Изпълнителката на Chantaje е заподозряна в шест престъпления, свързани с неизплащането на подоходен данък и на имуществен данък за периода от 2012 до 2014 година. Фискът определя неизплатената сума от Шакира в размер на 14,5 милиона евро. Обвинението изтъква, че от 2011 година певицата е живяла в каталунската столица Барселона със защитника на едноименния футболен клуб Жерар Пике. Според испанските закони, лице, пребиваващо на територията на страната над половин година, започва да дължи данъци, включително и за доходи, получени в чужбина. 42-годишната красавица се регистрира като данъкоплатец в Испания през 2015-а Преди това нейната данъчна регистрация бе на Бахамските острови. Миналата година говорител на барселонската прокуратура заяви, че \"това не съответства на действителността\" и подчерта, че Пике, Шакира и техните деца живеят в района на Барселона. Адвокатите на суперзвездата настояват, че по-голямата част от доходите преди 2014 г. произлизат от нейни турнета по света, и че певицата не е живяла в Испания повече от шест месеца годишно - условие, за да плаща данъци в страната.", "date": "2019.06.03", "title": "За укриване на данъци: Шакира се явява в съда на 6 юни"}
{"url": "https://www.monitor.bg:443/bg/a/view/shestoklasnici-razigraha-delo-v-sofijskija-rajonen-syd-166920", "text": "Ученици от 6 клас в 199 ОУ „Св. ап. Йоан Богослов“ в София разиграха гражданско дело в Софийския районен съд под ръководството на трима съдии. Това е поредната инициатива по програмата „Децата и съдът“, в която от 3 г. магистрати от СРС помагат на ученици на различни възрасти да решават юридически казуси, вземайки участие в импровизиран съдебен процес в истинска съдебна зала. За делото в понеделник дори бяха ушити тоги – съдийски, прокурорски и адвокатски, които се различават от истинските само по детските размери. Съдииките Мария Месова – Стоева, Зорница Езекиева и стажант-съдия бяха подготвили казус, съобразен с възрастта на учениците. Много стар мъж се е движел пеша по велоалея. Пет малолетни деца карали по нея велосипеди в редица. Първите 4 деца успели да заобиколят стареца, но последното по невнимание го блъснало в гръб. Възрастният мъж паднал на земята и счупил левия си крак. Децата опитали да го вдигнат, но не успели. Всички малчугани звъннали на родителите си, първи пристигнали тези на детето, което е блъснало стареца. Мъжът е лекуван в „Пирогов“, медицинската прогноза е, че няма да се оправи напълно и до края на живота си ще се придвижва поне с един бастун. Всички ученици получиха роли – 3-ма от тях облякоха черните съдийски тоги, едно момче пожела да е прокурор, който следи за спазването на законността, защитниците на родителите на виновното дете и на близките на пострадалия мъж пък облякоха адвокатски тоги. Останалите ученици бяха свидетели на инцидента и вещи лица – травматолог и психолог. Съдебният процес протече точно като едно гражданско дело, с тази разлика, че все пак съдия Стоева помагаше на съдебния състав, съдия Езекиева съветваше ответниците, а стажант-съдията подпомагаше страната на ицщите. Те поискаха от съда да присъди 2000 лв. имуществени вреди – за лечението, лекарствата и рехабилитацията, и 25 000 лв. неимуществени вреди – за физическите и психическите страдания. След изслушването на свидетелските показания, на заключенията на вещите лица и на пледоариите на защитата съдът излезе на съвещание и след това обяви присъдата – 2000 лв.обезщетение за изцяло доказани имуществени вреди и 7000 лв. обезщетение за неимуществени. Ако беше в реалния живот, тези пари трябва да се платят от родителите на виновното дете. Накрая всички участници в съдебния процес получиха поименни грамоти за участие, подписани от председателя на СРС. Децата посетиха и т.нар. синя стая в съда, където се изслушват деца при бракоразводни дела.", "date": "2019.06.03", "title": "Шестокласници разиграха дело в Софийския районен съд"}
{"url": "https://www.monitor.bg:443/bg/a/view/aleks-i-dani-petkanovi-rabotjat-za-vtoro-dete-166905", "text": "Младите родители Дани и Александра Петканови искат да се сдобият и с втори наследник. Бившият талисман на баскетболистите ни даде живот на сина им Габриел едва в началото на тази година, но моделът разкрива, че „след няколко месеца“ двамата ще започнат да работят за второ дете. Като причина за това да бърза да роди още едно бебе, Алекс посочва фактът, че е отраснала с брат, който е с 9 години по-млад от нея. „С него почти нямаме допирни точки. Все едно нямам брат. Затова искам децата ми да са с по-малка разлика.“, категорична бе красавицата пред bTV. Двамата с Лудия репортер, както е известен Дани Петканов, за пореден път опровергаха слуховете, че шумната им раздяла в края на 2017 г. е била инсценирана. „Бяхме си сериозно разделени в онзи период. Не съм го играла, не беше постановка. Видях лъскав живот, пътувах навсякъде по света, всичко се случваше с лекота, но в мислите си аз се връщах при него. Дани не може да ми предложи лъскавия живот, който видях, но осъзнах, че истинската любов е много по-ценна от всичко останало“, признава Алекс. Дани пък благодари на доскорошния си шеф Милен Цветков, който му помогнал в трудния момент. „Той ми каза, че всеки човек е свободен да търси щастието си“, обясни Петканов.", "date": "2019.06.03", "title": "Алекс и Дани Петканови работят за второ дете"}
{"url": "https://www.monitor.bg:443/bg/a/view/750-000-fenove-kufjaha-s-livyrpul-166911", "text": "Повече от 750 000 души (б.ред. според официални данни на полицията) изпълниха улиците на английския град Ливърпул, за да участват в шампионския парад след поредния европейски триумф на едноименния клуб. В продължение на четири часа играчите и феновете на “Ливърпул” празнуваха шестата европейска купа за клуба от “Анфийлд”. Честванията започнаха точно в 18:00 часа българско време, като улиците на града бяха препълнени още преди започването на официалната част. Футболистите на Юрген Клоп, както и всички останали от щаба, преминаха през града на специално декориран за случая открит автобус. Освен основния рейс имаше още два такива, като единият бе за представителите на медиите, а другият за приятели и роднини на играчите. Парадът продължи до вечерта, като във всеки един момент автобусите бяха обградени от червено множество, поздравяващо своите герои. На моменти скоростта на движение бе 5 км в час. Хората използваха всякакви средства, за да видят отблизо своите любимци - някои се бяха покатерили върху светофарни уредби, имаше и тълпа, окупирала строително скеле. С наближаването й бяха пуснати фойерверки при преминаването на шествието. Клубната телевизия излъчи директно всичко най-интересно, като в ролята на водещ в един момент влезе звездата на тима Вирджил ван Дайк, който интервюира част от съотборниците си. Междувременно стана ясно, че шефовете на „Ливърпул“ ще възнаградят мениджъра Юрген Клоп с нов договор. В контракта, който вече е предложен на германския спец, е предвидено увеличение на годишната заплата от 7 на 10 милиона паунда. Настоящият договор на Клоп изтича през 2022 година.", "date": "2019.06.03", "title": "750 000 фенове куфяха с „Ливърпул“"}
{"url": "https://www.monitor.bg:443/bg/a/view/osyden-za-grabej-opita-da-iznasili-brutalno-servitiorka-v-slynchev-brjag-166917", "text": "Брутален престъпник нападна сервитьорка в Слънчев бряг, преби я жестоко и опита да я изнасили. Младата жена крещяла и яростно се борела с насилника, въпреки уплахата си. За да я принуди да мълчи, извергът я стиснал с две ръце за шията и започнал да я души. Животинското издевателство се разиграло призори в събота в хотелската стая на пострадалата сервитьорка. Момичето е от Бургас, но преди седмица заочнало работа в курорта и наело стая в апартхотел в покрайнините. В около 5 часа сутринта тя се прибирала от работа пеша, когато изнасилвачът я видял и веднага я набелязал. Той тръгнал след нея и я проследил до хотела й. Сградата, която се ползва основно от работници, няма рецепция, затова и никой не го спрял на входа. Когато младата жена отключила стаята си, насилникът изскочил зад гърба й, изблъскал я на леглото и я нападнал. Когато срещнал отпор, той започнал да налага беззащитното момиче с юмруци и шамари където свари. Удрял я жестоко в главата, ребрата и корема. Дърпал ушите й и ги извивал, а тя пищяла от болка, но в същото време викала и за помощ. Сервитьорката е получила тежки травми по тялото, но за щастие се отървала без фрактури. Докато се опитвал да я нокаутира и приведе в безпомощно състояние, насилникът я удрял с коляно в корема и в хълбока, а накрая започнал да я души, за да спре писъците й. Момичето се отървало като по чудо от лапите на изверга. Със сетни сили то го изблъскало и хукнало навън да търси помощ. После пристигнала в полицията и разказала всичко.   За по-малко от три часа ченгетата свалили записите от видеокамерите в апартхотела и съседните сгради и ги изгледали. Разпознали го по огромна татуировка на ръката му във вид на плетеница, а скоро след това го открили и задържали.  Оказало се, че нападателят е от Ямбол и стар познайник на полицията. Той има условна присъда за грабеж, която изтърпява в изпитателен срок. Преди броени дни пристигнал в Слънчев бряг и започнал работа като помощник готвач в един от хотелите. В нощта на инцидента, готвачът-изнасилвач гулял до сутринта и изпил огромно количество алкохол. Бил е в неадекватно състояние, заради което жертвата успяла да избяга, а опитът за изнасилване пропаднал.  Въпреки, че се отървала от сексуално посегателство, девойката е със сериозни физически наранявания от побоя и в шок от преживяното нападение.   \"Районна прокуратура – Несебър задържа за срок до 72 часа Божидар И. Той е обвинен за това, че на 01.06.2019г. в к.к. „Слънчев бряг“, общ. Несебър, в хотел, направил опит да се съвкупи с лице от женски пол, като я принудил към това със сила – бутал я към стаята и я удрял с юмруци в областта на главата, гърдите, корема, областта на бъбреците, удрял я с коляно в дясната част на ханша, огъвал ухото й, като деянието е останало недовършено поради независещи от дееца причини, тъй като пострадалата е успяла да избяга – престъпление по чл.152, ал.1, т.2, предл.1, вр. с чл.18, ал.1 от НК\", съобщиха от държавното обвинение. Във вторник Районна прокуратура – Несебър ще внесе в съда искане за налагане на постоянна мярка за неотклонение „задържане под стража“ спрямо обвиняемия.  ", "date": "2019.06.03", "title": "Осъден за грабеж опита да изнасили брутално сервитьорка в Слънчев бряг"}
{"url": "https://www.monitor.bg:443/bg/a/view/zaginalijat-hose-antonio-rejes-spukal-guma-pri-237-km-ch-166912", "text": "В Испания назоваха вероятната причина за инцидента, при който загина бившият испански национал Хосе Антонио Рейес. Според направената експертиза Рейес е шофирал Мерцедеса си със 237 км/ч, а причина за гибелта му вероятно е спукана гума. В резултат на това водачът загубил контрол над автомобила, излязъл от пътя и се запалил, пише \"Мундо Депортиво\". Съобщава се, че Рейес не използвал Мерцедеса от няколко месеца, като през това време карал Ферари. Експерти предполагат, че ниско налягане в гумата е причина тя да гръмне. Хосе Антонио Рейес загина в събота на пътя между родния си Утрера и Севиля. В инцидента от този свят си отидоха и братовчедите на Рейес - Хонатан Рейес и Хуан Мануел Калдерон.", "date": "2019.06.03", "title": "Загиналият Хосе Антонио Рейес спукал гума при 237 км/ч"}
{"url": "https://www.monitor.bg:443/bg/a/view/8-napirat-za-shef-na-bnt-166927", "text": "Общо осем кандидати са подали документи към Съвета за електронни медии във връзка с конкурса за нов генерален директор на Българската национална телевизия. Крайният срок за записване беше днес. Своята концепция за развитието на обществената медия в началото на следващия месец ще изложат Сашо Йовков, Никола Тодоров, Кръстю Вапцаров, Явор Симов, Сашо Диков, Радостслав Главчев, Стоил Рошкев и Емил Кошлуков. Последният е временно изпълняващ длъжността, след като доскорошният шеф на БНТ Константин Каменаров подаде оставката си през месец април. До това се стигна след като Софийски градски съд потвърди изцяло присъдата на първоинстанционния съд, с която Каменаров бе признат за виновен в това, че е шофирал с 1,6 промила алкохол в кръвта. Според Закона за радиото и телевизията генералният директор на БНТ трябва да не е осъждан за умишлени престъпления от общ характер. Забраната не прави разлика между условните и ефективните наказания. Имената на тези, които са допуснати до процедурата за избор на шеф на националната телевизия, ще бъдат обявени до 25 юни. Изслушванията ще се проведат на 3 и 4 юли, а новият генерален директор ще бъде избран ден по-късно – на 5 юли. Общо шестима пък са кандидатите да оглавят Българското национално радио. Това са Светослав Костов, Митко Димитров, Валерий Тодоров, Даниела Манолова, Анета Милкова и настоящият директор Александър Велев. Кой ще застане начело на БНР ще стане ясно на 28 юни 2019 г.", "date": "2019.06.03", "title": "8 напират за шеф на БНТ"}
{"url": "https://www.monitor.bg:443/bg/a/view/klubovete-objaviha-sobstvenicite-si-cska-vdiga-kapitala-166914", "text": "Според новия Закон за мерките срещу изпирането на пари българските клубове имаха срок до 31 май 2019 г., за да посочат действителните си собственици. Повечето от 14 тима в елита са се съобразили с изискването и са предоставили нужната информация, информира Gong.bg. На пръв поглед е интересно, че Христо Стоичков не фигурира сред собствениците на ЦСКА. Това обаче е така, тъй като законът изисква да се декларират единствено лица и фирми, които имат поне 25 процента от акциите, а Камата е само с 20 процента. От данните за другите клубове става ясно, че собственик на „Левски“ е Георги Попов (б.р. дясна ръка на финансовия благодетел на „сините“ Васил Божков), а „Берое“ е собственост на „ТЕЦ Марица Изток 2“. Конците в „Черно море“ дърпат физически лица, участващи пряко или косвено в дружеството “Зърнени храни България АД”. В Пловдив няма изненади – акциите на „Ботев“ се държат от Георги Самуилов, а тези на „Локомотив“ са собственост на Христо Крушарски. Любопитна обаче е ситуацията в „Славия“. Според официално изнесените данни 63 процента от акциите се държат от кипърското дружество Алмара Трейд Лимитид“, представлявано от Електра Еротокриту. Останалите 35 процента пък са на Столична община чрез фирмата „Софийски имоти“. В същото време от изнесените данни стана ясно, че ЦСКА е подал молба за вдигане на капитала на дружеството за четвърти път в рамките на 18 месеца. Този път увеличението ще е с 1 490 400 лв. и достига до 25 325 400 лева. На този етап няма яснота от какво е продиктувано решението на ръководството. Въпреки поредицата от увеличения капиталът на ЦСКА все още е по-малък от този на “Левски” с около 5 400 000 лева.", "date": "2019.06.03", "title": "Клубовете обявиха собствениците си, ЦСКА вдига капитала"}
{"url": "https://www.monitor.bg:443/bg/a/view/andreev-s-dve-pobedi-na-rolan-garos-pri-unoshite-166922", "text": "18-годишната ни тенис надежда Адриан Андреев се класира за третия кръг на „Ролан Гарос“ при юношите. Софиянецът се наложи с 6:3, 6:3 над преминалия през квалификациите американец Дали Бланч за втория си успех в надпреварата. На старта в неделя Андреев надви швейцареца Доминик Щефан Щрикер с 6:3, 7:6(2) и в спор за място на четвъртфиналите ще срещне Тоби Алекс Кодат (САЩ). Така след отпадането на Григор Димитров при мъжете, България продължава да има свой представител на кортовете в Париж. Гришо пък ще играе в звезден тандем с Хуан Мартин дел Потро в турнира на тревни кортове в Куинс Клъб, Лондон. Двамата са заявени и на сингъл. Турнирът в Куинс Клъб (17 юни – 23 юни) ще бъде втори за Димитров на трева през сезона след този в Хертогенбош (Хол). Иначе на „Ролан Гарос“ водачът в световната ранглиста Новак Джокович се класира за четвъртфиналите след лесна победа над Ян-Ленард Щруф с 6:3, 6:2, 6:2. Това бе 25-а поредна победа на турнири от „Големия шлем“ за сърбина, с която той стана първият тенисист с десет поредни класирания на четвъртфиналите в Париж. В спор за място на полуфиналите Джокович ще срещне победителя от мача между Фабио Фонини (Ит) и Александър Зверев (Гер). Напред продължава и Кей Нишикори (Яп), който спечели доиграването с Беноа Пер (Фр) с 6:2, 6:7(8), 6:2. На 1/4-финалите японецът ще се изправи срещу миналогодишния шампион Рафаел Надал. При жените американката Мадисън Кийс и австралийката Ашли Барти също са четвъртфиналистки. Кийс постигна лесен успех с 6:2, 6:4 срещу чехкинята Катерина Синякова. Малко повече усилия трябваше да хвърли Барти, която спечели с 6:3, 3:6, 6:0 срещу американката София Кенин, отстранила Серена Уилямс в предния кръг.", "date": "2019.06.03", "title": " Андреев с две победи на „Ролан Гарос“ при юношите"}
{"url": "https://www.monitor.bg:443/bg/a/view/kzk-sprja-ruskija-uber-i-mu-naloji-globa-166907", "text": "Три месеца отне на Комисията за защита на конкуренцията да провери компанията „Такси Максим“ и да спре дейността й у нас. Руският „Uber”, предлагащ алтернативен таксиметров транспорт, отнесе и глоба от 3 520 лева. Жaлбaтa e пoдaдeнa oт \"Cъюз Taĸcи\", \"Haциoнaлeн cъюз нa пpeвoзвaчитe\", Бpaншoвa ĸaмepa нa тaĸcимeтpoвитe вoдaчи и пpeвoзвaчи, Acoциaция нa тaĸcимeтpoвитe cиндиĸaти в Бългapия и Cиндиĸaлeн cъюз \"Cилa\". Peшeниeтo нa KЗK мoжe дa бъдe oбжaлвaнo пpeд cъдa. Koмиcиятa пpaви и cpaвнeниe мeждy pycĸaтa плaтфopмa и ТахіМе и Тахіѕtаrѕ, ĸaтo oтĸpивa знaчимa paзлиĸa в ĸaчecтвoтo нa лицaтa, ĸoитo пoeмaт зaявĸaтa зa пътyвaнe - eдининият cлyчaй чacтни лицa, a в дpyгия лицeнзиpaни тaĸcимeтpoви шoфьopи и тaĸcимeтpoви ĸoмпaнии. Регулаторът счита, че Такси Максим“ ЕООД предоставя услуга по свързване чрез мобилни приложения („Taxsee driver“ и „Максим: поръчка на такси“) на шофьори и пътници за осъществяване на превоз с лек автомобил срещу заплащане по заявен от пътника маршрут. Услугата, сходна на таксиметровия превоз на пътници, се предоставя без да са спазени законоустановените изисквания за предоставяне на обществен (таксиметров) превоз на пътници, както по отношение на превозвачите и водачите на леки таксиметрови автомобили, така и по отношение на самите автомобили. По този начин „Такси Максим“ ЕООД нарушава добросъвестната търговска практика и получава нелоялно конкурентно предимство, като извлича икономически ползи и уврежда интересите на фирмите, регистрирани за извършване на таксиметров превоз на пътници и изпълняващи нормативните изисквания, както и на компаниите, които също предоставят достъп до мобилно приложение за осигуряване на свързаност между пътници и таксиметрови шофьори. При предоставянето на тази услуга са застрашени и безопасността и сигурността на клиентите (пътниците). Глобата, която изглежда минимална, се налага по методика на регулатора. Размерът на санкцията следва да възлиза на 8% от нетните приходи от продажби на дружеството за финансовата 2018 г., равняващи се на 3 520 лв. Приходите за миналата година на дружеството са в размер на 44 000 лв. В проверката са участвали и други институции - ИА „АА“, НАП и Столичната дирекция на вътрешните работи. По време на проверките е констатиран нерегламентиран таксиметров превоз на пътници. За констатираните нарушения са съставени актове за установяване на административно нарушение. С решението си регулаторът постановява прекратяване на нарушението, което подлежи на незабавно изпълнение. Припомняме, че в cpeдaтa нa 2015 г. регулаторът зaбpaни и дeйнocттa нa Ubеr, ĸoятo зaпoчнa paбoтa y нac пpeз дeĸeмвpи 2014 г. Πpeз мapт т.г. тpичлeнeн cъcтaв нa Bъpxoвния aдминиcтpaтивeн cъд пoтвъpди зaбpaнaтa и нaлoжeнитe oбщo oĸoлo 200 000 лeвa глoби.", "date": "2019.06.03", "title": "КЗК спря руския \"Uber\" и му наложи глоба"}
{"url": "https://www.monitor.bg:443/bg/a/view/papata-politicite-ne-biva-da-vsjavat-strah-i-omraza-166909", "text": "Политиците не бива никога, никога да всяват страх или омраза, а вместо това трябва да вдъхват надежда, заяви папа Франциск в самолета на връщане към Ватикана от Румъния, предаде ДПА. Той призова европейците да преодолеят разделенията и границите в отговор на въпрос, зададен му конкретно за италианския крайнодесен лидер Матео Салвини, но светият отец изтъкна, че тези думи се отнасят за всички. \"Трябва да помогнем на политиците да са честни, да не водят кампании с фалшиви лозунги, с клевети и скандали, които всяват омраза и страх. Това е ужасяващо, политиците не бива никога, никога да всяват омраза или страх, а само да вдъхват надежда, защото ние трябва да водим тази страна към надеждата, а не да всяваме страх в нея\", каза папа Франциск. Европа не бива да се поддава на песимизма или на идеологиите, за да не се допусне връщане към разделената и войнствена Европа от 1914-а или от 30-те години на миналия век, продължи той. \"Моля ви, нека да не се връщаме там, нека се поучим от историята\", каза папата. Той предупреди, че има опасност Европейският съюз да изгуби своето влияние и самата си същност като обединен блок, ако неговите политически лидери не съживят мечтите на бащите основатели на съюза, предаде Асошиейтед прес. \"Да се молим за Европа! Европа има нужда да бъде самата себе си, да има своята идентичност и единство, да преодолява разделенията и границите. Виждаме граници в Европа и това не е благотворно. В този момент Европа е атакувана не с оръдия или с бомби, а с идеологии\" добави светият отец, цитиран от Франс прес.", "date": "2019.06.03", "title": "Папата: Политиците не бива  да всяват страх и омраза "}
{"url": "https://www.monitor.bg:443/bg/a/view/40-arestuvani-i-14-raneni-pri-protest-v-albanija-166903", "text": "Десет полицаи и още четирима души бяха ранени в неделя вечер в Тирана при протест на опозицията с искане за оставка на премиера социалист Еди Рама, предаде Франс прес, като се позова на албанското министерство на вътрешните работи. Най-малко 40 демонстранти бяха арестувани. Хиляди привърженици на опозицията излязоха на протест и поискаха нови избори въпреки призивите към диалог, отправени от редица западни държави, предаде Асошиейтед прес.  Полицията използва сълзотворен газ и водни оръдия, за да разпръсне демонстрантите, които събориха заграждения и се опитаха да стигнат до сградата на парламента, охранявана от десетки полицаи от силите за борба с безредици. \"Рама, върви си!\", \"Корумпирано правителство\" и \"Престъпен парламент\" скандираха протестиращите и хвърляха димки и камъни въпреки призивите на организаторите. Опозицията в Албания протестира от два месеца с искане Еди Рама, който е на власт от 2013 г., да подаде оставка. \"Ще продължим нашата битка, няма да отстъпим нито крачка назад, за да освободим Албания от злото Еди Рама\", зарече се в края на протеста лидерът на опозиционната Демократическа партия Лулзим Баша. Нова демонстрация е насрочена за събота, 8 юни. Депутатите от десноцентристката и левоцентристката опозиция напуснаха парламента, след като обвиниха правителството, че е опорочило резултатите от изборите през 2017 г. Еди Рама покани няколко пъти опозицията на диалог за намиране на изход от политическата криза, но тя отказа и заяви, че няма да участва в общинските избори на 30 юни, добавя АФП.", "date": "2019.06.03", "title": "40 арестувани и 14 ранени при протест в Албания"}
{"url": "https://www.monitor.bg:443/bg/a/view/plovdivchani-si-tyrsjat-nomerata-na-kolite-namerenite-gi-puskat-v-socialnite-mreji-166906", "text": "Десетки пловдивчани си търсят регистрационните табели на автомобилите, изпаднали в наводнените улици вчера. Номерата са намерени и от „Пътна полиция“ - Пловдив съобщават, къде могат да си ги получат обратно. „Използват се всички възможни варианти информацията да се обновява бързо и да бъде в полза на хората\", коментират от КАТ в града под тепетата. Оттам са създали организация така, че хората, които са загубили номерата си, да ги получават срещу представяне на регистрационен талон на колата. Готови са и да съдействат за обратното монтиране на табелите. Регистрационни номера намират служителите на общинското предприятие „Чистота“, както и добросъвестни граждани, които ги намират на различни места, отнесени от водата. Номерата се публикуват ив социалните мрежи, за да могат хората по-бързо да си ги открият.", "date": "2019.06.03", "title": "Пловдивчани си търсят номерата на колите, намерените ги пускат в социалните мрежи"}
{"url": "https://www.monitor.bg:443/bg/a/view/otkriha-potynal-praistoricheski-svjat-166893", "text": "Специалисти от университета в Брадфорд, Англия, откриха в Северно море потънало в древността парче суша, което може да е съхранило руини от селища на ранни ловци и събирачи на плодове, съобщи Лайв сайънс. Учените взели проби от депозити на морското дъно по време на 11-дневна експедиция с кораб. Възрастта на потъналото парче суша с вкаменели останки от праисторическа гора достига 10 000 години и е част от областта Догърленд, която имала няколко хиляди кв. км площ и се намирала между Великобритания и континентална Европа. Изследването на няколко образци показало, че под морското дъно има слой сбит торф. Това навежда на мисълта, че в миналото там е имало подходящи за обитаване от хора терени. Някои части от потъналото парче земя обаче са изцяло покрити с по-скорошни отлагания от големи реки. Въпреки това учените са уверени, че скоро ще открият следи от селища. Преди около 12 000 години, в края на последния ледников период областта Догърленд започнала да се освобождава от ледената си покривка и в края на краищата се превърнала в обширна гориста местност със стада животни и общности на ранни ловци и събирачи на плодове. Продължилото топене на ледовете обаче довело до заливането й с вода преди около 8000 години.", "date": "2019.06.03", "title": "Откриха потънал праисторически свят"}
{"url": "https://www.monitor.bg:443/bg/a/view/trenior-na-duisburg-smenja-borimirov-v-levski-166901", "text": "Ръководството на „Левски“ ще назначи Йончо Арсов за шеф на школата. Специалистът има сериозен опит в Германия и бе помощник на Илия Груев в „Дуисбург“, а на „Герена“ очакват специалистът да пренесе немската методология и дисциплина в академията. Арсов заменя на поста легендата на „сините“ Даниел Боримиров, а назначението му се очаква да бъде официално обявено в следващите дни. Новият шеф в „Левски“ бе спряган и за помощник на Красимир Балъков в националния отбор, но до влизането му в щаба не се стигна. Специалистът е работил заедно с помощника на Петър Хубчев - Георги Донков във „Вакер“ (Бургхаузен). В същото време „сините“ като клубът прекрати договорните си отношения с административния директор Райко Якимов. Неговият наследник е Веселин Донков, който пое функциите на напусналия Якимов още в края на миналата седмица. По-различно обаче стоят нещата с любимеца на Сектор „Б“ Димитър Иванков, за когото се смяташе, че напуска клуба след идването на Петър Хубчев и неговия щаб. От „Герена“ опровергаха новината, като уточниха, че легендарният страж ще се подложи на операция на 20 юни. Треньорът на вратарите, който се завърна при „сините“ в края на ноември миналата година, е скъсал менискус по време на зимната подготовка през януари в кипърския курорт Агия Напа. „Той преодоля болките и работи с вратарите на „Левски“ през целия пролетен полусезон“, разкриха от „Левски“ и допълниха, че по операцията и възстановяването му. „Пожелаваме на Иванков бързо възстановяване и го очакваме в края на годината да се завърне на работа в клуба“, написаха „сините“ на сайта си, за да тушират напрежението около новината за напускането на треньора. За да опровергае част от новините около „Левски“, пък изпълнителният директор Павел Колев се обърна със съобщение към „синята“ общественост и медиите. Той отрече за смяна на шофьора и домакина на клуба, както и потвърди, че Иванков остава на „Герена“. „Вярвах, че „Левски“ трябва да излезе от спиралата на постоянните опровержения на всеки слух, който се понася в публичното пространство. Трудно ще е. Не е редно, но явно няма друг начин. Другият начин е да превърнем сайта на „Левски“ в платформа за опровержения и уточнения. Няма да стане!“, отсече Колев.", "date": "2019.06.03", "title": "Треньор на \"Дуисбург\" сменя Боримиров в \"Левски\""}
{"url": "https://www.monitor.bg:443/bg/a/view/godina-sled-triumfa-na-evrovizija-neta-barzilaj-idva-za-koncert-v-sofija-166894", "text": "Нета Барзилай – певицата, която триумфира с голямата победа в Евровизия 2018 и спечели правото на Израел да бъде домакин на конкурса в началото на месец май, идва за концерт у нас. Звездата, която спечели меломаните в Стария континент с ексцентричната си визия и „пилешкия“ си танц, ще представи песента си Toy, която й донесе голямата победа в Лисабон миналата година. Именно вдъхновеното от феминистки движения като MeToo ще бъде сред гвоздеите в програмата за шествието „София Прайд“. Така, на 8 юни в 19,30 ч – преди старта на събитието, Нета ще се качи на сцената за една песен време. По-късно същия ден ще изпълни по-голям репертоар на покрива на сградата на „Уолтопия“. Освен Toy, феновете очакват да чуят и новата песен на Барзилай, която тя представи по време на Евровизия в Тел Авив преди няколко седмици. Нета е първият победител в песенния конкурс, който идва в България по повод шествието. Самата тя е върл защитник на правата на жените и LGBTQ общността. “Не мога да повярвам, че аз мога да създам семейство с когото реша, а гей хората да не могат“, сподели наскоро тя.", "date": "2019.06.03", "title": "Година след триумфа на Евровизия: Нета Барзилай идва за концерт в София"}
{"url": "https://www.monitor.bg:443/bg/a/view/kabel-svyrza-cherna-gora-i-italija-166898", "text": "Подводен кабел, дълъг 433 километра, който свързва енергийните системи на Черна гора и Италия, вече е положен и до края на годината ще започне търговската му експлоатация Черногорският министър на икономиката Драгица Секулич съобщи, че вече е изградена цялата инфраструктура за експлоатация на кабела и преди няколко дни е направен пробен пренос на електроенергия по кабела, който е преминал успешно. Секулич каза, че подводният кабел с капацитет 1000 мегавата ще превърне Черна гора в енергиен възел на Западните Балкани, който ще свързва региона с пазара на Европейския съюз и същевременно ще укрепи преносната мрежа на Черна гора. \"Често повтарям, че кабелът между Черна гора и Италия е като автомагистрала в областта на енергетиката. Това означава, че всичко, което се произведе в Черна гора, ще има свой сигурен пазар извън нея и това ще носи печалба не само за държавните, но и за частните компании в Черна гора\", каза Секулич.  Договорът за свързването на Черна гора и Италия с енергиен кабел бе подписан в средата на ноември 2010 г., а изпълнението на проекта бе поето от италианската компания Терна и Черногорската електропреносна система. Общата стойност на проекта за подводния кабел е около един милиард евро, а Черна гора участва в него с около 100 милиона евро.", "date": "2019.06.03", "title": "Кабел свърза Черна гора и Италия "}
{"url": "https://www.monitor.bg:443/bg/a/view/aligator-izpi-vinoto-v-kuhnjata-na-jena-ot-florida-166902", "text": "Мери Уисхусен от Флорида откри 3-метров алигатор в кухнята си, съобщава „Таймс“. Жената чула силен шум в 3 часа през нощта и си помислила, че крадци са влезли с влом. Събрала смелост да провери и като влязла в кухнята с ужас открила огромното влечуго. Когато полицията се отзовала на сигнала, заварила влечугото да лежи в голяма локва от червено вино. Мери успяла да затвори вратата на стаята и се заключила в спалнята, откъдето и позвънила на 911. „Имам огромен алигатор в кухнята си – той е гигант“, съобщила жената. Алигаторът нахлул в приземния етаж на апартамента и по пътя си изпочупил мебелите. Когато полицията се отзовала на сигнала, заварила влечугото да лежи в голяма локва от червено вино. „Той изпочупи всичките ми бутилки вино и всичко стъклено в помещението. Трясъкът бил толкова силен, че жената си помислила, че покривът се срутва. 10 полицаи и двама ловци на алигатори са се борили два часа, за да извадят влечугото от жилището. Това е сред най забележителните случки с алигатори във Флорида, но не единствен, тъй като горещото време стимулира метаболима им и те стават по-активни. В последните месеци ловците на алигатори са хванали едно влечуго на спирка на училищен автобус, а друго на магистралата. Един елигатор пък изял куче, докато стопанинът го разхождал.", "date": "2019.06.03", "title": "Жена откри пиян алигатор в кухнята си, проснат в локва от вино"}
{"url": "https://www.monitor.bg:443/bg/a/view/82-topovni-saluta-posreshtnaha-trymp-v-london-166904", "text": "С 82 топовни салюта и почетен караул посрещнаха президента на САЩ Доналд Тръмп в Бъкингамския дворец. Първите 41 са в чест на държавното посещение на Доналд Тръмп, а другите за 66-ата годишнина от коронацията на Елизабет II. Държавното посещение е по покана на кралицата, организирано няколко дни преди премиерът на Великобритания Тереза Мей официално да се оттегли от управлението. Президентът Тръмп и съпругата му Мелания пристигнаха в Бъкингамския дворец за частен обяд с кралица Елизабет II. Той няма да има частна среща насаме с премиера Тереза Мей. Двамата ще се срещнат във вторник, когато ще бъдат домакини на кръгла маса на американско-британския бизнес. В разрез с традицията президентът Тръмп и първата дама няма да отседнат в Бъкингамския дворец заради продължаващите ремонти. Те ще останат в резиденцията на американския посланик. Тръмп пристигна на тридневно държавно посещение на лондонското летище Станстед. Той бе посрещнат от посланика на САЩ във Великобритания Уди Джонсън, от британския външен министър Джереми Хънт и от други официални лица. Той премина козирувайки край 20-те войници от почетната рота и се качи на президентския хеликоптер, с който замина за столицата. Преди визитата Тръмп призова Великобритания да откаже да плаща 39-те милиарда паунда, които са цената за раздяла с Европейския съюз, предаде Ройтерс. Тръмп също така посъветва Лондон да се оттегли от преговорите с ЕС за напускане на блока, ако не получи това, което иска. В интервю за вестник \"Сънди таймс\" в навечерието на държавната му визита във Великобритания, която ще започне утре, Тръмп заяви, че следващият британски лидер трябва да прати привърженика на твърдия Брекзит Найджъл Фараж да води преговорите за Брекзит. \"Те трябва да приключат с това. Аз бих се оттеглил. Ако не получиш справедлива сделка, се оттегляш\", посочи американският президент. Тръмп отново изрази подкрепата си за тези от кандидатите за премиерския пост във Великобритания, които заявиха, че тя трябва да напусне ЕС на 31 октомври с или без сделка. Сред тези кандидати е бившият британски външен министър Борис Джонсън, когото Тръмп похвали в интервю от петък за вестник \"Сън\". Кандидати са също бившият министър по въпросите на Брекзит Доминик Рааб и вътрешният министър Саджид Джавид. По въпроса с цената за Брекзит, Тръмп заяви: \"Ако бях на тяхно място, нямаше да плащам 50 милиарда долара. Това е огромна сума\". Тръмп каза още, че първо ще трябва да \"опознае\" ветерана социалист начело на Лейбъристката партия Джереми Корбин преди да позволи на американското разузнаване да споделя най-чувствителните си тайни с едно евентуално правителство с твърди леви убеждения. Преди да пристигне в Лондон Тръмп отново отправи словесни нападки към столичния кмет Садик Хан, който критикува решението на британското правителство да приеме Тръмп на държавна визита. \"Садик Хан, който по всякакви критерии се представя ужасно като Кмет на Лондон, проявява безразсъдна неприязън към гостуването на Президента на САЩ, който е със сигурност най-важният съюзник на Обединеното кралство. Той е абсолютен неудачник, който би трябвало да обръща внимание на престъпността в Лондон, а не на мен\", написа Тръмп в Туитър. Лондонски вестник публикува авторска статия на Хан, в която Тръмп е наречен \"един от най-ненадминатите примери на нарастваща глобална заплаха\" за либералната демокрация от страна на крайната десница. Проучване на Оксфордския университет показва, че президентът Тръмп е публикувал повече от 8000 съобщения в „Туитър”, откакто беше избран за президент през 2016 г. Университетът е установил, че Великобритания е на 15-то място от най-споменаваните от американския лидер държави. На първо място е Русия с 297 от 1 384 споменавания. След това са КНДР (163); Китай (158); Мексико (99), Пуерто Рико (47) и Иран (47). Фаворитът за следващ британски премиер Борис Джонсън обеща да извади Великобритания от ЕС на 31 октомври със или без споразумение за Брекзит, предаде Ройтерс. В петък британският премиер Тереза Мей ще подаде оставка, след като не успя да изпълни Брекзита в уречения срок, оставяйки след себе си една разделена страна и парламент без консенсус за бъдещето на петата по големина световна икономика. Джонсън беше външен министър, но подаде оставка в знак на протест срещу подхода на Мей към Брекзита. Според букмейкърите той е фаворит в надпреварата за следващ премиер, в която до момента участие са заявили 13 души.", "date": "2019.06.03", "title": "82 топовни салюта посрещнаха Тръмп в Лондон "}
{"url": "https://www.monitor.bg:443/bg/a/view/10-meseca-uslovno-za-pokupkata-na-glasove-za-evrovota-v-tyrgovishte-166900", "text": "Жена, купувала гласове за политическа партия на изборите за Европейски парламент, е получила осъдителна присъда след одобрено от съда споразумение с Районната прокуратура в Търговище, съобщи говорителят на Апелативната прокуратура във Варна Илка Катрева. 51-годишната Снежана Хр. получила в понеделник наказание лишаване от свобода за срок от 10 месеца, което е било отложено с изпитателен срок от 3 години, след като Търговищкият районен съд одобри споразумението между подсъдимата и Районната прокуратура в града. Бързото производство срещу подсъдимата е било образувано на 21 май тази година от Районната прокуратура в Търговище, след като е установено, че Снежана предложила на жителка на града и дала на други три жени по 30 лева с цел на бъдат склонени да упражнят избирателното си право на изборите за Европейски парламент в полза на политическа партия. Продължаваното престъпление по член 167, ал. 2 от Наказателния кодекс е било извършено в периода от неустановена дата през месец май до 21 май тази година в Търговище. Споразумението е окончателно и влиза в сила веднага. В Районната прокуратура в Търговище се води и още едно досъдебно производство за предложена имотна облага на лица, за да бъдат склонени за гласуват за определена политическа партия. Повдигнато е обвинение на Наталия И. за престъпление по член 167, ал. 2, във връзка с член 26, ал. 1 от НК.", "date": "2019.06.03", "title": "10 месеца условно за покупката на гласове за евровота в Търговище"}
{"url": "https://www.monitor.bg:443/bg/a/view/volejbolistite-s-dve-zagubi-predi-machovete-v-kitaj-obob-sht-enie-166915", "text": "Волейболните ни национали завършиха с победа и две загуби първия турнир от тазгодишното издание на Лигата на нациите. В последния си мач от група 2, игран в Мендоса (Арж), момчетата на Силвано Пранди изненадващо отстъпиха пред дебютанта в надпреварата Португалия с 1:3 (-21, 19, -26, -23). Иберийците, които преди това нямаха спечелен гейм, ни надиграха с едно от най-силните ни оръжия – добрата блокада. Иначе в другите елементи дори българите са с по-добри показатели, но не успяха да „затворят“ третата и четвъртата част, в която водеха в резултата. Най-резултатни за България бяха Розалин Пенчев и Николай Учиков с по 15 т. Светослав Гоцев завърши с 14 точки. За Португалия Марко Ферейра приключи с 21 точки, 18 добави Алешандре Ферейра. След първия уикенд в Лигата на нациите единствено Учиков от нашите намери място в топ 3 на индивидуалните класации. Той е трети при реализаторите с 55 точки, изпреварен само от Егор Клюка (Рус) с 64 и Габриеле Нели (Ит) с 57 точки. Във временното класиране България е на 11-о място с 3 т. (1 победа и 2 загуби), колкото имат и САЩ, Япония, Португалия и Германия. През втория уикенд нашите играят в Китай, където съперници ще са им отборът на домакините (7 юни), световният шампион Полша (8 юни) и силният тим на Франция (9 юни). С по 3 победи след първия уикенд са съставите на Иран, Франция и Бразилия. В последния си мач в Нови Сад (Сър) „петлите\" се наложиха над Япония с 3:1 (22, -25, 19, 15). Най-полезен за успеха им беше Жан Патри с 19 точки, Никола Льо Гоф добави още 14 т. Младият тим на домакините от Сърбия обаче отстъпи в много драматичен мач пред миналогодишния шампион в Лигата – Русия с 2:3, което трето поражение за съседите. Утре от 14 часа пък женският ни национален отбор ще излезе за първия си мач от третия уикенд в Лигата на нациите при дамите.  Нашите играят с Тайланд в Банкок, а след това с Турция и Доминиканската република. Момичетата на Иван Петков все още нямат спечелен мач в турнира, в който участват за първа година. При пристигането си в Банкок в неделя нашите бяха посрещнати от страхотна жега от 40 градуса и влажност на въздуха от 90%. „Момичетата са добре. Не е приятно след натрупаните загуби, но всички са амбицирани да търсят успех и да покажат най-доброто“, коментира за официалния сайт на БФВолейбол мениджърът на националния отбор Любомир Герасимов.", "date": "2019.06.03", "title": "Волейболистите с две загуби преди мачовете в Китай (ОБОБЩЕНИЕ)"}
{"url": "https://www.monitor.bg:443/bg/a/view/podgotvjat-novi-pravila-za-detskite-lageri-166892", "text": "Създадена е работна група, която работи по изготвянето на специална наредба за детските лагери, каза днес във Варна министърът на туризма Николина Ангелкова. По думите й идеята е тези места за отдих да бъдат извадени от общия знаменател на туристическите обекти и да бъдат уточнени условията, на които трябва да отговарят.   Предстоящото лято ще е предизвикателно, а целта е да запазим нивата на туристите от миналата година, допълни Ангелкова. По думите й през първите 4 месеца на годината страната ни е посетена от 1 750 000 чуждестранни гости, като броят им е с 1,5 на сто повече в сравнение със същия период на миналата година. Увеличението на реализираните нощувки е с 5,8%, а на приходите - с над 6 на сто. нгелкова каза още, че има спад на записванията за летни почивки у нас на руския и на германския пазар. За сметка на това има увеличение във Великобритания, Полша, Чехия, Израел, Франция, като във всяка от тези държави ръстът е с повече от 10%. Разработваме механизъм, с който да подпомогнем и насърчим организирания туризъм в нашата страна, допълни Ангелкова. Тя уточни, че не става дума за дотиране или отпускане на субсидии. По думите й пилотно ще бъдат обхванати летищата във Варна и Бургас, а след 1-2 години, когато станат видни резултатите от прилагането на механизма, той може да стане валиден за цялата страна. Мерките за насърчаване на организирания туризъм ще бъдат обявени най-късно през септември, тъй като тогава започва договарянето с големите туроператори и е редно те да ги имат предвид за лято 2020 г., посочи Ангелкова. Във Варна днес министърът на туризма участва в третия форум на градовете побратими от Русия и България. Участниците бяха приветствани от кмета на крайморския град Иван Портних и изпълнителния директор на НСОРБ Силвия Георгиева. Сред официалните гости на форума бяха генералният консул на Русия във Варна Владимир Климанов и кметът на Бургас Димитър Николов. За първите 4 месеца на годината над 1,75 млн. са чуждестранните посещения у нас, което е ръст от близо 2%, посочи конкретни данни Ангелкова. През март  2019 г. нощувките в места за настаняване с 10 и повече легла са нарастнали с общо 5%, а приходите от тях - с около 8%. Освен от английския пазар, имаме двуцифрени ръстове и от Полша, Чехия, Израел, Франция, с което ще се компенсират спадове от други страни, увери още ресорния министър. Ангелкова бе категорична, че  Министерството на туризма ще подкрепи всяка работеща инициатива, за да направим страната по-атрактивна и предпочитана дестинация за туристите. Започналият във Варна Трети форум на побратимените български и руски градове е посветен на 140-годишнината от установяването на дипломатически отношения между двете държави. Той събра представители от 31 града на Руската федерация и 19 български общини. Освен министърът на туризма Николина Ангелкова, сред гостите са още изпълнителният директор на НСОРБ Силвия Георгиева, генералният консул на Руската федерация във Варна, Владимир Климанов и други. Българските общини са много активни в търсенето на международни контакти, тъй като побратимяванията между градовете улесняват и икономическите връзки, посочи Силвия Георгиева. По думите й най-много партньорства има подписани с руски градове - 112. Днес цифрата нарастна с още две, тъй като споразумения подписаха Добрич и Тамбов и станица Натухаевска в Краснодарския край и варненското село Казашко. Вече има над 30 градове, побратимени с партньори във Франция, допълни Георгиева. По думите й подписани са и много споразумения между български и германски селища. През последните години има много побратимявания и с китайски градове, като инициативата за установяване на контакти с местните ни власти идва от азиатската страна, каза още Георгиева. Във форума във Варна, който преминава под знака на 140 години от установяване на дипломатически отношения между България и Русия, вземат участие 30 делагации от руски градове и близо 20 наши. На срещата стана още, че до края на годината ще бъде подписано споразумение между НСОРБ и Общоруския конгрес на общините.", "date": "2019.06.03", "title": "Подготвят нови правила за детските лагери"}
{"url": "https://www.monitor.bg:443/bg/a/view/polovinata-ot-plodovete-za-decata-bylgarski-166891", "text": "Най-вероятно от догодина по схемите „Училищен плод“ и „Училищно мляко“ ще влезе в сила изискването половината от продуктите да са българско производство. Това съобщи в понеделник новият зам.-министър на земеделието Чавдар Маринов. създаде трудности в изпълнението на схемите. Той допълни, че в министерството е обсъждана подобна идея, защото има необходимост - българските плодове и зеленчуци. „В момента изискването за храната на децата в учебните заведения е една трета от тях да са български. Защо да не са една една втора? По груби сметки при доставка на около 3600 т по тази програма, означава, че 1800 т ще са български. По този начин косвено ще подпомогнем родното производство на плодове и зеленчуци. Това е наша цели отговорност, на фона на спадащото производство на български плодове и зеленчуци и на износа им“, коментира той. Маринов допусна и възможност промените да станат факт още тази година, но посочи като най-вероятен срок 2020-та, за да не се провали кампанията по двете схеми за учебната 2019/2020 година. за евентуални промени в текстове, които да станат факт през следващата година. Бързи промени в наредбата не водят до нищо добро. Най-добре е да се обмислят и да се направят качествени изменения, съгласувани и с директорите на учебните заведения и земеделските производители, за да изработим ясна концепция, работеща и в бъдеще. Не бива да се правят промени на парче“, добави зам.-земеделският министър. По данни на Държавен фонд „Земеделие“ (ДФЗ) 50 са одобрените фирми по схемата „Училищен плод“ и още 40 - за доставки на мляко в учебните заведения. От няколко фирмите в понеделник се оплакаха, че от ДФЗ им бавят плащанията по вече извършени и изконсумирани доставки. Милена Рашева, управител на една от тях - „Ню проджект консулт“ уточни, че има неразплатени 700 хил. лв. и тя е принудена да бави заплати на свои служители. От ДФЗ уточниха, че срещу фирмите със забавените плащания е имало подадени сигнали за нередности и при това положение не е законно да бъде одобрено превеждането на сумите.", "date": "2019.06.03", "title": "Половината от плодовете за децата - български"}
{"url": "https://www.monitor.bg:443/bg/a/view/unker-njama-nujda-ot-novi-evrokomisari-do-kraja-na-mandata-166897", "text": "Председателят на Европейската комисия Жан-Клод Юнкер е заявил на извънредното заседание на Европейския съвет миналата седмица, че няма смисъл еврокомисарите, подали оставка, за да станат евродепутати, да бъдат замествани. Няма сериозни причини за такова кратко време комисарите да бъдат сменяни. В предишни комисии еврокомисари, подали оставка в последните дни от работата на ЕК, не са били замествани, поясни говорителят на европейската комисия Маргаритис Схинас. Еврокомисарите сами решават дали да заемат евродепутатските места, след като бъдат избрани в ЕП. Те трябва да съобщят решението си до датата на свикването на новия ЕП на 2 юли, уточни говорителят. Той поясни, че няма срок преди 2 юли, в който еврокомисарите да оповестят намеренията си. Юнкер ясно заяви, че работата ни е приключила и че законодателните предложения на тази ЕК вече са направени, отбеляза говорителят. Той добави, че според Юнкер назначаването само за няколко месеца на заместници на подалите оставка еврокомисари носи значителна цена от гледна точка на заплати, работни кабинети и пенсии.  Според утвърдената практика задълженията на комисарите, подали оставка, се разпределят на останалите еврокомисари, останали на работните си места. Юнкер тези дни даде интервю, в което потвърди виждането си, че ЕК няма нужда от 28 еврокомисари, защото за тях няма достатъчно задачи.", "date": "2019.06.03", "title": "Юнкер: Няма нужда от нови еврокомисари до края на мандата "}
{"url": "https://www.monitor.bg:443/bg/a/view/zahari-baharov-se-razbolja-otmeni-predstavlenie-166899", "text": "„Подъл вирус“, както сам описа състоянието си актьора Захари Бахаров, го принуди да отмени едно от най-дългочаканите представления от афиша на фестивала „София Моно“ - „Чамкория“. Моноспектакълът, по книгата на Милен Русков, трябваше да се играе на откритата сцена в парка на Военната академия, тази вечер.Часове преди това обаче главното действащо лице написа в официалната си страница във Фейсбук: „Хванах някакъв много подъл вирус и гърлото ми е в плачевно състояние. Не мога да ви доставя “Чамкория” във вида, в който заслужавате.  Днешното (03 юни) представление в рамките на фестивала София-Моно се премества на 09 ЮНИ от 19 часа в зала “Тържествена” на Военната академия. Много се извинявам за причиненото неудобство. З.Б.“ Представлението, което повече от година пълни предварително всички зали в които се играе, е с внушителната продължителност от 2,5 часа, който единствено Захари носи на гърба си с хумора и мъдростта на домораслия софийски философ бае Славе. За тази роля Бахаров грабна и Икар миналата година за водеща мъжка роля.", "date": "2019.06.03", "title": "Захари Бахаров се разболя – отмени представление"}
{"url": "https://www.monitor.bg:443/bg/a/view/mikrobi-jivejat-pri-89-gradusa-celzij-166895", "text": "Учени откриха микроби, живеещи при 89 градуса Целзий в силно киселинна среда на етиопски вулкан, съобщи в. \"Индипендънт\". Пробите са взети от вулкана Далол, който е едно от най-горещите и негостоприемни за живот места на Земята. Откритието може да помогне в търсенето на живот на Марс и други планети. В района около вулкана Далол има много соли, включително сребърен хлорид, цинков и железен сулфид, каменна сол. Учените от испанския Център по асторбиология са взели проби от тях и са ги транспортирали до лабораторията си в стерилни запечатани стъкленици. След това са ги изследвали с електронна микроскопия, направили са им химически и ДНК анализ. Така открили малки сферични структури, които се оказали микроби Nanohaloarchehaeles, живеещи в компактни колонии. Всеки микроб е 20 пъти по-малък от обичайното. Вулканът Далол е на 125 м под морското ниво. Хидротермалната активност се подхранва от вода, загрявана от плитък магмен резервоар под него. \"Това е екзотична, мултиекстремна среда, с организми, които обичат високите температури, солта и много ниското рН\" - каза ръководителят на екипа д-р Фелипе Гомес. Заради необичайните си геохимически характеристики районът е подобен на хидротермалната среда, която би трябвало да е съществувала на Марс, включително и на мястото на кратера Гусев, където кацна роувърът \"Спирит\". Макар и Марс сега да е пустинен, много данни насочват, че вероятно там е имало големи водни басейни преди три-четири милиарда години.", "date": "2019.06.03", "title": "Микроби живеят при 89 градуса Целзий"}
{"url": "https://www.monitor.bg:443/bg/a/view/30-majki-s-deca-evakuirani-ot-zaletite-ot-poroja-avtomobili-166888", "text": "30 майки с деца са били евакуирани от колите си, които били залети от пороя в неделната вечер в Пловдив. С оглед на безопасността им пожарникарите са ги извели от автомобилите им и са ги придвижили на безопасни места. Това съобщи по време на импровизиран брифинг в Пловдив гл. ком. Николай Николов, директор на ГД „Пожарна безопасност и защита на населението”. Още към 1 часа през нощта той пристигнал в Пловдив, за да участва в кризисния щаб, свикан от ст. ком. Атанас Илков, шеф на ОД на МВР. Двамата през цялата нощ са били на терен, каза вътрешният министър Младен Маринов, който в понеделник сутринта също бе в Пловдив. „Снощи до 1 часа, когато дойде и главен комисар Николов, ситуацията бе много критична. Не съм вярвал, че ще осъмнем така, че гражданите да могат спокойно да отидат на работа. Честно казано, бяхме притеснени, защото имаше 12 изключително критични точки. Една от тях беше на управлението на НКЖИ. Може би половин метър ни делеше от това водата да залее всички ел. табла, което да доведе до изключване на напрежението по цялата линия”, каза Маринов. Той благодари на всички, които са били на крак през цялата нощ и са помагали на пловдивчани. Виновник за бедствието е огромното количество дъжд, изсипало се за сравнително кратко време. По данни на властите в Пловдив град са паднали около и над 70 литра на кв. метър – количество, което е било очаквано да бъде за 2 -3 дни, а то се е изляло за около 4 часа. „Областният управител и кметовете ще направят оценка на щетите. Знаете, не е обявявано бедствено положение, тъй като така са преценили, че на този етап не е необходимо. Хубавото е, че няма човешки жертви и материалните щети са в рамките на нормалното за такъв вид бедствие. Наистина за кратко време изключително големи количества валежи”, каза Маринов. Той повтори, че заради носените от пороя клони и боклуци дъждоприемните шахти се запушвали бързо и водата не можела да се отича. На възлови кръстовища в града трафикът бил регулиран от полицаи, защото светофарите отказали. Към обяд в понеделник бариерите на ж.п. прелезите били все още на ръчен режим, но по уверенията на властите до вечерта и този проблем щял да бъде отстранен. „Всички колеги бяха перфектни. Никой не си тръгна на сутринта, докато не се убеди, че всичко е нормализирано”, каза и ст. ком. Илков, който благодари на всички, ангажирани със спасителните акции и с отводняването. Над 650 сигнала за наводнени жилищни и обществени сгради, четири болници и абсолютно всички възлови булеварди, автомобилни и пешеходни подлези са били получени на 112 в инфарктната дъждовна нощ в Пловдив. По време на инфарктната нощ в града са работили всички екипи от пловдивските служби за пожарна безопасност. На помощ им се притекли техни колеги от Карлово, Стамболийски, София и Кърджали. Били са наводнени четири болници и са били евакуирани пациенти от УМБАЛ „Пловдив”. Били евакуирани и 120 бедстващи деца от Дома на културата „Борис Христов”, като първо те са били настанени на горните етажи, а след това са били евакуирани от сградата. Оказана била помощ на четирима самотно живеещи инвалиди, чиито къщи били наводнени. Помощ е била оказана и на 4 бременни жени, изведени от наводнените си коли. Детски център за деца с увреждания и Център за настаняване от семеен тип в Пловдив също са били отводнени, като водата там е била около един метър. Отводнени били: подземно помещение на сградата на НКЖИ-гарово управление „Пловдив“ с комуникационна апаратура, както и сградата на областната администрация Пловдив, подземно помещение с линеен ускорител в Онкодиспансер база №2 в кв. „Кичук Париж“, склад за готова продукция на хлебозавод „Хебър“ в кв. Кичук Париж, МОЛ „Пловдив Плаза“,  помещения в МБАЛ „Св.Иван Рилски“, където водата била около 30 см., както и наводнени пешеходни подлези до Централна гара и до Пловдивски университет, Кепитъл Сити Център“ на бул. „Христо Ботев“ в подземен гараж с много автомобили в него. Около 23.30 ч. в помощ на пловдивските огнеборци пристигнали колегите им от Кърджали и София, които веднага се включили в отводняване на: подлеза на централна гара и паркинг с много автомобили на „Паркове и градини“. Единия екип на СДПБЗН отводнил избени помещения и подземни гаражи на ул. „Светла“, където имало над 1,5 м. вода. Другият екип отводнявал подземни гаражи на бул. „Христо Ботев“ 83.Борбата със стихията е продължила буквално до рано сутринта в понеделник, когато обстановката вече е била доста по-спокойна и хората нормално са отишли на работа и на училище.", "date": "2019.06.03", "title": "30 майки с деца евакуирани от залетите от пороя автомобили"}
{"url": "https://www.monitor.bg:443/bg/a/view/poli-genova-pokaza-bebeto-snimka-166896", "text": "Поп звездата Поли Генова показа за първи път в цял ръст сина си. Певицата публикува снимка с малкия Даниел в социалните мрежи и мигновено събра хиляди лайкове. Досега тя е показвала само малката ръчичка на детето. Новият кадър датира от 1 юни, като Поли съобщи, че с бебчето са отпразнували първия си Ден на детето заедно в парка. Припомняме, че чаровната блондинка гушна първородната си рожба на 12 април. Гордият татко е холандецът Джоузеф Шардън, който работи в сферата на шоубизнеса. Изпълнителката на If Love Was A Crime бърз прекъсна отпуската си по майчинство. Още в края на април тя се включи в националното турне на спектакъла „Фалшив герой“.", "date": "2019.06.03", "title": "Поли Генова показа бебето (СНИМКА)"}
{"url": "https://www.monitor.bg:443/bg/a/view/uchenici-ot-ruse-se-pokloniha-pred-botev-v-bukuresht-166886", "text": "Ученици, учители и родители от средно училище „Йордан Йовков” в Русе се поклониха пред паметника на Христо Ботев в парка Карол I в Букурещ. Малчуганите бяха единствените русенчета, които участваха в официалната церемония с патриотични песни и рецитал на стихотворения в северната си съседка. В памет на Ботев беше поднесен и венец. Децата получиха аплодисменти и поздравления от българския посланик Тодор Чуров. След тържеството учениците поставиха цветя и склониха глави за отдаване на почит и пред бюста на Левски. След обяд децата направиха туристическа обиколка из румънската столица и посетиха зоологическата градина, където разпуснаха емоционално от натоварения ден. По време на посещението си в Румъния учениците посетиха места, свързани с българската история. Интерес у тях предизвика и гробницата на Евлоги и Христо Георгиеви в гробището „ Белу”, която е шедьовър на архитектурата. Те бяха придружени от делегацията от читалище „Христо Ботев” и председателят на Демократичния съюз на българите в Румъния проф. Лука Велчов,", "date": "2019.06.03", "title": "Ученици от Русе се поклониха пред Ботев в Букурещ"}
{"url": "https://www.monitor.bg:443/bg/a/view/larvi-i-nasekomi-stavat-chast-ot-menuto-166889", "text": "Допада ли ви идеята да започнете деня си с гранола с ларви? Или за обяд да хапнете тортиля, приготвена с брашно от насекоми? А какво ще кажете за вечеря с пържени щурци? Въпреки че за повечето хора идеята да похапват буболечки все още е неприемлива, датски учени прогнозират, че през следващото десетилетие храните на базата на насекоми могат да стават повсеместно явление в Европа, предаде Ройтерс. Вярвам, че младите хора скоро ще намират за съвсем естествено да хапват ястия с насекоми, както днес им се струва яденето на суши, казва Ларс-Хенрик Лау Хекман от Датския технологичен институт в Орхус. Институтът ръководи тригодишен проект, наречен inVALUABLE - една от най-мащабните европейски изследователски програми върху производството в индустриален мащаб на насекоми, и в частност на брашнени червеи, като по-екологична алтернативна храна за хора и животни. Фермите за насекоми все още са малка, но глобално разрастваща се индустрия. Буболечките са възхвалявани като екологична и евтина храна, богата на протеини, витамини, фибри и минерали. Отглеждането на насекоми освен това оказва много по-слабо влияние върху околната среда, отколкото това на добитък. Организации като Световния фонд за дивата природа не крият опасенията си, че нарастващото търсене на животински протеини е довело до отглеждането на повече соеви растения за изхранване на добитъка, в резултат на което се увеличава обезлесяването. Организацията по прехрана и земеделие на ООН (FAO) на свой ред отбелязва, че насекомите отделят по-малко парникови газове и амоняк в сравнение с добитъка, изискват по-малко земя и вода, както и че съществуват над 1900 вида ядливи буболечки. Майкъл Бом Фрост, асоцииран професор в Университета на Копенхаген, който е сред партньорите в проекта inVALUABLE, не пести похвалите си за използването на брашнени червеи за приготвянето на гранола. Или на палачинки. Студентите му са демонстрирали подобни продукти, за които са получили положителни реакции. Въпреки името си, брашнените червеи са ларви на брашнения бръмбар, богати на хранителни вещества, които ги правят отлична храна за влечуги, риби и птици. Използват се също и за стръв. Заради прогнозите, че пазарът за насекоми, ще се разрасне значително не само учени, но и водещи световни хранителни и селскостопански компании търсят начини да вкарат ларвите в менюто ни. От Международна платформа за използване на насекомите като храни и за фуражи (IPIFF) прогнозират, че производството на протеини от насекоми до 2025 г. ще се увеличи до 1,2 милиона тона спрямо настоящите около 5000 тона. Сред по-интересните индустриални предложения за отглеждане и консумация на насекоми са хонконгски домашен инкубатор от типа \"Направи си сам\" за брашнени червеи, белгийска бира с вкус на протеин от насекоми, датски енергийни блокчета, паста от Германия с 40-процентно съдържание на брашно от щурци. \"Не липсват хора, особено сред младите, готови да изпробват подобни предложения. Мисля, че в един момент всички ние просто няма да имаме друг избор, освен да ядем насекоми, така че е по-добре да започнем сега\", казва Давиде Роси, собственик на магазин за ядливи буболечки.", "date": "2019.06.03", "title": "Ларви и насекоми стават част от менюто"}
{"url": "https://www.monitor.bg:443/bg/a/view/toto-pechalbi-tiraj-44-166885", "text": "„6 от 49“: Числа – 8, 10, 20, 22, 25, 33. Печалби: 6 – няма, 5 – 11 по 2586,90 лв., 4 – 663 по 42,90 лв., 3 – 10853 по 3,70 лв. ДЖАКПОТ: 4 630 320,77 лв.  Числа – 5, 21, 22, 24, 26, 37. Печалби: 6 – няма, 5 – 4 по 2385,60 лв., 4 – 268 по 35,60 лв. 3 – 4025 по 3,40 лв. ДЖАКПОТ: 347 255,38 лв.  I теглене: 5, 11, 19, 23, 32. Печалби: 5 – 9 по 2386,20 лв., 4 – 455 по 54,50 лв., 3 – 9520 по 3,80 лв. ДЖАКПОТ: няма. II теглене: 2, 4, 5, 17, 26. Печалби: 5 – 1 по 21 475,50 лв., 4 – 197 по 125,80 лв., 3 – 6808 по 5,30 лв. ДЖАКПОТ: няма.  Числа – 6, 10, 38, 39, 46; Зодия 10 – Козирог. Печалби: 5+1 – няма, 5 – няма, 4+1 – 1 по 5000,00 лв., 4 – 1 по 500,00 лв., 3+1 – 12 по 100,00 лв., 3 – 122 по 10,00 лв., 2+1 – 212 по 5,00 лв., 1+1 – 1163 по 1,50 лв., 2 – 2272 по 0,80 лв., 1 – 1972 по 1,00 лв. ДЖАКПОТ: 3 000 000,00 лв.  Позиции – 3, 4, 9; Цифри – 8, 8, 7. Печалби: 3 – 5 по 5636,20 лв., 2 – 1111 по 25,40 лв. ДЖАКПОТ: няма.  Година 7, месец 3, дата 27, ден 7. Печалби: I група - няма, II група – няма, III група – 1 по 355,90 лв., IV група – 1 по 222,40 лв., V група – 3 по 74,10 лв., VI група – 5 по 35,60 лв., VII група – 10 по 22,20 лв., VIII група – 24 по 7,40 лв., IX група – 36 по 7,40 лв., X група – 70 по 4,50 лв., XI група – 110 по 3,20 лв., XII група – 182 по 2,40 лв., XIII група – 396 по 2,40 лв., XIV група – 1277 по 1,20 лв., XV група – 2091 по 1,20 лв. ДЖАКПОТ: 18 409,82 лв.  ", "date": "2019.06.03", "title": "Тото печалби, тираж №44"}
{"url": "https://www.monitor.bg:443/bg/a/view/zavod-za-radari-vyv-varna-ostava-bez-tok-zaradi-neplateni-smetki-166880", "text": "Радиозаводът във Варна ще остане без ток заради натрупани задължения. ЕНЕРГО-ПРО планира да преустанови електрозахранването на сградите и съоръженията на „Черно море“ АД. Към 3 юни 2019 г. дружеството има общо задължения към „Електроразпределение Север“ АД и „ЕНЕРГО-ПРО Продажби“ АД в размер над 580 000 лева. След поредица от срещи и разговори с мениджмънта на компанията и подписване на три последователни споразумения за заплащане на просрочени и текущи задължения от „Черно море“ АД на „Електроразпределение Север“ АД и „ЕНЕРГО-ПРО Продажби“ АД, на практика не се стигна до тяхното изпълнение и дългът нараства ежемесечно. Сроковете в последните споразумения изтекоха на 15 май 2019 г. С цел ограничаване на нарастването на дълга, дружествата от групата на ЕНЕРГО-ПРО са принудени да се възползват от правата си от Закона за енергетиката и да инициират процедура по прекъсване на електрозахранването на обектите на „Черно море“ АД. Прекъсването на електрозахранването ще се реализира съгласно график, чието начало е в 10:00 часа на 4 юни 2019 г., съобщиха от ЕНЕРГО-ПРО. За казуса са сигнализирани редица държавни институции (КЕВР, МЕ, МИ, ДАНС, Областна администрация Варна, РД „Пожарна безопасност и защита на населението“) в търсене на работещо решение на проблема и недопускане на крайни мерки, като спиране на електрозахранването на дружеството. Във връзка със специфичната дейност на завода „Черно море“, свързана с производство и доставка на навигационни радарни системи с военно и гражданско предназначение, ЕНЕРГО-ПРО съгласува действията си и с Министерство на отбраната. Към настоящия момент всички разговори, действия, компромиси и споразумения за разсрочване на дълга и реалното му заплащане са изчерпани. В случай че в следващите дни започне покриване на дължимите суми, ЕНЕРГО-ПРО има готовност да прекрати процедурата по преустановяване на електрозахранването.", "date": "2019.06.03", "title": "Завод за радари във Варна остава без ток заради неплатени сметки"}
{"url": "https://www.monitor.bg:443/bg/a/view/korabyt-na-greenpeace-pristigna-vyv-varna-166879", "text": "Зеленият кораб „Rainbow warrior“ пристигна във Варна тази сутрин. Посещението е част от общоевропейския тур на кораба за промяна на енергийната система „Заедно за климата“: използване на чиста възобновяема енергия, децентрализация и справяне с климатичната криза. До 5 юни корабът на Greenpeace ще бъде на пристанището във Варна. Любопитните могат да се качат на борда му и да се запознаят с екипажа по време на отворените врати на 4 и 5 юни от 15 до 19 часа. Програмата в първия от трите дни на „Rainbow warrior“ във Варна започва от 17,30 часа  с отворено обучение, подходящо за широка аудитория „Що е то соларна енергия?“ От 21 до 22,30 часа е предвидена светлинна акция, посветена на възобновяемата енергия. На 4 юни от 9,30 до 12,30 часа е дискусията „Каква е ролята на гражданите в бъдещата енергийна система на България“, от 13 до 13,30 часа е пресконференцията на екипа на „Грийнпийс“ - България за представяне на кампанията за преход към възобновяема енергия. След това от 15 до 19 часа евремето на отворени врати, когато на брега ще има изградена шатра със соларни играчки, а от 21 до 23,45 часа са предвидени филмови прожекции на Зелено кино. От 11 до 12 часа на 5 юни е представлението за деца и възрастни „Прахоляшка в Черното кралство“, от 15 до 19 часа продължават отворените врати и посещенията на борда на зеления кораб, от 16 до 17 часа отново е представлението „Прахоляшка в Черното кралство“, а от 17,30 до 19 часа е дискусията за качеството на въздуха - източници на замърсяване и решения за подобряването му. Каузата на ветрохода Rainbow Warrior на организацията „Грийнпийс“ тази година са климатичните промени. „От изкопаемите горива трябва да се прехвърлим на енергия от възобновяеми източници. Така ще стане възможно хората сами да получават енергия, която да продават. В много държави това е факт, случва се и в България, но е трудно – твърде сложни са процедурите, много бюрокрация има в тях. При наличието на парцел и средства, може да се инвестира във фотоволтаична инсталация. Такава е направена на покрива в две кооперации в София за консумацията на живущите там. Излишното се връща в мрежата. Гърците го правят, в Румъния има практика да се финансират такива фотоволтаични системи“, категоричен бе Божидар Николов – координатор по комуникациите в „Грийнпийс – България“. От организацията се притесняват, че климатичните промени вече еволюират към метеорологична криза. В рамките на 12 години трябва да предприемем нещо, иначе измененията във времето ще станат фатални. Rainbow Warrior е във Варна като част от обиколка по европейските пристанища. Кампанията цели да информира хората, да провокира диалог, който в крайна сметка да доведе до законодателни промени. С тях ще се избегне голямата зависимост от въглищата и изобщо – от природните горива. На 5 юни вечерта ветроходът ще отплава за Бургас.", "date": "2019.06.03", "title": "Корабът на Greenpeace пристигна във Варна "}
{"url": "https://www.monitor.bg:443/bg/a/view/skandal-i-uvolnenija-sled-banket-v-ruski-zatvor-166881", "text": "Празничен банкет сред затворници ще коства поста на началника на изправителна колония в Орловска област и на неговия заместник. Скандалът избухна, след като в интернет се появи видео на празнична трапеза в двора на колония №2 в град Ливни. На кадрите си вижда, как осъдените, необезпокоявани от надзирателите, се веселят и издигат лозунги: „Да живеят крадците!“    Предполага се, че банкетът е организиран по случай Великден и е финансиран от криминалния авторитет Арсен Мкртчян, известен в подземния свят с прозвището Арсен Еревански. Според проверяващите  органи, мероприятието в изправителната колония №2 е в нарушение на всички норми и разпоредби. Подобни събития зад решетките, трябва да протичат под строгия контрол на надзирателите, а в случая – те изобщо отсъстват. Освен това банкетът е заснет с мобилно устройство от един от осъдените, които нямат право на телефони в колонията.   Това не е първият случай на подобно своеволие от страна на руските затворници. В края на миналата година в интернет се появи снимка на излежаващия наказание в Амурска област член на престъпна банда Вячеслав Цеповяза. На фотографията затворникът седи на маса, отрупана с хайвер, морски раци и месо. По-късно наяве излязоха и видеокадри от затворническия живот на Цеповяза, на които той, разположил се върху удобен диван, гледа плазмен телевизор.", "date": "2019.06.03", "title": "Скандал и уволнения след банкет в руски затвор "}
{"url": "https://www.monitor.bg:443/bg/a/view/sds-iska-syuz-s-gerb-i-na-mestnija-vot-166884", "text": "СДС е готова на съюз с ГЕРБ и за местните избори. Това стана ясно от коментар на лидерът на СДС Румен Христов на първата пресконференция на синята партия след евроизборите. „На повечето места на местните избори най-вероятно ще бъдем заедно с ГЕРБ“, каза Христов. Той обаче уточни, че съюзът с ГЕРБ е бил само за евроизборите., но уточни, че когато един съюз работи добре, би могъл да се развива. Христов припомни, че СДС има принципно решение, което дава свобода на структурите да решават как и в какви коалиции да се явяват на местните избори, като забрана има само за БСП и ДПС. Въпреки това той даде да се разбере, че сините структури , както и тези на ГЕРБ, искат двете партии да бъдат заедно на местния вот. подчерта още Христов. Той определи еввроизборите като много трудни, като се дебатирали вътрешни проблеми, а не дебат за ЕС. Така те се превърнали във вот на недоверие към правителството. Христов определи кампанията като тежка и отдаде значение на мобилизацията на ГЕРБ и лично на премиера Бойко Борисов, благодарение на което се обърнал трендът в полза на БСП преди изборите. каза Христов и обясни, че СДС ще работи за повече интеграция, членството на България в еврозоната и Шенген. Спроед Владимир Кисьов пък на този вот СДС е успяло да мобилизира както ли мобилизират твърдите ядра, но и периферията. Наред с това Румен Христов коментира и „Демократична България“, които също взеха един мандат в лицето на Радан Кънев. Той отново припомни, че са водили преговори месеци народ, но условията поставени от тях били унизителни за СДС. Според секретарят на СДС Илия Лазаров пък Радан Кънев влиза по милост в Европейския парламент. „Ако има тълкувание от КС, не съм сигурен какъв ще бъде резултатът... Не бих искал да бъда на мястото на Радан Кънев, който влиза по милост“, каза още Лазаров. На свой ред Александър Йорданов, който влиза като евродепутат от СДС, посъветва когато се представят за демократи. „Искам да призова тези демократични партии в България, които наистина се смятат за демократични да победят БСП, а не да й помагат да побеждава на избори. Свалянето, намаляването на процентите на ГЕРБ връща БСП на власт. Връща я със сигурен партньор – ДПС. Впрочем в „Демократична България“ непрестанно лъжат, че едва ли не ГЕРБ е с ДПС, че едва ли не в един момент се говореше, че ГЕРБ ще прави коалиция дори с БСП. Един куп лъжи“, посочи Йорданов и посочи, че това са „глупости“, които пречат на демократичната общност в България.", "date": "2019.06.03", "title": "СДС иска съюз с ГЕРБ и за местния вот"}
{"url": "https://www.monitor.bg:443/bg/a/view/softuerna-kompanija-razkriva-130-novi-rabotni-mesta-v-razvoen-centyr-166878", "text": "Високотехнологична фирма ще отвори у нас европейски център за изследователска и развойна дейност за кибернетична защита, изкуствен интелект и блокчейн проекти. „Акронис България“ ЕООД ще инвестира 1,2 млн. лева собствени средства в новото ИТ звено, в което ще наеме 130 местни висококачествени инженери. Основаната в Сингапур софтуерна компания с представителство в България получи от икономическият министър Емил Караниколов сертификат за инвестиция клас „А“, издаден по реда на Закона за насърчаване на инвестициите (ЗНИ). Караниколов изтъкна, че от началото на 2019 г. до момента са издадени сертификати на 14 проекта, на обща стойност над 210 млн. лв., които ще разкрият 1637 нови работни места. Целта на проекта е разширение на дружеството чрез създаване на научноизследователския център на „Акронис България“ ЕООД в София и е свързана с разработването на нов продукт, наречен Acronis Total Protection (ATP).Това е ново решение, което има за цел да направи бизнеса на доставчика на услуги по-мащабен и печеливш, да се справи с вирусните атаки и да намали оперативните му разходи.", "date": "2019.06.03", "title": "Софтуерна компания разкрива 130 нови работни места в развоен център"}
{"url": "https://www.monitor.bg:443/bg/a/view/jiveem-v-nova-epoha-166883", "text": "Хората живеят в нова геоложка епоха, призна научна комисия. Експертите от Международната комисия по стратиграфия гласуваха за признаването на този термин и началото на тази епоха, пише в. „Дейли Мейл“. Мнозинство на гласовете на експертите е било за признаване настъпването на антропоцена - нова геоложка епоха, свързана с човешката дейност, съобщи Сайънс алърт. Решението ще бъде официално оповестено през следващите две години. По мнението на учените, човечеството е оставило много следи от дейността си, които се съхраняват милиони години. Сред тези следи е увеличеното ниво на радионуклидите. Още през 2016 г. комисията започна да разглежда предложение да се признае краят на холоцена - епохата от четвъртичния период. Приключването й в средата на ХХ век е свързано с началото на ядрените изпитания. Сега работната група трябва да съгласува ясна граница между холоцена и антропоцена. За целта учените трябва да открият нужния маркер, като например рязка промяна в количеството на изотопите или увеличаване на процентното съотношение между дадени молекули в скалите. Задачата на учените може да се усложни заради решението холоценът да се раздели на три части в съответствие с климатичните промени, които са повлияли върху миграциите на прадедите на съвременния човек. Сред основните събития, определящи началото на антропоцена, могат да бъдат изпитанията на водородната бомба през 50-те години. Също така за потенциални признаци на новата епоха може да се смята стремителния ръст но птицевъдството и увеличаването на изгарянето на изкопаеми горива – и едното и другото е оставило неизгладима следа за Земята. Групата експерти по този въпрос е била ръководена от професор Ян Заласевич от Лестърския университет. Миналата седмица учените за първи път са провели официално гласуване, но това, че терминът е бил приет от Международната комисия по стратиграфия не е изненада, защото още през 2016 г. е бил приет при неофициално гласуване на конгрес в Кейптаун. Работната група включва 34 учени и в момента работи над предложение, което ще бъде предоставено за разглеждане на същата международна комисия през 2021 г. Тогава, за да бъдат пренаписани учебниците по история и официално да бъде призната епохата, ще бъде необходимо още едно гласуване. Учените наричат периода, започнал през 1950 г., „велико ускорение“ във връзка с концентрацията на въглероден диоксид, метан и стратосферен озон във въздуха, покачването на температурата на земната повърхност, киселинността на океана, огромния улов на риба и намаляването на тропическите гори, ръста на населението, строежа на големи язовири и международния туризъм, който от средата на ХХ в. расте в геометрична прогресия. Мнозина ескперти са на мнение, че антропоценът е започнал, но въпросът за класификацията на въпросната епоха остава отворен. През 2016 г. Катрин Жандел, директор за изследванията във френската Лаборатория за пространствени геофизични и океанографски науки и член на работната група, заяви пред АФП: \"Човекът се е превърнал в сила, която е способна да промени дори планетата. И този факт е доста притеснителен\".", "date": "2019.06.03", "title": "Живеем в нова епоха"}
{"url": "https://www.monitor.bg:443/bg/a/view/lindzi-loyn-zapisva-novi-pesni-166882", "text": "Линдзи Лоън, която се прочу като певица и актриса жще в детските си години, се завръща в музикалните среди. Звездата от хитови филми като „Капан за родители“, „Гадни момичета“ и „Шантав петък“ пусна в социалните мрежи снимки от звукозаписно студио и съобщи на феновете си, че  Последната песен на Линдзи Bossy излезе през 2008 година. Тя има зад гърба си два албума – Speak и A Little More Personal. Междувременно Лоън тръпне да разбере дали риалити шоуто „Лоън бийч клъб“, за което тя влиза в главната роля и продуцира за MTV, ще получи зелена светлина за втори сезон. Проектът е заснет в имението на актрисата в Миконос, Гърция, където тя живее през последните години. Преди време Линдзи заяви, че ще обмисли завръщане в Ню Йорк, ако отново се преориентира към записването на песни.  ", "date": "2019.06.03", "title": "Линдзи Лоън записва нови песни"}
{"url": "https://www.monitor.bg:443/bg/a/view/sledjat-denonoshtno-rekite-i-jazovirite-166876", "text": "Денонощно следят реките и язовирите заради падналите валежи през изминалото денонощие. Активиран 24-часов режим на работа на Оперативното звено за предотвратяване на опасности от вредното въздействие на водите към МОСВ и в четирите Басейнови дирекции в страната. От НИМХ предупредиха за първа степен (жълт код) за интензивни валежи, придружени с гръмотевици в областите Видин, Враца, Монтана, Ловеч, Плевен, София, Пазарджик и Пловдив.  Два пъти дневно ще се предоставя обобщена информация за състоянието на язовирите, състоянието на реките по поречия с данни за критични нива и аварийни ситуации, данни за критични участъци по диги и укрепителни съоръжения, както и постъпилата информация за засегнати населени места от вредното въздействие на водите.", "date": "2019.06.03", "title": "Следят денонощно реките и язовирите"}
{"url": "https://www.monitor.bg:443/bg/a/view/shefyt-na-rodnite-lutieri-ochakva-da-vyrnat-palisandyra-166868", "text": "„Очаквам съвсем скоро забраната за използването на палисандър в лютиерството да отпадне, такива са мненията на колегите от цял свят, с които съвсем наскоро имахме среща в Пекин и там обсъдихме най-важните моменти в дейността ни!“, сподели председателят на Съюза на лютиерите в България Едрьо Едрев. По думите му забраната за изключително ценния материал от редкия дървесен вид е била наложена пред няколко години заради безразборната сеч на дърветата, от които се правят някои от малките, но изключително важни детайли на струнните музикални инструменти. От него се правят украсите на луксозните милиардерски яхти и копия на старинни мебели за ценители с много дебели портфейли. В Пекин Едрев се е срещнал отново с Дзенг Куанг,негов състудент от лютиерската академия „Антонио Страдивари“ в Кремона, който е бивш министър на културата на Китай.От него научил, че показаната м.г. у нас цигулка Guarneri del Gesu 1742- Ricci, с която е свирил големият американски музикант от италиански произход Руджеро Ричи /1918-2012 г./ вече гони цената от над 60 млн долара. Инструментът е собственост на китайски колекционер, който не желае да бъде разкривано името му. С нея м.г. свири 15-годишният Александър Тянов, на него се падна честа да просвири и подарената от Едрьо Едрев миналата седмица цигулка – копие на Giuseppe Guarneri Del Gesu 1742. Инструментът вече е собственост на община Казанлък, това е втората дарена от майстора цигулка на родния му град и ще може да бъде отдавана под наем на имените музиканти. Едрев припомня, че в Кремона, където е усвоявал тайните на италианските лютиери се пази дипломната му работа от 1985 година,виола копие на Страдивари,още една виола е дарил и на тамошната община.", "date": "2019.06.03", "title": "Шефът на родните лютиери очаква да върнат палисандъра"}
{"url": "https://www.monitor.bg:443/bg/a/view/bili-ajlish-se-zavyrna-na-vyrha-na-bilbord-166877", "text": "Певицата Били Айлиш отново се качи на първа позиция в престижната класация Топ 200 на \"Билборд\" за албуми, съобщи сайтът на изданието. По данни на Нилсен Мюзик от албума When We All Fall Asleep, Where Do We Go? на 17-годишната сензация за периода на отчитане са продадени 62 000 еквивалентни единици, които й отреждат първенството. С постижението си младата изпълнителка отбелязва трета непоследователна седмица на върха в чарта. Втората позиция в албумната класация остава непроменена спрямо предходната седмица и се заема от диджей Калед с 58 000 продадени еквивалентни единици от тавата Father of Asahd. Първенецът от миналата седмица - рапърът Tyler, The Creator, е отстъпил на трета позиция с 51 000 продадени единици от албума Igor. Топ 5 в класацията на \"Билборд\" се допълва от рапъра Moneybagg Yo с тавата 43VA Heartless с 40 000 продадени единици и певеца Калид с албума Free Spirit с 38 000 продадени единици.", "date": "2019.06.03", "title": "Били Айлиш се завърна на върха на \"Билборд\""}
{"url": "https://www.monitor.bg:443/bg/a/view/porojat-navodni-uchenichesko-obshtejitie-i-sportna-zala-v-pazardjik-166869", "text": "Поройният дъжд, който се изсипа над Пазарджик в неделя привечер, наводни приземието на ученическото общежитие на Спортното училище в града на бул.“Ал.Стамболийски“. Пожарникарите отводняваха и залата на боксов клуб“ Марица“ под Военния клуб в Пазарджик. В оперативния център на пазарджишката пожарна служба са постъпили около 50 сигнала за наводнени мазета, приземни етажи, магазини и участъци от пътната инфраструктура. Получени са сигнали и за закъсали автомобили. Сигналите се отработват от пет екипа на РДПБЗН-Пазарджик. За кратко време улиците в Пазарджик потънаха под вода заради поройния дъжд, а нивото достигна 40 см.", "date": "2019.06.03", "title": "Пороят наводни ученическо общежитие и спортна зала в Пазарджик"}
{"url": "https://www.monitor.bg:443/bg/a/view/holografska-rabotna-stancija-za-3d-vizualizacija-166874", "text": "Устройствата генериращи холографски изображения, отдавна не са просто реквизит от научно-фантастичните филми, като Star Wars, вече съществуват специални маси показващи 3D изображения, експериментални системи за телеконферентна връзка и доста скъп смартфон. Най-новото холографско устройство е дело на Looking Glass Factory и се нарича Pro. Това е работна станция всичко-в-едно за 3D визуализация, която позволява на бизнес потребителите да взаимодействат с холографски приложения.   Pro е с размери 36.8 x 17.5 x 24.3 см. и използва холографски дисплей, за който не се изисква потребителя да поставя VR или AR устройство на главата. Всичко се захранва от мощен NUC компютър, който е зареден със софтуерни инструменти, като HoloPlay Unity SDK и Plugin HoloPlay за Unreal, лицензирани за търговска употреба.   Възможните приложения на системата включват 3D дизайн и симулации, заснемане на обемни и 360-градусови 3D видеоклипове, архитектура, медицина, образование, маркетинг и други. Looking Glass Pro бе представен на провелото се от 29 май до 31 май World Expo 2019 в Санта Клара, Калифорния, САЩ и струва $ 6.000.  ", "date": "2019.06.03", "title": "Холографска работна станция за 3D визуализация"}
{"url": "https://www.monitor.bg:443/bg/a/view/spasiha-rodilka-s-embolija-i-rjadyk-sindrom-166870", "text": "29-годишна родилка с амниотична емболия и ДИК синдром е била спасена в МБАЛ-Пазарджик. „Това е жена с второ раждане, с нормално протекла първа бременност. Втората бременност също е протекла нормално, без усложнения, без придружаващи заболявания, с два дена преносване“, каза за Zdrave.net началникът на Акушеро-гинекологичното отделение на болницата д-р Илиян Траянов. Когато е влязла за раждане жената е била с високо пукнат околоплоден мехур спонтанно. „При привеждането й в родилна зала и включването на системата разви амниотична емболия. Около минута след включването тя се оплака от задух, рязко рухна кръвното налягане, рязко рухнаха сърдечните тонове, цианоза, гърч и изпадна в кома. Благодарение на това, че с реанимацията ни дели една врата, веднага беше повикан реаниматор и незабавно започнаха реанимационни действия и жената беше интубирана. След което се премина към спешно цезарово сечение,бебето беше извадено и спасено. Това си беше чудо, след като майката беше в кома, а то се храни вътреутробно още от нея. При завършването на операцията жената разви ДИК синдром. Това е едно от характерните усложнения при амниотичната емболия. Започна да кърви от интубационната тръба, от абоката, от всички прободни места. Беше повикан спешно републикански консултант в лицето на проф. Учикова, която се отзова веднага“, разказа д-р Траянов. По думите му в световен мащаб, дори и в най-големите клиники, смъртността от това усложнение е 60-80% като 50% от жените загиват в острата фаза на амниотична емболия, а с добавянето на коагулопатията, смъртността вече достига до 80%. По статистика тези случаи се срещат на 20-30 000 раждания. „Ситуацията се е развила изключително бързо, в рамките на минута-две до идването на д-р Динев - човекът, който я е реанимирал. Жената е била без сърдечна дейност, той осигурил е проходимост на дихателните пътища, обдишвал я, интубирал я. Бебето също е било известно време без доставка на кислород, затова след секциото той се е погрижил и за бебето, било е интубирано, голямо количество материи са аспирирали от белия му дроб“, каза началникът на отделението по Анестезиология, реанимация и интензивно лечение д-р Димитър Иванов.  „След секциото тя е започнала да кърви отвсякъде и след това се борехме за живота й. За щастие в рамките на два дни успяхме да я спасим, бяха използвани огромно количество биопродукти, тя беше на апаратна вентилация. Момичето е добре, вече сяда в леглото, храни се“, каза още той.„Това е първият истински случай с ДИК, който виждам за 16-годишната си практика. Ние сме травматичен център и сме виждали много кръвотечения и кръвозагуби, но такова нещо виждам за първи път“, допълни д-р Иванов. „За да можеш да реагираш в такава ситуация, трябва да си подготвен предварително. Ако постфактум тръгнеш да ги набавяш и нямаш наличност, жената ще загине. Бяха използвани четири ампули Новосевън, общо 8 мг, преляти са няколко банки кръв.  Благодарение на реанимационните мероприятия, на добрата организация и най-вече на наличния медикамент, жената беше спасена. Жената се храни вече и е раздвижена, но все още е в болницата под наблюдение“, каза д-р Траянов.„Това е един много скъп случай, но когато става въпрос за човешки живот, не могат да се пестят пари“, каза още д-р Траянов.  ", "date": "2019.06.03", "title": "Спасиха родилка с емболия и рядък синдром"}
{"url": "https://www.monitor.bg:443/bg/a/view/antimafioti-razbiha-sklad-za-slynchevi-ochila-podgotveni-za-prodajba-prez-ljatoto-166873", "text": "Служители на ГДБОП предотвратиха във Варна онлайн продажби на опасни за зрението слънчеви очила. Операцията е осъществена под наблюдението на Районна прокуратура- Варна, съобщиха от пресцентъра на МВР. В хода на проведена на територията на Варна спецоперация по противодействие на онлайн-престъпления срещу обекти на защитени търговски марки, служители от специализирания отдел „Киберпрестъпност“ в ГДБОП и колегите им от БОП – Варна пресекли престъпна дейност по чл. 172Б и чл. 255 от НК – извършване на онлайн търговия с обекти на защитени търговски марки, без съответното право, както и избягване плащането на данъчни задължения. В резултат на осъществените действия са конфискувани над 53 000 опасни за зрението слънчеви очила, обозначени с търговските означения на над 500 модела от световно известни марки. Установено е, че иззетите количества са били подготвени за продажба през настъпващия летен сезон, а редица сайтове за онлайн търговия в страната също зареждали на едро от фалшивата стока в двете разкрити депа. По данни на експертите, ниското качество на иззетите реплики, ги прави особено опасни за зрението, тъй като при употребата им зеницата на очите се разширява в пъти, а заради липсата на UV-защита навлизат повече от вредните лъчи. Проведените действия са резултат от прилаганите от ГДБОП политики за ефективно противодействие на онлайн престъпленията, извършвани спрямо обекти на интелектуалната и индустриалната собственост. Антимафиотите съветват онлайн потребителите да пазаруват от официалните интернет-страници на търговските марки, предизвикали техния потребителски интерес.", "date": "2019.06.03", "title": "Антимафиоти разбиха склад за слънчеви очила, подготвени за продажба през лятото "}
{"url": "https://www.monitor.bg:443/bg/a/view/izliza-pyrvoto-klasirane-za-priem-v-pyrvi-klas-v-sofija-166862", "text": "Днес в 17:00 ч. излиза първото класиране за прием в първи клас в София. Записването на учениците ще става от утре до 17:00 ч. на 6 юни, а час по-късно – в 18:00 ч. на 6 юни ще бъдат обявени свободните места за второто класиране. Новото тази година е, че в първа група за прием в първи клас освен децата, които живеят в прилежащия район на училището в продължение на три и повече години, вече ще попадат и тези, чиито братя и сестри до 12 години учат в същото училище, независимо къде живеят.   Няма значение през кой месец по-големите деца навършват 12 години, важно е това да става в годината на постъпване в първи клас на по-малките им братя и сестри.", "date": "2019.06.03", "title": "Излиза първото класиране за прием в първи клас в София"}
{"url": "https://www.monitor.bg:443/bg/a/view/novijat-land-rover-discovery-sport-trygna-po-pytja-na-evoque-166858", "text": "Компактният всъдеход Land Rover Discovery Sport първоначално беше създаден на базата на първия Range Rover Evoque. Обновеният модел Discovery Sport премина на платформата на второто поколение на Evoque, която подобрява комфорта и управлението, като подкрепя електрификацията с модерни хибридни версии. След модернизацията Discovery Sport изпъква с освежен дизайн, подобрен интериор и добавя множество съвременни технологии за истински офроуд до лимита на възможностите. Безупречната инженерна изработка на най-бързо продаващия се Land Rover, произвеждан някога, е доста по-ефективна, технологично напреднала и по-многофункционална от всякога. В същото време тя гарантира безопасност за всички в купето и високо ниво на комфорт. Външният дизайн на новия Land Rover Discovery Sport е претърпял изтънчена еволюция. Пропорциите са оптимизирани за проектиране на по-впечатляващо визуално представяне, с нови LED фарове отпред и отзад, нова решетка и броня. Новото Discovery Sport се предлага във версии на оборудване S, SE и HSE, както и в ниво R-Dynamic, което се отличава със сиви алуминиеви джанти, уникални предни и задни брони и хромирани елементи Shadow Atlas на предния и задния капак. Новият Land Rover Discovery Sport използва рационално своите компактни външни размери с универсален интериор, който е подобрен, за да оптимизира вътрешното пространство. Новият интериор разполага с нов интерфейс за развлечения, както и с най-новите технологии и функции за свързаност. В същото време изтънченият салон осигурява превъзходно вътрешно пространство със 7 места (5+2) и лесно съхранение на малки предмети във всичките три реда и увеличение от 20% на капацитета на горивния резервоар до 65 литра. Вътре в салона висококачествените материали и новата информационно-развлекателна  Новите седалки на всеки един от трите реда осигуряват подобрен комфорт и гъвкавост, благодарение на голяма функционалност и 24 възможни комбинации за настройване. В салона на Discovery Sport правят впечатление правят седалките с контрастни шевове, черните пера за превключване на предавките и спортните декоративни лайсни на праговете. Новият Land Rover Discovery Sport е истински всъдеход, който олицетворява същината на семейството на Discovery - невероятните офроуд качества, които позволяват на собствениците и техните семейства да опознаят света и да достигнат до непознати за обикновения човек места. Високопроходимият модел комбинира сигурно управление на всякакъв терен, включително дълбочина на газене от 600 мм.  Terrain Response 2, която автоматично разпознава повърхността, регулирайки въртящия момент до абсолютно съвършенство в зависимост от условията на шофиране. За да се постигне максимална ефективност, новото Discovery Sport се възползва от технология, която представлява модул за трансфер на мощност на предния мост, който разпределя задвижването към задните колела при постоянен режим, намалявайки загубите на триене и повторното включване на функцията за двойно задвижване за по-малко от 500 милисекунди. Новата платформа се нарича PTA (Premium Transverse Architecture) и подобрява комфорта и управлението, като всячески подкрепя електрификацията с модерни хибридни версии. Взимайки предвид електрификацията, новата платформа PTA на Land Rover позволява въвеждането на нов 48-волтов двигател Mild Hybrid (MHEV) в Discovery Sport. Системата използва монтиран на двигателя стартов генератор, който събира енергия, която обикновено се губи по време на ускорение, като я съхранява в подова батерия. и разпределя запазената енергията, за да подпомогне мотора при ускоряване, намалявайки разхода на гориво. Новият двигател и трансмисии са тихи и ефективни за управление, като гарантират икономии, независимо дали сте в задръстване до училището или шофирате към планината. Новата конструкция на модела е с 13% по-твърда от тази на предшественика си и има здраво закрепени подрами, които намаляват шума и вибрациите вътре в автомобила, подобряват комфорта и осигуряват максимална безопасност в случай на сблъсък. Иновациите не спират до тук. Новото Discovery Sport впечатлява с интелигентни настройки, които използват алгоритми на изкуствен интелект. Те научат предпочитанията на водача, автоматично регулирайки функциите за масаж, позициите на седалките, настройките за музика и климат, както и позиционирането на кормилната колона, за да отговарят на предпочитанията на своя собственик. Внимание заслужава и адаптивният круиз контрол с асистент за управление, които центрират автомобила в лентата на шофиране на база пътна маркировка, като същевременно поддържат безопасно разстояние от превозното средство отпред. Други активни функции за безопасност включват помощник за поддържане на лентата за движение, автономно аварийно спиране и монитор за състояние на водача. Новият Land Rover Discovery Sport се предлага с интелигентно огледало за обратно виждане, което се превръща във видео екран с едно натискане на бутон, за да се визуализира пространството зад автомобила. Водачът разполага и с технология, която позволява виртуален 180-градусов изглед под автомобила върху сензорния екран в купето, като ефективно превръща предния капак на колата в невидим за окото.", "date": "2019.06.03", "title": "Новият Land Rover Discovery Sport тръгна по пътя на Evoque"}
{"url": "https://www.monitor.bg:443/bg/a/view/latvijci-germanci-gyrci-i-rusnaci-investirat-v-caparevo-166875", "text": "   Семейство латвийци заедно със свои съдружници германци, руснаци и гърци са започнали  мащабен туристически проект в с. Цапарево, община Струмяни. Ханна Гутнер и Михаел Духовни, заедно със своите приятели са започнали да строят ресторант с капацитет 30 места, къща за гости и бунгала за 24 почиващи, къмпинг зона и басейн в местността Студената вода, която се намира на пътя до новоизграждащия се граничен пункт с република Северна Македония „Клепало“  Те са регистрирали фирма “Софаш” ООД, в която държат по 50%. За 8 дни фирмата е успяла да си издейства разрешение за сондажен кладенец с дълбочина до 150 метра, който ще захранва имота с вода. Предвидените водни количества са до 109 куб. на ден..    Според кмета на община Струмяни Емил Илиев това е първата инвестиция след асфалтирането на пътя от Струмяни до КПП – „Клепало“ и границата със Северна Македония, което започна миналата година. От граничния пункт до град Берово е 17 км.:“В парцела на Цапарево преди много години бяха сеновали на Горското, те го продадоха на българин, той го препродаде на едни англичани, явно англичаните, от своя страна, са го продали на латвийците”, спомни си Илиев, който още не се е запознал с инвеститорите. “Явно никой от предишните собственици не е искал да строи заради липсата на път, но сега вече асфалтирането е факт и се надявам с този туристически комплекс в Цапарево да започне оживяване на района”, изрази надежда кметът.    В самата община Берово и в съседство с границата вече има десетки построени нови вили, къщи за гости, както и два петзвездни хотела, и мечтите на местното население са със същата туристическа инфраструктура да отговори и Струмяни.", "date": "2019.06.03", "title": "Латвийци, германци, гърци и руснаци инвестират в Цапарево"}
{"url": "https://www.monitor.bg:443/bg/a/view/facebook-zapochna-pregovori-s-vlastite-za-kriptovalutata-si-global-coin-166871", "text": "Компания Facebook, която от март вече притежава и Messenger, WhatsApp и Instagram, започна преговори д Комисията по търговия стоковите фючърси на САЩ (CFTC) по плановете си за създаване на собствена криптовалута GlobalCoin, пише Financial Times. Изданието цитира шефа на CFTC Кристофър Джанкарло, според когото преговорите са на много ранен етап. Комисията контролира търговията с фючърси финансови деривати, затова и всеки финансов инструмент попада под надзора й. Още от декември миналата година изтече информацията за работата на Facebook по създаването на собствена критповалута за осъществяване на парични преводи през системата за предаване на съобщения WhatsApp. Тогава изрично бе обяснено, че се разработва stablecoin, т. е. валута привързана към долара. По този начин се минимизират рисковете от големи колебания в котировките й.", "date": "2019.06.03", "title": "Facebook започна преговори с властите за криптовалутата си GlobalCoin"}
{"url": "https://www.monitor.bg:443/bg/a/view/doc-atanas-mangyrov-sled-morbili-nastypvat-koklush-zaushka-i-rubeola-166845", "text": "Би трябвало, защото се вижда, че санкцията от 50 лева не върши работа. В Германия се обсъжда тя да бъде 2500 евро, в Италия също е много висока. Очевидно разяснителната дейност за ползата от ваксините не дава резултати. Отказите от имунизации обаче не са проблем само за нашата страна. Те са проблеми и за Европа, и за САЩ. В резултат в България се увеличават случаите на морбили, както и на други заболявания, които бяхме забравили точно защото имаше време, когато имунизационният календар се изпълняваше по-добре. - Това са варицелата и коклюшът. По отношение на варицелата България е изключение в целия Европейски съюз. - Само в нашата страна децата не се имунизират срещу нея, и то не по вина на родителите, а защото тази ваксина тук не се прави. - По чисто бюрократична причина. Ваксината не е регистрирана у нас в годините преди приемането ни в Европейския съюз. - Съществува евронормативна уредба, според която, за да бъде регистриран такъв продукт в една страна членка, трябва да му се направи регистрация и в другите държави. Това е изключително тежка и тромава процедура. Имахме обещание от нашите здравни власти, че това ще стане през тази година, сега казват, че ще е възможно от 2020 година. Да се надяваме, че ваксината срещу варицела наистина ще стане факт и у нас. - Не мога да преценя, но по-важното е не само те да се вдигат, но и да се събират. Сега се случва нещо подобно на ситуацията в КАТ: налагат се глоби, но не се събират. Друг е въпросът, че повече неимунизирани деца са от ромски произход. Родителите са бедни, на социални помощи. Каквито и санкции да им се налагат, няма какво да им се вземе, освен същите тези помощи и детските. - Децата на антиваксърите обикновено си стоят вкъщи. Сега проблемът е морбили. Но спомнете си 2006 – 2007 година, когато имаше взривове на заушка, които се дължаха на това, че навремето е използвана една не много добра ваксина. Самата ваксина, която се поставя е за рубеола, морбили и заушка. Когато човек не е имунизиран, означава, че той не е ваксинират и за трите инфекции. Основната причина е, че значителна част от лекарите са настроени антиваксинално. По официални данни на Националния център по заразни и паразитни заболявания през последния грипен сезон са поставени 10 181 противогрипни ваксини. Същевременно в страната има 4900 джипита. Като се направи сметката, се оказва, че всеки един от тях е ваксинирал само себе си и един свой близък срещу грип. - Не са опасни. Ваксините са цивилизационно постижение. Благодарение на тях населението на Земята е над 7 млрд. души. - Трябва да им се наложи санкция. На дъното на проблема стои нежеланието и антиваксърските настроения сред значителна част от лекарите. И те, и родителите трябва да са наясно, че ваксините спасяват човешки животи. Срещу морбили трябва да са имунизирани над 95% от хората в обществото, за да се каже, че то е обезопасено срещу това заболяване. Когато ваксиналното покритие падне под тази норма, епидемичните взривове, както се случва сега, са налице. Това се случва, защото става дума за силно заразна инфекция. Същото се получава и с варицелата, ваксината срещу която не е регистрирана в нашата страна. От началото на годината до сега имаме 16 000 случая, което е твърде много. Както е тръгнало, към края на годината ще приключим с 30 000 с варицела. Такива силно заразни заболявания могат да бъдат преодолени само с високо ваксинално покритие. Когато лекари хомеопати, холицистици и други такива говорят глупости, хората спират да се ваксинират.   - Въобще не ме интересува, да скачат, колкото искат. Факт е, че има хора, които не са ваксинирани, тези хора са много и значителна част от тези, които се водят ваксинирани, не са ваксинирани. Като стане ясно, започва едно биене в гърдите: „Аз ги направих, но те ваксините не действат“. Аз не знам случай, в който някой да се е имунизирал и да се е разболял. - Ще бъдат от най-различни заболявания. Могат да се получат взривове от заушка и рубеола. - Като заболяване не е нещо кой знае какво, лекува се. Страшното е, ако жената се разболее по време на ранната бременност. - Плодът се ражда с тежки увреждания. Ако те се установят навреме, обикновено бременността се прекъсва. Ако не се установят, се раждат деца с тежки малформации. - Да, отпадна. Сега се подготвя отпадането му и при 13 – 14-годишните, което е безкрайно глупаво. - Напълно възможно е да се възобнови туберкулозата. По отношение на нея в момента светът се намира по нива на заболеваемост в 1910 година, а сме XXI век. Причината за това е епидемията от ХИВ. Човек на 20-30 години, който е серопозитивен, обикновено има и туберкулоза. И обратното, ако на тази възраст има туберкулоза, обикновено има и ХИВ вируса.  Колкото до премахването на мантуто, наложиха го, защото не се правеше. Личните лекари не изпълняваха критериите, за което ги глобяваха и в повечето европейски страни проблемът туберкулоза е елиминиран.", "date": "2019.06.03", "title": "Доц. Атанас Мангъров: След морбили настъпват коклюш, заушка и рубеола  "}
{"url": "https://www.monitor.bg:443/bg/a/view/opasno-vreme-i-prez-novata-sedmica-kyde-shte-vali-naj-mnogo-166859", "text": "Днес ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури, с временно усилване на вятъра. Остава повишена вероятността за локални интензивни явления и градушки. Жълт код е обявен за 9 области в Западна и Централна България. Предупреждението е за областите Видин, Монтана, Враца, Плевен, Ловеч, Пловдив, Пазарджик, София-област и София-град. В тези райони се очакват още валежи, придружени и с гръмотевици. В източните райони ще е почти без валежи. Там ще има и повече слънчеви часове, ще духа слаб юг-югоизточен вятър, а температурите ще са по-високи. В планините ще се развива купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа слаб до умерен вятър от юг-югоизток. Максималната температура на височина 1200 м около 16 градуса, на 2000 м - около 9 градуса.   По Черноморието облачността ще е променлива, почти без валежи. Ще духа слаб до умерен вятър от изток-югоизток. Максималните температури на въздуха ще са до 24-26 градуса. Температура на морската вода е 16-22 градуса, а вълнението на морето ще е 1-2 бала. През следващите дни въздушната маса над страната ще остане неустойчива. Ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури, както и временно усилване на вятъра. Остава повишена вероятността за локални интензивни явления и градушки.   В източните райони през повечето дни от седмицата ще е почти без валежи. Там ще има и повече слънчеви часове, ще духа слаб вятър с южна компонента, а температурите ще са по-високи. Преобладаващите максимални ще са между 22° и 27°.", "date": "2019.06.03", "title": "Опасно време и през новата седмица - къде ще вали най-много?"}
{"url": "https://www.monitor.bg:443/bg/a/view/nejmar-e-zaplashen-s-do-5-godini-zatvor-166860", "text": "Бразилската суперзвезда на \"Пари Сен Жермен\" е заплашен с до 5 години затвор, след като се опита да се оневини по обвиненията за изнасилване. Според информация на Globoesporte полицията ва Сао Пауло ще стартира разследване срещу нападателя на “селесао” днес, 3 юни. Неймар и девойката, която го обвини в престъплението, ще бъдат извикани да дадат показания. Двамата ще трябва да предадат и личните си телефони за анализ. Скандалът избухна, след като дамата подаде жалба срещу Неймар в полицията в Сао Пауло. Тя твърди, че е била изнасилена от футболиста на 15 май в хотел в Париж. От преживяното тя била в емоцционален срив и много уплашена. Затова не подала веднага жалбата си още във Франция, а сторила това едва при завръщането в родината. В момента и Неймар е в Бразилия, където се готви за предстоящия турнир за Копа Америка, чийто домакин е именно Страната на кафето.     Присъдата от 1 до 5 години предвиденото наказание според член 281-С от Наказателния кодекс, който предвижда такова наказание за разпространяване на визуални материали, съдържащи сексуални сцени, без съгласието на другия участник в акта. Именно такива неща показа Неймар във видеото в Инстаграм, в което се опита да се оправдае. След изявлението си, в което отрече да е изнасилвал девойката, той пусна на екрана кореспонденцията помежду им, като се виждаха и снимки, на които тя е без горно бельо или в пердизвикателни пози.", "date": "2019.06.03", "title": "Неймар е заплашен с до 5 години затвор"}
{"url": "https://www.monitor.bg:443/bg/a/view/amfiteatri-i-laboratorii-v-dvora-razchupvat-shkolskite-chasove-166852", "text": "Организиране на зони, наподобяващи римските амфитеатри, лаборатории и кабинети в училищните дворове за провеждане на занимания на открито. Това предвижда работният вариант на наредбата, уреждаща как ще изглежда средата в училищата. Тя ще влезе в сила от следващата учебна 2020/2021 г. Там е заложено и изграждане на зеленчукови градини, оранжерии, дендрариум, зоокътове, хранилки за птици с площадки за наблюдения, които да позволяват на малчуганите да усвоят практически учебния материал. Природният кът трябва да бъде оборудван с инструменти, престилки и ръкавици за децата, маси за експерименти, зони за игра с вода и пясък. В дворовете ще бъдат създадени кътове за сядане и общуване, а асфалтираните площадки ще бъдат озеленени. В школата трябва да бъдат изградени и зони за обучение по пътна безопасност  В тях трябва да има модел на светофар, стоппалки, детски каски за велосипеди, конуси, както и очила, симулиращи влиянието на алкохола и наркотиците. В наредбата се предвиждат и промени в класните стаи. Както „Монитор“ вече писа, те ще бъдат трансформирани в мултифункционални пространства. Така например стените между три съседни класни стаи могат да бъдат премахнати, а на тяхно място да бъдат сложени подвижни прегради. Пространството в средата остава най-малко и във всеки един момент може да се приобщи към една от съседните две стаи. Друга възможност за промяна е премахване на стените към коридорите на училища и заместването им отново с подвижни прегради. Така при премахването им се отваря към него. Трета опция е изграждането на тераса от външната страна и преминаването на учебния процес на открито. Чиновете и мебелите в класните стаи също могат да бъдат размествани. Според наредбата за децата от от 1-ви до 4-ти клас трябва да бъдат осигурени поне 4 класни. Във всяка трябва да е  предвидена зона за отдих и хранилище за технически материали, както и да бъде оборудвана с бяла дъска, индивидуални чинове и столове, както и място за учебниците към тях. По стените пък са разположени плакати и макети, свързани с учебните предмети. В класните стаи на най-малките трябва да има и места за дрешките им, както и обща маса и столове. За учениците от 5-и до 7-и клас са нужни по 3 класни стаи и специализирани кабинети по химия, физика, биология, изобразително изкуство, по технологии и предприемачество, като всички те трябва да бъдат с хранилище. Всяка от специализираните лаборатории трябва да има плотове за демонстрация от учителя, нужните прибори и материали за експериментите, работни мивки, мултимедийни прожектори. За учениците трябва да има и отделни стаи по музика и компютърен кабинет. От гимназиите пък се изискват и езикова лаборатория. Там трябва да има бяла дъска, CD – Player, Flipchart, мултимедиен прожектор, както и място за дрехите на учениците. За профилираните гимназии пък трябва да се осигурят и кабинети за предметите по профил за учениците от 8-и до 10-и клас, а за тези в 11-и и 12-и кабинети - за обучение по теория на професията. Изисквания има и към зоната за спорт – тя трябва да е закрита, да има съблекалня по възможност с душове, склад за инвентар и отделно място за учителите и да е оборудвана с подходящи съоръжения. За всички училища трябва да бъдат отделени кабинет на психолог, на логопед и ресурсен учител.", "date": "2019.06.03", "title": "Амфитеатри и лаборатории в двора разчупват школските часове"}
{"url": "https://www.monitor.bg:443/bg/a/view/plovdiv-sled-bedstvieto-nad-650-signala-za-navodneni-jilishtni-i-obshtestveni-sgradi-4-bolnici-ot-poroja-166865", "text": "Над 650 сигнала за наводнени жилищни и обществени сгради, четири болници и абсолютно всички възлови булеварди, автомобилни и пешеходни подлези са били получени на 112 в инфарктната дъждовна нощ в Пловдив. Над 100 литра на кв/метър се изляха в града за няколко часа късно вечерта в неделя. В момента министърът на вътрешните работи Младен Маринов пътува към Пловдив. Той ще инспектира създадената организация и предприетите действия от екипите на пожарна и полиция и ще направи оглед на щетите, нанесени от обилните валежи. На място е и директорът на ГДПБЗН гл. комисар Николай Николов. Около 10 часа се очаква заседание на кризисния щаб. Информация от кризисния щаб към 24.00 ч. На територията на града работят всички екипи от пловдивските служби на \"Пожарна безопасност и защита на населението\" и от Карлово и Стамболийски. В тяхна помощ са и по 2 автомобила от София и Кърджали с общо 10 помпи. Служителите са получили над 650 сигнала за наводнени жилищни и обществени сгради, четири болници, избени помещения. По отношение на движението на автомобили се очертават няколко критични точки - на Коматевски пътен възел, кръговото на пътен възел „Скобелева майка”, подлезът на ул. „Гластон” и части от булевардите „Менделеев” и „Санкт Петербург”. Три общински репатриращи автомобила изтеглят стотиците закъсали коли. Работата на съвместните екипи за пълното нормализиране на обстановката продължава. Няма получени сигнали за бедстващи и пострадали хора. Продължава активната работа на институциите в Пловдив в преодоляване на последиците от проливния дъжд. Към този момент най-критично остава положението на кръговото на Скобелева майка и вероятно то ще остане затворено за движение и на сутринта. Извършват се активни действия по отводняване на бул. Санкт Петербург, Коматевски възел, бул. Васил Априлов под жп надлеза и бул. Марица под жп моста. Екипите на РДПБЗН продължават изпомпването на вода от подлези и други наводнени обекти, а полицията следи за организацията на движение. Всички закъсали МПС в критичните точки са изтеглени на наказателния паркинг на бул. \"Найчо Цанов\" и служебния паркинг на сектор \"Пътна полиция\" на ул. \"Напредък\". В действие са и екипи на ВиК, които със специализирани машини почистват отводнителните съоръжения. По информация на директора на ВиК Спартак Николов помпена станция \"Север\" и пречиствателната станция работят в нормален режим. Към момента канализациите са чисти, но обилният дъжд и залповото количество вода пречи на нормалното изтичане. Заради прекъсване на на електрозахранването временно е била нарушена работата на Южна и Северна станция, но нормалното водоподаване вече е възстановено. В 5.30 ч. кризистният щаб отново ще направи анализ на обстановката. Тогава започва поетапното миене на улиците от наносите и замърсяванията.", "date": "2019.06.03", "title": "Пловдив след бедствието: Над 650 сигнала за наводнени сгради, 4 болници пострадаха"}
{"url": "https://www.monitor.bg:443/bg/a/view/informacija-ot-pojarnata-nad-1000-signala-v-noshtta-na-bedstvieto-v-plovdiv-166867", "text": "На 02.06.2019 г. към 18.00 ч. на територията на гр. Пловдив заваля интензивен дъжд. Първият сигнал за наводнени помещения е получен в 18:15 ч., след което започват да постъпват сигнали от всички райони на града. С приоритет се обслужваха сигналите получени от болници и бедстващи хора, съобщиха от Пожарната в Пловдив.  Същевременно имаше и няколко сигнала за пожари - лек автомобил и склад. Извикани са по един екип от РСПБЗН Стамболийски и РСПБЗН Карлово. Събран е и свободен личен състав от районните служби в гр. Пловдив. Общия брой на екипите на терен РДПБЗН Пловдив 20 екипа-60 пожарникари, ДФ 112 Пловдив 2 екипа- 6 човека, ЦСМП Пловдив 3 екипа-6 човека, РУП Пловдив 25 екипа-50 полицаи, EVN 10 екипа-20 човека, ВиК 4 екипа-12 човека. Приблизителен брой на получените до момента произшествия са около 1 000 бр. Наводнените болници са: „Медлайн“, „Паркхоспитал“, „Физиомед“, ВМИ „Свети Георги“, болница „Паркхоспитал“. Били са евакуирани болни хора от бившата Окръжна болница. Оказана е помощ и са евакуирани бедстващи 120 деца от дом на културата „Борис Христов“, които първо са настанени на горните етажи и след това евакуирани от сградата. Над общо 30 човека с малки деца са изведени от бедстващи автомобили. Оказана е помощ на четирима инвалиди, самотно живеещи в наводнени жилищни сгради. Оказана е помощ на 4 бременни жени, които са изведени от наводнени автомобили.  Около 21.00 ч. два екипа заминават за пожар на открита площ с горящи полиетиленови отпадъци, опаковки и друг материал, който вероятно се е самозапалил при контакт с вода. Обектът се намира в обект до подстанция на ЕВН 400/110 kV. Пожарът е локализиран и погасен за около час и половина.   Отводнено е подземно помещение на сградата на НКЖИ-гарово управление „Пловдив“ с комуникационна апаратура, сградата на областната администрация на област Пловдив, подземно помещение с линеен ускорител в Онкодиспансер база №2 в кв. „Кичук Париж“, склад за готова продукция на хлебозавод „Хебър“ в кв. Кичук Париж, МОЛ „Пловдив Плаза“,  помещения в МБАЛ „Св.Иван Рилски“, където водата е около 30 см., наводнени пешеходни подлези до Централна гара и до Пловдивски университет, Кепитъл Сити Център“ на бул. „Христо Ботев“ в подземен гараж с много автомобили в него. Около 23.30 ч. пристигат придадените сили и средства от РДПБЗН-Кърджали и СДПБЗН, които веднага се включват в отводняването на наводнените обекти – подлеза на централна гара и паркинг с много автомобили на „Паркове и градини“. Единия екип на СДПБЗН отводнява избени помещения и подземни гаражи на ул. „Светла“ с над 1,5 м. вода. Другия екип отводнява подземни гаражи на бул. „Христо Ботев“ 83. В 00.50 ч. започва отводняване за наводнени подземни помещения в Детски център за деца с увреждания в кв. Столипиново, ул. Липник 5. Поради това, че шумът на помпите могат да събудят децата екипът ще започне отводняване утре сутринта,  отводнен е Център за настаняване на деца от семеен тип, ул. „Лудогорие“ №10А, ЖК „Тракия“, ул. „Найчо Цанов“ №11 в подземни помещение в „Бизнес хотел“. Водата е около 1 метър. Към 00.00 ч. произшествието е приключено. лед 00.00 ч. екипите започват да се пренасочват към обекти в жилищни сгради – изби и подземни гаражи с над 1 метър вода. На бул. „Христо Ботев“ 99 са отводнени 3 жилищни кооперации с над метър вода в избените помещения. Електро захранването им е спряно заради водата. Общия брой на произшествията обработени от екипите на ПБЗН и ДФ 112 Пловдив е 80 бр. Снимки: I see you KAT Пловдив, Забелязано в Пловдив", "date": "2019.06.03", "title": "Информация от Пожарната: над 1000 сигнала в нощта на бедствието в Пловдив"}
{"url": "https://www.monitor.bg:443/bg/a/view/mej-chaka-trymp-kaca-v-11-ch-166863", "text": "Британският премиер Тереза Мей очаква с нетърпение предстоящото държавно посещение на американския президент, като се надява, че то ще допринесе за укрепването на отношенията между двете страни, съобщиха от кабинета на Мей. Министър-председателят заяви, че посещението на американския държавен глава ще бъде възможност за по-нататъшно укрепване на тясното партньорство между Обединеното кралство и САЩ. Доналд Тръмп вече направи няколко коментара, още преди пристигането си във Великобритания. Той каза, че следващият министър-председател на страната трябва да \"се откаже\" от опитите си да сключи договор за Брекзит с ЕС, ако Брюксел не успее да отговори на исканията от Обединеното кралство. Тръмп призова Лондон да \"съди\" ЕС, за да даде на Великобритания по-големи \"боеприпаси\" в преговорите за Брекзит. Тридневното посещение на американския държавен глава започва в понеделник. По време на визитата той ще трябва да се срещне с кралица Елизабет II и да разговаря с Тереза Мей. Очаква се самолетът му да кацне на летище Станстед в Лондон около 9 часа британско време /11 часа българско/. Кралица Елизабет Втора ще даде държавен прием в Бъкингамския дворец в понеделник вечерта за президента и първата дама Мелания Тръмп, а програмата на американския държавен глава ще започне с разходка в Уестминстърското абатство. След това той ще се срещне с принц Чарлз и съпругата му Камила на чай. Претендент за премиерския пост във Великобритания готов да отложи Брекзит до края на 2020 г. На държавния прием пък към президента Тръмп и кралица Елизабет втора ще се присъединят принц Уилям и съпругата му Кейт, херцог и херцогиня на Кеймбридж. Херцогинята на Съсекс Меган Маркъл няма да присъства заради раждането на сина си Арчи, който е на по-малко от един месец. Очаква се и кралицата, и Тръмп да произнесат речи пред гостите на приема, сред които са видни американци, живеещи във Великобритания. Във вторник сутринта президентът Тръмп ще се срещне с британския премиер Тереза Мей и крупни бизнесмени на закуска. След това държавният глава ще отиде на Даунинг стрийт за разговори с Мей, а малко по-късно двамата ще дадат съвместна пресконференция. В сряда Доналд Тръмп ще посети Портсмут, за да се включи в честванията за 75-тата годишнина от Десанта в Нормандия. След това заминава за Ирландия, където ще се срещне с ирландския президент Лео Варадкар. В цяла Великобритания са планирани протести по време на тридневното посещение на Тръмп, включително и демонстрации в Лондон, Манчестър, Белфаст, Бирмингам и Нотингам. Протестиращите срещу визитата на Доналд Тръмп организират „национална демонстрация“, която ще започне в 11 часа местно време във вторник на площад Трафалгар. Полицията в Лондон обяви, че е мобилизирала изключително опитен екип, който ще се грижи за безопасността на американския президент по време на посещението му. Полицейската операция за визитата на държавния глава миналата година е струвала почти 18 милиона британски лири.", "date": "2019.06.03", "title": "Мей чака Тръмп, каца в 11 ч. "}
{"url": "https://www.monitor.bg:443/bg/a/view/micotakis-prevze-atina-166864", "text": "Кандидатът от основната опозиционна партия \"Нова демокрация\" (НД) Костас Бакоянис е новият кмет на Атина. Това съобщи в неделя министерството на вътрешните работи на Гърция, което отговаря за преброяването на гласовете от местните избори. Според преброяването на 97,8% от подадените бюлетини, Бакоянис получи 65,3%, докато противникът му, кандидатът от управляващата партия СИРИЗА Насос (Атанасиос) Илиопулос взема само 34,7% от гласовете. Преди това Костас Бакоянис е бил кмет на Карпениси, а от 2014 г. е управител на региона на Централна Гърция. Костас е син на заместник-председателя на Нова демокрация, бивш външен министър на Гърция Дора Бакояни и внук на бившия министър-председател Константинос Мицотакис (1918 г. - 2017 г.). През 2002 г. майка му, Дора Бакояни, стана първата жена кмет на Атина и в това си качество беше домакин на Олимпийските игри през 2004 година. Съпругът на Дора и бащата на Костас - Павлос Бакоянис е убит през 1989 г. от терористи от левичарската организация \"17 ноември\", която беше разбита през 2002 г. Братът на Дора Бакояни е друг изтъкнат представител на династията Мицотакис - Кириакос Мицотакис, лидер на основната опозиционна партия Нова демокрация, който победи на изборите в Гърция за Европейския парламент от 26 май и сега очаква да спечели предсрочните парламентарни избори на 7 юли. Съкрушителна победа на Нова демокрация и голям процент на неучастие - това са основните характеристики на вчерашния втори тур на местните избори в Гърция, съобщава АНА-МПА, като публикува окончателните резултати от изборите в неделя. Участието на първия тур, който съвпадна с евроизборите, беше 59,02 процента, а във втория - 43,86 процента. Нова демокрация печели категорично в 12 от 13 области на страната, като единственото изключение е Крит, където Ставрос Арнаутакис (подкрепен от СИРИЗА и Движението за промяна) спечели лесно още на първия тур. Изборите са интересни и с промяната във властта в две от големите общини на страната, като Костас Бакоянис (Нова демокрация) печели с 65,25 процента в Атина, а Костас Зервас (независим) - 66,79 процента в Солун. В другите големи гръцки градове, Патра, Пирея и Ираклио, са преизбрани досегашните кметове. В Патра е преизбран с голямо мнозинство (70,91 процента) Костас Пелетидис (Гръцка комунистическа партия). В Ираклио кмет отново ще бъде Василис Ламбринос (Сила на гражданите), а в Пирея - независимият Янис Моралис. Независимият кандидат Константинос Зервас спечели кметските избори в Солун срещу кандидата на „Нова демокрация“ Никос Тахиаос, съобщи АНА-МПА. Информационният сайт iefimerida.gr коментира, че победата на Зервас е изненадваща, защото на първия тур Тахиаос събра малко над 22 процента от гласовете, а Зервас - под 15 процента. На втория тур обаче Зервас получава почти 67 процента подкрепа. В общинския съвет силите ще бъдат разменени. Коалицията, подкрепила Зервас, ще има 7 общински съветници от общо 49, а тази на Тахиаос - 11.", "date": "2019.06.03", "title": "Мицотакис превзе Атина"}
{"url": "https://www.monitor.bg:443/bg/a/view/pravjat-26-zali-za-razpiti-v-chujbina-166851", "text": "Разпитите от разстояние вече ще бъдат с уеднаквени правила и ще се извършват в 26 специално оборудвани зали – 20 от тях ще бъдат в съдилища в страната и 6 в затвори. Пленумът на ВСС утвърди „Наръчник с правила за използване на видеоконферентни връзки“. Документът е изготвен в изпълнение на проект „Изграждане на средства за видеоконферентни връзки и тяхното използване във фазите на досъдебното и съдебното производство, включително и при трансгранично сътрудничество в правораздаването“, финансиран по Оперативна програма „Добро управление“. Проектът се изпълнява от Министерството на правосъдието в партньорство с ВСС. В наръчника са заложени решения на всички въпроси, които биха възникнали при организирането и провеждането на видеоконферентни връзки: осигуряване на съвместимост и интеграция между отделните системи, технически изисквания и поддръжка на системите и отделните компоненти – камери, екрани, микрофони, записи, процедури и правила за обезпечаване на сигурност на връзката подготовката, провеждане и действия след приключване на видеоконферентната връзка, осигуряване на превод, записи на видеоконференциите, обмен на документи и обучението на магистрати и технически помощници, като са приложени образец за искане за провеждане на видеоконференция и образец на отговор на искането. Изготвянето на наръчника е предшествано от изготвяне на въпросник до всички страни-членки на ЕС и анализиране на отговорите, проучване на международните стандарти и действащата нормативна уредба у нас. Паралелно с изготвянето на наръчника са подготвени и проекти за промени в АПК, ГПК и НПК, които са предоставени на министъра на правосъдието за упражняване на законодателна инициатива. Изготвени са и проекти за всички съпътстващи законопроектите документи – предварителна оценка на съответствието, консултационни документи. При реализирането на проекта 26-те зали ще бъдат оборудвани с необходимата техника. 20 от залите ще бъдат в съдилища и 6 в места за изтърпяване на наказание „лишаване от свобода“ в страната. Проектът за изменение и допълнение на АПК е насочен към нормативното въвеждане на използването на видеоконферентните връзки в административния процес, която възможност е предвидена в международното право и правото на ЕС. Възможността за събиране на доказателства от разстояние с помощта на информационните технологии, при пълно зачитане на процесуалните права на страните в административните производства цели ускоряване на съдебния процес, приближаването му до участниците в него и намаляване на разходите по осъществяването му. Проектът за изменение и допълнение на ГПК цели разширяване на използването на видеоконференти връзки по граждански дела и предвижда събиране на доказателства при физическо отсъствие на страни, свидетели и вещи лица, без да се накърняват права и при осъществяване на адекватна защита. Предложенията са съобразени с европрепоръките за опростени съдебни процедури, за да се осигури по-стриктно управление на делата и по-ефективно използване на съвременни компютърни технологии. Проектът за изменение и допълнение на НПК цели разширяване на използването на видеоконферентни връзки в наказателния процес във фазите на досъдебно и съдебно производство по делата. По този начин ще бъде постигната значителна икономия на време, както и оптимизация на разходите за съдебна охрана, командировки, транспорт. Качествено нов момент е въвеждането на законово определение за понятието „видеоконферентна връзка” и въвеждането като основен принцип в българския наказателен процес на възможността за реализиране на процесуални действия чрез видеоконференция. Изменението на НПК се извършва в пълно съответствие с принципите на върховенство на закона, защита правата на човека и достъпа до правосъдие. Решението на ВСС ще бъде изпратено на Министерството на правосъдието.", "date": "2019.06.03", "title": " Правят 26 зали за разпити в чужбина"}
{"url": "https://www.monitor.bg:443/bg/a/view/bratyt-na-eltyn-djon-e-vyzmuten-ot-roketmen-166831", "text": "Джеф Дуайт, който е полубрат на Елтън Джон, е възмутен от филма за живота на певеца \"Рокетмен\" и по-точно от това как е представен в него баща им Стенли. В лентата е показано как британската суперзвезда започва да пие и да се дрогира заради татко си, който се съмнявал в таланта му, не харесвал музиката му и приел лошо признанието му, че е гей. \"Това не е бащата, когото помня. Той много се гордееше с Елтън и всичко, което постигна\", заяви Джеф пред в. Sunday Mirror. Дори на смъртното си легло, Стенли е говорил за Елтън. Певецът обаче не е бил с братята си край него тогава. Джеф добави, че сцената със списанието, когато бащата кастри Елтън, че разглежда женски тоалети, не съответства на истината. \"У татко нямаше нищо хомофобско. дори не го спомена, защото това не беше важно за него\", категоричен е той. Джеф почти не е говорил с Елтън Джон след смъртта на баща им. Той живее в уелско градче, където се занимава с ръчна изработка на юрти и арфи и организира музикални фестивали.", "date": "2019.06.03", "title": "Братът на Елтън Джон е възмутен от \"Рокетмен\""}
{"url": "https://www.monitor.bg:443/bg/a/view/zagubihme-i-ot-autsajdera-portugalija-v-ligata-na-naciite-166861", "text": "Волейболистите от националния отбор на България записаха първа историческа загуба от Португалия с 1:3 (21:25, 25:19, 26:28, 23:25) в мача от 3-ия кръг на турнира в Мендоса (Аржентина) от Лигата на нациите.    Възпитаниците на Силвано Пранди изпуснаха тотално да влязат в мача в първия гейм и го загубиха дори без битка. Във Втората част националите се съвзеха и го спечелиха. В третата и 4-ата част българските волейболисти водеха и имаха всички шансове да спечелят, но в края загубиха концентрация и ги загубиха, а с това и мача. Волейболистите на Португалия записаха първа и то заслужена победа над България.  ", "date": "2019.06.03", "title": "Загубихме и от аутсайдера Португалия в Лигата на нациите"}
