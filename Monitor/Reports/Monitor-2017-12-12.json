{"url": "http://www.monitor.bg/a/view/953-45%D0%B3%D0%BE%D0%B4%D0%B8%D1%88%D0%B5%D0%BD-%D0%BA%D1%8A%D1%80%D0%B4%D0%B6%D0%B0%D0%BB%D0%B8%D0%B5%D1%86-%D0%BF%D0%BE%D1%87%D0%B8%D0%BD%D0%B0-%D0%B2-%D0%BA%D0%BE%D1%80%D0%B8%D0%B4%D0%BE%D1%80%D0%B0-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%9F%D1%8A%D1%80%D0%B2%D0%BE%D0%BC%D0%B0%D0%B9/", "text": "\n                    45-годишен кърджалиец е починал в коридора на болницата в Първомай, след като часове наред бил разкарван по кабинети без да бъде приет, съобщи \"Дарик\". От болницата отрекоха пред медията.\n Динко Димов бил на гости при родителите си в първомайското село Православен, когато му станало зле и баща му го закарал с автомобил при личния лекар в Първомай.\n \"Беше настинал, след като дойде от Кърджали. Състоянието му никак не бе добро. В продължение на часове прекарахме в разкарване до джипито, после до болницата, пак обратно до личния лекар. Кръвното му бе 130 на 80. Личният му лекар каза, че не чувал дробовете му, но защото явно бил \"дебел\", разказа бащата Димо Димов.\n\n45-годишният Динко бил голям мъж, тежал около 130 кг. След направена рентгенова снимка се оказало, че има двустранна бронхопневмония.\n\n\"Петното в дробовете му бе колкото човешка длан. Върнахме се обратно при лекаря, той ни прати за хоспитализация. Там прекарахме няколко часа в коридора за настаняване. Сложиха му абокат, но никаква банка. Динко ми каза да се прибирам на село. Купих му нещо за ядене. Питах лекари няма ли да го приемат. Всички вдигат рамене. Оставих сина си в коридора и тръгнах. След около два часа ми се обадиха, че е починал. Пациенти от стаята, в която трябваше да бъде настанен, ми казаха, че е починал в коридора и докарали тялото от там\", обясни покрусеният баща.\n\nТой твърди, че медиците в отделението по вътрешни болести на МБАЛ-Първомай му казали: \"Да си го докарал по-рано като е зле\".\n\nДиректорът на МБАЛ-Първомай д-р Румяна Бойлова обясни, че 45-годишният Динко Димов е приет в лечебното заведение на 5 декември в 12:56 ч. в крайно тежко общо състояние.\n\nТя категорично отхвърли твърденията на бащата на Димов, че той не е бил приет за лечение и е бил оставен в коридора.\n \"От назначената от личния лекар пулмография на пациента е установено, че той страда от двустранна бронхопневмония, но има и кардиомиопатия. Хоспитализиран е във вътрешно отделение с цианоза и са направени спешно изследвания. Категорично не е бил оставен в коридора\", твърди директорът на болницата.\n По думите й Динко Димов е бил и с метаболитна ацидоза и въпреки усилията на екипа, пациентът е изпаднал в клинична смърт и в 16:33 ч. е починал.\n                    ", "date": "2017.12.12", "title": "45-годишен кърджалиец почина в коридора на болницата в Първомай"}
{"url": "http://www.monitor.bg/a/view/69508-%D0%9E%D0%B1%D1%89%D0%B8%D0%BD%D0%B0-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D1%81%D0%B8-%D0%BF%D0%BE%D0%B8%D1%81%D0%BA%D0%B0-%D1%81%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%B1%D0%B8%D0%B2%D1%88-%D0%BF%D0%B5%D0%B4%D0%B0%D0%B3%D0%BE%D0%B3%D0%B8%D1%87%D0%B5%D1%81%D0%BA%D0%B8-%D0%BA%D0%BE%D0%BB%D0%B5%D0%B6/", "text": "\n                    Училищната сграда е построена през 1942 г. и няма възможност да поеме всички възпитаници на школото.  които да осигурят благоприятни условия за ефективно протичане на образователно-възпитателния и спортен процес. \n\n \n                    ", "date": "2017.12.12", "title": "Община Пазарджик си поиска сградата на бивш педагогически колеж"}
{"url": "http://www.monitor.bg/a/view/43706-10-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D0%B1%D0%BE%D0%BB%D0%BD%D0%B8%D1%86%D0%B8-%D0%B7%D0%B0%D0%BF%D0%BB%D0%B0%D1%88%D0%B5%D0%BD%D0%B8-%D0%B4%D0%BE-%D0%B7%D0%B0%D0%BA%D1%80%D0%B8%D0%B2%D0%B0%D0%BD%D0%B5/", "text": "\n                    10 общински болници са заплашени от закроване, заради дългове, алармираха работодатели и синдикати по заседание на тристранката. Финансови проблеми имат общинските лечебни заведения в Петрич, Белоградчик, Тутракан, Гоце Делчев, Омуртаг, Димитровград. \"Към края на октомври 31 общински болници имат неразплатени задължения в размер на 24 млн. лв. Други 5 млн.лв. са неразплатени от НЗОК за надлимитните дейности\", заяви председателят на Сдружението на общинските болници Неделчо Тотев. \nОт КНСБ предлагат създаване на държавен фонд за подкрепа на общинските лечебни заведения, изпаднали в финансов колапс. \"Обсъждали сем варианта за финансова помощ от държавата, но това би довело до санкции за България от Европейската комисия\", обясни знам.-министърът на здравеопазването Бойко Пенков. \nОт Сдружението на общините в България пък предлагат помощта, която държавата отпуска за подкрепата на болниците в отдалечените, труднодостъпни райони да бъде увеличена. \"Сега годишно се заделят 6млн.лв за 60-65 лечение заведения. Това, което ние искаме тази сумата да бъде увеличена на 12 млн.лв. за следващата година\" , обясни председателят на сдружението Гинка Чавдарова. В петък представители на сдружението имат среща със здравния министър Кирил Ананиев, на която ще обсъдят възможността за удвояване на средствата.\n\n\n                    ", "date": "2017.12.12", "title": "10 общински болници  заплашени до закриване"}
{"url": "http://www.monitor.bg/a/view/5917-%D0%9E%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B1%D0%B5%D0%B7-%D0%B0%D0%B2%D1%82%D0%BE%D0%B1%D1%83%D1%81%D0%B8-%D0%BF%D1%80%D0%B5%D0%B4-%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%9D%D0%B5%D0%B2%D1%81%D0%BA%D0%B8/", "text": "\n                    Кметът на София Йорданка Фандъкова подписа заповедта, с която се забранява спирането на автобуси пред храм-паметника „Александър Невски“. Столичани нееднократно в последните години сигнализираха, че пространството пред храма се е превърнало в паркинг на туристически автобуси. От Светия синод също подкрепиха преместването им. Там вече ще могат да спират само по 4 автобуса за не повече от 15 минути. Изпълнението на заповедта ще се контролира от Общинската полиция.\nКакто „Монитор“ писа в края на октомври возилата ще бъдат преместени на старата Централна автогара зад хотел „Рамада. Оттам туристите ще минават по пешеходен маршрут, които ще ги отвежда до забележителностите в града. По план на „Московска“ 33 догодина се очаква площадът да бъде освободен и от всички автомобили и да се превърне в място за отдих и разходка.\n\n \n                    ", "date": "2017.12.12", "title": "Официално: Без автобуси пред „Александър Невски“ "}
{"url": "http://www.monitor.bg/a/view/14665-%D0%9E%D1%82-25-%D0%B4%D0%BE-100-%D0%BB%D0%B5%D0%B2%D0%B0-%D0%B7%D0%B0-%D0%BA%D0%BE%D0%BB%D0%B5%D0%B4%D0%BD%D0%BE-%D0%B4%D1%80%D1%8A%D0%B2%D1%87%D0%B5-10-%D0%BB%D0%B5%D0%B2%D0%B0-%D0%B7%D0%B0-%D1%81%D1%83%D1%80%D0%B2%D0%B0%D1%87%D0%BA%D0%B0-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    От 25 до 100 лева са цените на коледните дръвчета, изнесени за продажба на оживени търговски места във Варна. Цената на боровите дръвчета за празнична елха са в зависимост от големината им, като най-малките са 90-100 сантиметра, а най-големите и скъпи достигат до 2,5 метра. Разнообразието е голямо и цените също зависят от вида на дръвчето - кипарис, бор, бяла ела или смърч, дали са отрязани и поставени кръстачки в основата или са в саксии, вкоренени и с възможност да се отглеждат с години, обясняват продавачите. Тяхната цена е средно 30-35 лева за половин метър височина. Сребърната ела, гръцката ела и борът са за предпочитане, тъй като са по-трайни и могат да издържат до март месец. Смърчът бил много гъст и красив, но нетраен, твърдят продавачите. Конкуренция им правят изкуствените елхички, внос от Китай, които от няколко години насам стават все по- популярни с възможността за многократна употреба и екологичност. При тях цената за 2 метра е от 20 до 30 лева. В навечерието на Новата 2018 година във Варна вече може да се видят и домашно изработени сурвачки, като цените им са до 10 лева. Те са с традиционната украса от разноцветна вълнена прежда, станиол, пискюли и нанизи от пуканки, гевречета и сушени плодове. Някои от търговците дори предлагат опция за изработката на сурвакници по поръчка, като цената е по договаряне. По пазарите вече се предлагат по 2-3 лева и дрянови клонки за сурвачки. Някои от по-предприемчивите търговци ги продават в комплекти с материали за украсяването на сурвакницата, която всеки сам може да си изработи у дома по свой вкус. По-дребните дрянови клонки пък се предлагат в букетчета по 1-2 лева. Те се слагат за късмети в Коледната баница, а остатъците могат да се използват за украса на празничната трапеза.\n\n\n                    ", "date": "2017.12.12", "title": "От 25 до 100 лева за коледно дръвче, 10 лева за сурвачка във Варна  "}
{"url": "http://www.monitor.bg/a/view/66691-%D0%A1%D0%BF%D0%B5%D1%86%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%B2%D0%B4%D0%B8%D0%B3%D0%BD%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%BD%D0%B0-%D1%82%D1%8A%D1%80%D0%B3%D1%83%D0%B2%D0%B0%D0%BB%D0%B8%D1%82%D0%B5-%D1%81-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0/", "text": "Проверяват 3 болници и 30 аптеки \n                    Специализираната прокуратура повдигна обвинения на привлечените към наказателна отговорност лица по случая с незаконния реекспорт на скъпоструващи лекарства.\n\n„В рамките на досъдебното производство се събраха достатъчно доказателства за привличане на 7 човека като обвиняеми лица, едното от тях е ръководител на организирана група, а останалите са участници в нея. Тези лица са обвиняеми за данъчни престъпления и пране на пари“, съобщи прокурор Иван Гешев и подчерта, че проблемите независимо дали са в областта на здравеопазването могат да се решат само при сътрудничество между институциите.\n\n \n\n\n\n \n\nот понеделник вече е с мярка 72 часа и в рамките на този срок ще бъде доведен пред Специализирания наказателен съд. Мнението на колегите е, че има основание да бъде задържан. Според тях има реална опасност това лице да се укрие и да извърши нови престъпления, посочи още прокурор Гешев.\n\nДвама от групата са известни столични ДДС-ари, допълни той, но не уточни имената им.\n\nВ момента тече проверка от НАП. Данъчни ревизии се провеждат на 42 лица, наложени са проверки на 30 аптеки и 3 болници, уточни говорителят на главния прокурор Румяна Арнаудова.\n\nНа 6 от лицата ще им бъдат предявени обвинения за участие в организирана престъпна група, като на едно от тях ще бъде повдигнато и обвинение за пране на пари. Взети са мерки за неотклонения „парични гаранции“ в различни размери. Въпросните лица са се занимавали с реекспорт на медикаменти, като зареждането се е осъществявало от болници и аптеки.\n\nВ момента тече проверка на три лечебни заведения и 30 аптеки. Делото е много обемно и сложно, не скри прокурорът Гешев.\n\nДиректорът на Изпълнителната агенция „Медицински одит“ проф. Златица Петрова посочи, че болниците са от смесен тип – държавни, общински и частни.\n\nЗаместник-директорът на ГДБОП Стефан Джолев пък уточни, че се е наложило да се изчака, тъй като е трябвало да се натрупа административен капацитет.\n\nТова е първото дело от такъв характер, каза още Стефан Джолев.\n\nРъководителят на специализираната прокуратура Иван Гешев посочи, че в България търговията с фалшиви лекарства не е престъпление.\n\n„Във Великобритания и Германия например има досъдебни производства за неща като нашето дело. При тях, ако лекарството по съдържание е истинско, но му е сменена опаковката, се смята за фалшиво. От наказателна правна гледна точна според мен част от тази дейност, която описахме, се нуждае да бъде инкриминирана и нашата работа ще е по-лесна, заяви прокурор Гешев. Схемите са различни. Намерени са лекарства, за които няма логично обяснение защо се намират в България, освен че са предмет на контрабанда“, допълни той.\n                    ", "date": "2017.12.12", "title": "Спецпрокуратурата повдигна обвинения на търгувалите с лекарства"}
{"url": "http://www.monitor.bg/a/view/70314-%D0%9A%D0%B0%D1%81%D1%82%D1%80%D1%8F%D1%82-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8%D1%82%D0%B5-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B8-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%B8-%D0%B2-%D0%A8%D1%83%D0%BC%D0%B5%D0%BD/", "text": "През миналата година махнали 11 километра жици, операторите пак ги върнали\n                    Принудителното премахване на незаконни кабели в Шумен продължава от началото на следващата година, съобщи заместник-кметът инж. Боян Тодоров. Общината ще направи пауза за да не оставя без интернет и телевизионен сигнал шуменци за Коледа и Нова година. Рязането на жици засяга незаконно изградените оптични въздушни мрежи, които използват стълбовете за улично осветление, дървета и сгради.\n\nНезаконните паяжини от кабели трябваше да останат в миналото според заповед на кмета на Шумен от 8 февруари м. г. \"Въпреки многократните предупреждения и писма, които общинската администрация изпратила до операторите за доброволно премахване, година по-късно все още има кабели, които не са отстранени\". каза пред журналисти инж. Тодоров.\n\nСамо за последната половин година – от юни 2017 година досега са премахнати кабели с дължина над 11 км в кв. “Тракия”, по бул. “Плиска”, бул. “Ал. Константинов”, бул. Симеон Велики”, в района около жп-гарата и по възлови кръстовища в града, а кметството похарчило за това 10 хиляди лева.\n\n“За съжаление, на мястото на отстранената оптична мрежа след време се появява нова. Налага се повторно да бъде премахвана. Наши екипи са били принудени на два пъти да режат кабелите по ул. “Родопи”, ул. “Дедеагач”, ул. “Странджа” и др.\" - обясни Тодоров. За следващата година общината е решила да възложи на външна фирма рязането на жиците, тъй като сега се налагало да се ангажират по двама души от кметството, трима от строителното предприятие, автовишка и екипи на енергото и полицията, като разходите на ден достигали до 300 лева.\n\n \n                    ", "date": "2017.12.12", "title": "Кастрят незаконните интернет и телевизии в Шумен"}
{"url": "http://www.monitor.bg/a/view/14716-%D0%9E%D1%82%D1%81%D1%82%D1%80%D0%B0%D0%BD%D0%B8%D1%85%D0%B0-%D0%B0%D0%B2%D0%B0%D1%80%D0%B8%D1%8F%D1%82%D0%B0-%D0%BE%D1%81%D1%82%D0%B0%D0%B2%D0%B8%D0%BB%D0%B0-%D1%81%D0%BE%D1%84%D0%B8%D1%8F%D0%BD%D1%86%D0%B8-%D0%BC%D1%80%D1%8A%D1%81%D0%BD%D0%B8-%D0%B8-%D0%BD%D0%B0-%D1%81%D1%82%D1%83%D0%B4%D0%B5%D0%BD%D0%BE/", "text": "\n                    В нощта срещу вторник е отстранена голямата авария на главен топлопровод, която остави четири столични квартала без парно. Това съобщи говорителят на \"Топлофикация София\" Елизабет Павлова, цитирана от Нова телевизия.\nОколо 1.30 ч. в понеделник без парно останахахиляди софиянци в жк \"Белите брези\", жк \"Стрелбище\" и жк \"Красно село\", както и абонатите в карето между бул.”България”, ул.”Славовица”, ул.”Луи Айер”, ул.”Хенрих Ибсен” и бул.”Гоце Делчев” в жк \"Гоце Делчев\". Топлоподаването бе прекъснато заради \"скъсан\" главен магистрален тръбопровод в района на ул.\"Нишава\" и ул. \"Дойран\".\nЧаст от авариралата тръба е била сменена, като ремонтът е продължил почти цялата нощ. От \"Топлофикация\" обаче няма да дължат обезщетение на абонатите, тъй като не са стояли на студено над 48 часа.\nАварията заплашваше да наложи дървена ваканция за училищата и детските градини в кварталите \"Стрелбище\", \"Бели брези\", \"Красно село\" и част от \"Гоце Делчев\". Днес също не е ясно дали занятията ще са с нормална продължителност. Ако температурите в класните стаи са между 16 и 20 градуса часовете ще са намалени. Ако са под 16 градуса, учениците трябва да бъдат разпуснати.\n \n\n\n                    ", "date": "2017.12.12", "title": "Отстраниха аварията оставила софиянци мръсни и на студено"}
{"url": "http://www.monitor.bg/a/view/38520-%D0%92%D1%81%D0%B5%D0%BA%D0%B8-%D1%82%D1%80%D0%B5%D1%82%D0%B8-%D0%B0%D1%81%D0%B0%D0%BD%D1%81%D1%8C%D0%BE%D1%80-%D1%81%D0%B5-%D0%BF%D0%BE%D0%B4%D0%B4%D1%8A%D1%80%D0%B6%D0%B0-%D0%BD%D0%B0-%D1%87%D0%B5%D1%80%D0%BD%D0%BE/", "text": "Най-често сменят контактите на вратите и запалените бутони в кабините\n                    Всеки трети асансьор у нас се поддържа на черно, сочат данни на една от професионалните организации в сектора.\n\nСпоред Григор Къшов от Националния браншови съюз „Надзор и поддръжка на асансьори, подемници и ескалатори”, сивият сектор е сред основните проблеми. „Някой си поддържа някакъв асансьор, а никой не го знае. Тези хора, освен че са безконтролни и са ненаказуеми. Работиш ли без лиценз няма какво да ти вземат, защото санкцията е отнемане на лиценза.\n\nПо думите му спешно е нужна\n\n\n\nна асансьорите, защото инспекторите, проверяващи асансьорите, трябва да имат повече права и отговорности.„Лицензираните органи сега само констатират и нямат никакви права и задължения. Проверяват и накрая просто пишат какво са видели. Нямат право да разпоредят какво трябва да се направи, за да бъде асансьорът безопасен и да дадат някакъв разумен срок за отстраняване на нередностите. Ако нещо не е наред, трябва да се пише специално писмо до ДАМТ и да се чака агенцията да реагира“, обяснява браншовикът. Според него е време е да се започне\n\n\n\nна асансьорите при установени нередности.\n\nКъшов смята още, че старите асансьори не са задължително проблемни. „Добре поддържан подемник може да изкара много дълго време. В центъра на София има и 100-годишни асансьори и те продължават да вървят“, добави той.\n\nДругото, което смятат за належащо от браншовия съюз, е лицензирането на хората, монтиращи асансьори, защото в момента те не се контролират. „Всеки може да монтира асансьор и няма да бъде проверен“, твърди той.\n\nНа въпрос каква е нормалната цена, която осигурява поддръжка от легална фирма Къшов отговори, че минимумът е 15 лв. на етаж. „Легалните фирми са взели автомобили на лизинг и са наели квалифициран персонал. Плаща се наем за работилници, които са задължително оборудвани според изискванията. Има\n\n\n\nкакто и складова наличност от определени консумативи и части“, добави той. По думите му в най-често в асансьорите се подменят контактите на вратите, които задължително са механични. „Всичко, което е в кабината и има контакт с хората се поврежда най-често. Нередки са случаите, когато се палят бутоните“, припомни Къшов.\n\n \n\n\n\n\n\n\n\n\n\n\n\n \n\n\n\n\n\n\n\n\n                    ", "date": "2017.12.12", "title": "Всеки трети асансьор се поддържа на черно"}
{"url": "http://www.monitor.bg/a/view/32677-%D0%94%D0%B2%D0%B0%D0%BC%D0%B0-%D0%B4%D1%83%D1%88%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81-%D0%B2-%D0%B4%D1%8A%D1%80%D0%B2%D0%BE/", "text": "\n                    Двама души са загинали, след като автобус с работници се е ударил в дърво, съобщиха от пресцентъра на МВР. Тежкият пътен инцидент е станал към 7.30 часа на пътя между селата Сокол и Еленово, община Нова Загора, област Сливен. При инцидента двама са загинали, по първоначални данни - шофьорът и един и от пътниците. Още петима са откарани в болница в Нова Загора. На мястото на произшествието са екипи на „Пътна полиция“ и Спешна помощ. Движението не е затруднено.\n                    ", "date": "2017.12.12", "title": "Двама души са загинали при катастрофа на автобус в дърво"}
{"url": "http://www.monitor.bg/a/view/9979-%D0%9A%D0%B0%D0%BC%D0%B8%D0%BE%D0%BD-%D1%83%D0%B1%D0%B8-19%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%BD%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%BF%D1%8A%D1%82%D0%B5%D0%BA%D0%B0/", "text": "\n                    Натоварен с пясък 20-тонен камион премаза 19-годишната студентка Фатиме Колашова на пешеходна пътека в Благоевград. Трагичния инцидент станал тази сутрин малко след 9 часа, когато първокурсничката от Югозападния университет се опитала на пешеходна пътека „зебра“ да пресече натоварената с безразборно паркирани коли улица „Славянска“ пред 1-во Студентско общежитие, което се намира в близост до университета. Тогава изневиделица върху девойката връхлетял 20-тонен камион „Ман“, натоварен с пясък. Тежкото возило я удря смъртоносно в главата, като я изхвърля на метър от пешеходната пътека. Ужасени свидетели на трагедията споменаха, че шофьорът на камиона, 53-годишният Илия Шопов от село Черниче, община Симитли излязъл от кабината и като видял вече безжизненото тяло на девойката седнал на асфалта до нея, хванал с две ръце главата си и заридал. Дошлите медици с линейката само констатирали смъртта на момичето и качили шофьора, за да го стабилизират в спешно отделение след преживения шок.\n\nОсвен полицаи и групата следователи на място веднага пристигна и директорът на ОДП- Благоевград старши комисар Николай Хаджиев: „Трагедия, жалко за момичето. Камионът е идвал с много бавна скорост от ул. „Дойран“, завива по „Славянска“ на кръстовището надясно и след няколко метра със задницата замита момичето, което вече е вървяло по пешеходната пътека. Как и защо не е видяло камиона никой не може да каже“, каза за „Телеграф“ комисар Хаджиев... Движението по улица „Славянска“ на кръстовището с ул. „Дойран“ беше блокирано повече от 3 часа.\n\nФатиме е първа година студентка в ЮЗУ \"Неофит Рилски\". Учила е за медицинска сестра, което е билa мечтата й. Баща й е учител по химия в училището в Белица. Семейството й е сред най-уважаваните в планинската община.\n\n Светкавично Окръжната прокуратура в Благоевград започна разследване на трагичния инцидент. Шофьорът на камиона Илия Шопов е задържан за срок до 24 часа по Закона на МВР. Трагедията разгневи живущите в благоевградския квартал \"Освобождение\". Около мястото на инцидента се събраха десетки, които споделиха, че многократно са подавани устни и писмени сигнали за хаоса в движението в района. Според тях десетките неправомерно паркирани коли по улиците намаляват видимостта и създават предпоставки за пътни инциденти.\n\nСнимкI: Pirinsko.com\n                    ", "date": "2017.12.12", "title": "Камион уби 19-годишно момиче на пешеходна пътека (ОБНОВЕНА)"}
{"url": "http://www.monitor.bg/a/view/49745-%D0%9C%D0%B0%D0%BA%D1%80%D0%BE%D0%BD-%D1%81%D1%8A%D0%B1%D0%B8%D1%80%D0%B0-%D1%81%D0%B2%D0%B5%D1%82%D0%B0-%D0%B7%D0%B0-%D0%BA%D0%BB%D0%B8%D0%BC%D0%B0%D1%82%D0%B0/", "text": "\n                    Френският президент Еманюел Макрон е домакин на Международната среща на високо равнище по въпросите за изменението на климата ”Една планета”. 164 световни политически и бизнес лидери, министри и изявени личности, които имат отношение към борбата с глобалното затопляне, пристигнаха в Париж. Гостите бяха посрещнати в двора на Елисейския дворец от Макрон, който пък пристигна на работа с колело. Ппрезидентът на Световната Банка Джим Йон Ким и генералният секретар на ООН Антониу Гутериш са съорганизатори на срещата на върха.\nПо-късно френският президент и останалите участници във форума ще отидат с корабче до мястото на срещата на остров в река Сена.\n\nЦелта е да бъдат обобщени резултатите от прилагането на Парижкото споразумение и ще бъдат очертани перспективите за развитие.\n\nМалко преди началото на форума  пожела на участниците в него \"ясно разбиране за необходимостта от наистина ефективни решения за противодействие на изменението на климата и преодоляване на бедността\".\n\nВъпреки това, френските природозащитници оценяват перспективите на срещата като „силно ограничени”. Оттеглянето на САЩ от Парижкото споразумение, което президентът Доналд Тръмп обяви пред 6 месеца, също тегне като черен облак над срещата. Причината се крие във факта,че финансовите нужди за постигане на устойчиво развитие се оценяват на хиляди милиарди долари. Но в периода 2011 - 2016 г. Световната банка е инвестирала много по-скромна сума за екологични проекти – едва 63 млрд. долара.\n\nСамо ден преди това президентът на Световната банка Джим Йонг Ким увери, че „Една планета” ще предостави шанс за конкретен напредък в борбата срещу глобалното затопляне.\n\nМакрон напомни на американския си колега Доналд Тръмп, че носи отговорност пред историята заради решението си да оттегли САЩ от Парижкото споразумение. „Почти сигурен, че моят приятел, президентът Тръмп ще си промени мнението в идните месеци или години\", добави Макрон.\nФренският президент е на мнение, че е \"извънредно агресивно човек сам да вземе решение\" за оттегляне от споразумението,  \"Не съм готов за нови преговори, но съм готов да приема Тръмп, ако той реши да се върне към споразумението\".\n\nФранция обяви имената на първите 18 международни учени климатолози, наградени с участие в дългосрочна програма за изследвания на климатичните промени. 13 от тях са американци. Поканата към тях да работят дългосрочно във Франция бе отправена през юни от президента Еманюел Макрон в отговор на оттеглянето на САЩ от Парижкото споразумение за климата.\nАктивисти, преструващи се, че представляват голяма петролна вълна, се включиха в протест преди срещата.\n\nСъщевременно  предлагат да се създаде \"Космическа обсерватория на климата\", в която да се споделят и обобщават климатичните данни.\nПредставители на космическите агенции на Китай, Япония, Индия, Европа, Великобритания, Италия, Германия, Швейцария, Австрия, Швеция, Норвегия, Румъния, Израел, Украйна и Обединените арабски емирства се срещнаха вчера във френския Национален център за космически изследвания, в навечерието на срещата на върха за климата днес в Париж.\nОколо 3100 служители по сигурността са разположени в Париж за събитието, включително допълнителни патрулни катери по река Сена\n                    ", "date": "2017.12.12", "title": "Макрон събира света за климата "}
{"url": "http://www.monitor.bg/a/view/18372-%D0%9B%D0%B5%D0%B9%D0%B4%D0%B8-%D0%93%D0%B0%D0%B3%D0%B0-%D0%BA%D1%80%D1%8A%D1%81%D1%82%D0%B8-%D0%B2%D0%B8%D0%BD%D0%BE-%D0%BD%D0%B0-%D0%BB%D0%B5%D0%BB%D1%8F-%D1%81%D0%B8/", "text": "\n                    Година, след като заключи поп чудовището в името на безспорния музикален талант в албума Joanne, Лейди Гага ще кръсти на леля си бяло и червено вино. Изпълнителката на Born This Way е получила документите, необходими за създаването на спиртната напитка, която освен за пряка консумация, ще бъде пригодена и за съставянето на коктейли. Вината ще носят имената Joanne Trattoria Vino Bianco и Joanne Trattoria Vino Rosso.\n\nВъпреки че никога не е срещала леля си, Стефани, както е родното име на Гага, се чувства кармично свързна с нея. Джоан също е била артистична и бунтар, който живее извън рамката на клишето. Името й краси и италианския ресторант, който семейството на певицата стопанисва в Ню Йорк.\n                    ", "date": "2017.12.12", "title": "Лейди Гага кръсти вино на леля си"}
{"url": "http://www.monitor.bg/a/view/81460-%D0%A1%D0%BA%D0%B0%D0%BB%D0%B0%D1%82%D0%B0-%D1%89%D0%B5-%D0%B3%D1%83%D1%88%D0%BD%D0%B5-%D1%82%D1%80%D0%B5%D1%82%D0%B0-%D1%80%D0%BE%D0%B6%D0%B1%D0%B0/", "text": "\n                    Бившият кечист, преквалифицирал се в комедиен актьор Дуейн Джонсън-Скалата ще стане баща за трети път. Новината съобщи самият той чрез кадър на 2-годишната си дъщеричка в Инстаграм. „Ще е момиче! Нямам търпение да стана голяма сестра и най-сетне да бъда шефът у дома“, гласеше надписът, поставен върху елхата зад малката Дасмин-Лия.Това ще е трето момиче за актьора от „Спасители на плажа“. От брака си с Дани Гарсия, с която към момента стопанисват продуцентска компания, той отглежда 16-годишна дъщеря Симон. Предстоящото пеленаче, което се очаква да се появи на бял свят през пролетта, ще бъде второ за него и приятелката му Лорън Хашиян.Междувременно Джонсън ще се опитва да избяга от света на компютърна игра в новия си филм „Джуманджи: Добре дошли в джунглата“. Премиерата на лентата у нас ще се състои на 22 декември.\n\n\n                    ", "date": "2017.12.12", "title": "Скалата ще гушне трета рожба"}
{"url": "http://www.monitor.bg/a/view/20956-%D0%A0%D0%BE%D0%B4%D0%BC%D0%B0%D0%BD-%D1%81%D0%B5-%D0%B7%D0%B0%D0%B5%D0%BC%D0%B0-%D1%81-%D0%BA%D0%BE%D1%80%D0%B5%D0%B9%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0/", "text": "Ще уточним всичко на чаша вино, казва бившият баскетболист\n                    Живата легенда на НБА Денис Родман има амбицията да сложи край на кризата на Корейския полуостров и да внуши на севернокорейския ръководител Ким Чен Ун да прекрати ракетните си опити. Бившият ас на „Чикаго Булс” обяви това свое решение, след като официалните власти на САЩ сложиха административен прът в решението му да посети за пореден път комунистическата държава и да се срещне с Ким. Пътуването на Родман за Пхенян е отдавна планирано и е съвсем официално, съобщава в. „Дейли Стар”.Годините на приятелство с Ким могат да помогнат за облекчаване на напрежението междуСеверна Корея и САЩ, категоричен е 56-годишният Родман. \"Като се върна там, ще ме видите да говоря с него, седнали заедно на вечеря, на чаша вино, как се шегуваме и си вършим работата, казва той. - Предполагам, че нещата ще се утаят постепенно и всеки ще може да диша спокойно. Опитвах се да кажа на Доналд (Тръмп - б.р.) още от първия ден: \"Ела да поговориш с мен, с човек, който ще ти каже какво иска Ким повече от всичко. То дори не е толкова много.”Познавачът на Северна Корея Саймън Кокъръл, вярва, че ексцентричната звезда може да бъде най-добрият човек, който да бъде изпратен в Пхенян. \"Денис е правилният човек за тази работа, казва Кокърлъл. - Защото той не прилича на карикатурите на американци, рисувани по стените на училищата. Той няма маникюр на ръцете. Той е необичайно изглеждащ симпатяга и показва, че има много по-голям капацитет, отколкото някои искат да повярват.\"Но плановете на иконата на баскетбола удариха на камък, след като президентът Доналд Тръмп забрани на американските граждани да посещават Северна Корея. Ембаргото дойде след смъртта на Ото Уарбър, американски студент, който беше затворен и подложен на мъчения повече от година, след като се опита да свие в куфара си и да изнесе пропаганден плакат от своя хотел. 22-годишният Уарбър почина скоро след като се завърна в САЩ, поразен от ужасен списък наранявания, заради които беше качен в кома на самолета за дома.\n\n\n                    ", "date": "2017.12.12", "title": "Родман се заема с корейската криза"}
{"url": "http://www.monitor.bg/a/view/69162-%D0%A4%D1%83%D1%82%D0%B1%D0%BE%D0%BB%D0%B8%D1%81%D1%82-%D0%BF%D0%BE%D1%82%D1%80%D0%BE%D1%88%D0%B8%D0%BB-%D0%BE%D0%BD%D0%BB%D0%B0%D0%B9%D0%BD-55-%D0%BC%D0%BB%D0%BD-%D0%BD%D0%B0-%D1%85%D0%B0%D0%B7%D0%B0%D1%80%D1%82/", "text": "\n                    Футболист от английската Висша лига е загубил невероятните 5,5 милиона паунда за няколко месеца от онлайн казино, съобщи английският таблоид \"Сън\". След като открил безумията му, неговият букмейкър е спрял акаунта му. Играчът, чието име не се споменава, е харчил по около 250 хиляди паунда седмично в популярния сайт за залагания.\"Той беше сметнат за натрапчив комарджия и е привлякъл вниманието на мениджърите. Общата сума, минала през неговия акаунт, е повече от 5,5 милиона паунда. Повечето сайтове се радват на такива суми, но когато някой го прави с такава скорост, хората се притесняват\", споделя източник от онлайн казиното пред \"Сън\".\n\n\n                    ", "date": "2017.12.12", "title": "Футболист потрошил онлайн £5,5 млн. на хазарт"}
{"url": "http://www.monitor.bg/a/view/87017-%D0%9E%D1%82%D0%BA%D1%80%D0%B8%D1%85%D0%B0-%D0%B3%D1%80%D0%BE%D0%B7%D0%B5%D0%BD-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%9C%D0%B0%D1%80%D0%B0%D0%B4%D0%BE%D0%BD%D0%B0/", "text": "\n                    След като Кристиано Роналдо отнесе куп подигравки за своята статуя в Мадейра, сега и великият Диего Марадона се сдоби с доста грозен паметник. Самият аржентинец откри своя статуя, висока близо 4 метра, в Калкута, Индия, но футболните фенове по цял свят веднага повдигнаха въпроса, дали монументът изобщо прилича на него.Марадона е истински герой в града, след като за първи път го посети през 2008 г. Затова и бе взето решение Калкута да се радва на негова статуя. Тя трябваше да бъде открита още през септември, но невъзможността на легендата да присъства, отложи събитието за декември.Въпреки допълнителното време, авторите не успяха да пресъздадат особено успешно младия футболист, вдъхновил Аржентина за триумф на световното първенство в Мексико преди 31 години. Защото със закръглените бузи и двойна гуша статуята приличат повече на настоящия образ на Марадона вместо на спортната фигура, която той притежаваше като футболист.В Индия Дон Диего бе заедно с приятелката си Росио Олива, двамата имаха и благотворителни дейности. \n\n\n                    ", "date": "2017.12.12", "title": "Откриха грозен паметник на Марадона"}
{"url": "http://www.monitor.bg/a/view/13973-%D0%A1%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BA%D0%BB%D1%83%D0%B1%D0%BD%D0%BE-%D0%BF%D0%BE-%D0%B2%D0%BE%D0%BB%D0%B5%D0%B9%D0%B1%D0%BE%D0%BB-%D0%BD%D0%B0-%D0%B6%D0%B8%D0%B2%D0%BE-%D0%BF%D0%BE-%D1%81%D0%BF%D0%BE%D1%80%D1%82%D0%BD%D0%B8%D1%82%D0%B5-%D0%BA%D0%B0%D0%BD%D0%B0%D0%BB%D0%B8-%D0%BD%D0%B0-%D0%9C%D1%82%D0%B5%D0%BB/", "text": "\n                    Спортните канали на Мтел ще излъчват на живо всичко най-интересно от световното клубно първенство по волейбол за мъже, което ще се проведе от 12 до 17 декември в Полша. В надпреварата ще вземат участие и три от звездите на националния ни отбор – Цветан Соколов и братята Николай и Розалин Пенчеви. Освен родните състезатели зрителите на спортния канал ще имат възможност да гледат в пряк ефир изявите на имена като Вилфредо Леон, Максим Михайлов, Робертланди Симон, Мариуш Влазли, Османи Хуанторена и Факундо Конте.В турнира участват 8 отбора, разделени в две предварителни групи. Първите два от всяка ще се класират на полуфиналите, където ще се срещнат по правилото „на кръст” за определяне на финалистите. В група А попадат отборите на „Лубе Чивитанова“, „Сармайе Банк“ (Техеран), „Сада Крузейро“ и ЗАКСА Кенджеджин-Кожле. Група Б включва тимовете на СКРА Белхатов, „Персонал Боливар“, „Шанхай ВК“ и „Зенит“ (Казан).От 12 до 14 декември ще се изиграят мачовете от груповата фаза, като Mtel Sport 2 ще предава по два двубоя на ден. Програмата ще открият финалистът в последните две години „Зенит“ (Казан) и аржентинският „Персонал Боливар“, в чиито редици се състезава Розалин Пенчев. Те ще играят във вторник от 18:30 часа, а веднага след това, от 21:30 часа, зрителите на Mtel Sport 2 ще видят и Николай Пенчев, който ще излезе със своя СКРА Белхатов срещу „Шанхай ВК“. По същото време, от 21:30 часа, по Mtel Sport 1 феновете ще могат да се насладят на мегасблъсъка между бразилския „Сада Крузейро“ и италианския „Лубе Чивитанова“. Южноамериканците са настоящите шампиони в турнира, докато италианците, водени от българската си звезда Цецо Соколов, са сред фаворитите да върнат короната на Стария континент.На 13 декември (сряда) феновете на волейбола отново ще гледат на живо и тримата ни национали. От 18:30 часа „Лубе Чивитанова“ с Цветан Соколов в редиците си ще се изправи срещу полския ЗАКСА Кенджеджин-Кожле, а в 21:30 часа братята Пенчеви ще премерят сили в дербито СКРА „Белхатов“ – „Персонал Боливар“.В последните срещи от груповата фаза, на 14 декември (четвъртък), Розалин Пенчев и „Персонал Боливар“ ще играят срещу китайския „Шанхай ВК“ от 18:30 часа, а три часа по-късно Цветан Соколов и „Лубе“ ще срещнат иранския „Сармайе Банк“.Mtel Sport 2 ще излъчва на живо и решителната фаза от надпреварата през уикенда. На 16 декември (събота) ще се изиграят двата полуфинала, които ще се предават на живо от 18:30 и от 21:30 часа. По същото време в неделя ще се изиграят най-напред мачът за 3-4-то място, а после и този за титлата. \n\n\n                    ", "date": "2017.12.12", "title": "Световното клубно по волейбол на живо по спортните канали на Мтел"}
{"url": "http://www.monitor.bg/a/view/56470-%D0%A0%D0%B5%D0%BF%D0%BB%D0%B8%D0%BA%D0%B0-%D0%BA%D1%8A%D0%BC-%D0%98%D0%B1%D1%80%D0%B0-%D0%B2-%D0%BE%D1%81%D0%BD%D0%BE%D0%B2%D0%B0%D1%82%D0%B0-%D0%BD%D0%B0-%D0%B1%D0%BE%D1%8F-%D1%81%D0%BB%D0%B5%D0%B4-%D0%B4%D0%B5%D1%80%D0%B1%D0%B8%D1%82%D0%BE-%D0%BD%D0%B0-%D0%9C%D0%B0%D0%BD%D1%87%D0%B5%D1%81%D1%82%D1%8A%D1%80/", "text": "Бесният Жозе Моуриньо влязъл в съблекалнята на „Сити“\n                    Реплика към Златан Ибрахимович е била искрата, която подпалила боя в тунела на „Олд Трафорд“ след манчестърското дерби между „Юнайтед“ и „Сити“, спечелено от гостите с 2:1. Победата на „гражданите“ до голяма степен обезсмисли борбата за титлата, като разликата между първия и втория вече е 11 точки. Именно мелето след мача обаче продължава да е основна тема за медиите, а испанският „Марка“ излезе с детайли относно събитията.Според изданието репликата към Ибрахимович е била отправена от хора от щаба на „Сити“, които са се прибирали по-рано към съблекалнята, докато играчите на \"гражданите\" все още са се радвали на терена. \"Ибра, много говориш, но едва се движиш!\" - това е било възприето като чиста провокация предвид тежката контузия, от която шведът се възстанови наскоро. Няма сведения обаче самият Ибрахимович, който игра в последните 15 минути на дербито, да е участвал в последвалите събития.След като всички играчи на „Сити“ са се прибрали в съблекалнята, са започнали шумно да празнуват и да пеят. Това е подразнило мениджъра на \"червените дяволи\" Жозе Моуриньо, който влязъл в съблекалнята на гостите и им е казал да се успокоят, защото все още не са спечелили титлата, като освен това трябва да проявят повече уважение, тъй като се намират в дома на „Юнайтед“. Специалния е казал това на португалски, което е било разбрано от Едерсон. Стражът на „Сити“ му е отговорил и оттам насетне конфликтът е ескалирал. Според \"Дейли мейл\" към Моуриньо е полетяла бутилка. Човек от щаба на \"червените дяволи\" е казал на играчите, че мениджърът им е бил уцелен, след което група футболисти на домакините е тръгнала към съблекалнята на съперника, откъдето пък са излезли и играчи на \"гражданите\". Разразило се е истинско меле, в което според различните източници са участвали между 20 и 30 човека. Първоначално се твърдеше, че Микел Артета, който е получил аркада при инцидента, е бил ударен с бутилка от Ромелу Лукаку. По-късно обаче излязоха информации, че асистентът на Гуардиола е ударил главата си във вратата на съблекалнята по време на сблъсъците.Утре е крайният срок, в който двата клуба трябва да дадат писмени обяснения пред ФА, преди да бъдат обявени наказанията.\n\n\n                    ", "date": "2017.12.12", "title": "Реплика към Ибра в основата на боя след дербито на Манчестър"}
{"url": "http://www.monitor.bg/a/view/9039-%D0%94%D0%B8%D0%B9-%D0%91%D0%BE%D1%81%D1%82-%D0%BF%D0%BE%D0%B5-%D0%BE%D1%82-%D0%9B%D0%B8%D1%82%D0%B2%D0%B0-%D0%BA%D1%8A%D0%BC-%D0%A4%D1%80%D0%B0%D0%BD%D1%86%D0%B8%D1%8F/", "text": "\n                    Плеймейкърът на националния отбор по баскетбол Дий Бост ще продължи кариерата си във френския „Страсбург“. Американецът с български паспорт се раздели в понеделник с литовския „Жалгирис“, където не получаваше достатъчно игрово време след контузията си. Това обаче не попречи преди месец „Жалгирис“ да не пусне американеца в националния ни ти за световните квалификации заради участието на клуба в Евролигата.Обстановката във Франция не е непозната за Бост, тъй като до миналата година той играеше в „Монако“. Отборът на Страсбург, чийто треньор е националният селекционер на Франция Венсан Коле, в момента заема четвърто място в местното първенство и втора позиция в група \"С\" на Шампионската лига.В същото време пловдивският „Академик Бултекс 99“ се раздели с един от чужденците в състава си. От клуба прекратиха договора на сенегалския център Маодо Нгиран по взаимно съгласие. Треньорът Асен Николов има проблеми с контузени играчи преди днешния мач с „Левски 2014“ от Балканската лига. С травми са американският гард Шакир Смит, центърът Станислав Ваклинов и Васил Бачев.\n\n\n                    ", "date": "2017.12.12", "title": "Дий Бост пое от Литва към Франция"}
{"url": "http://www.monitor.bg/a/view/1294-%D0%A4%D0%B0%D0%BA%D0%BB%D0%B0-%D0%BF%D0%BE-%D0%B4%D0%B5%D1%82%D0%B5-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%B4%D0%B5%D1%80%D0%B1%D0%B8%D1%82%D0%BE-%D0%BD%D0%B0-%D0%9A%D0%B8%D0%BF%D1%8A%D1%80/", "text": "\n                    Ужасяващ инцидент и нахлуване на фенове на терена доведоха до прекратяването на мача между АЕЛ (Лимасол) и АПОЕЛ (Никозия) от 15-ия кръг на кипърската Първа дивизия. Феновете на гостите от Никозия хвърляха различни предмети към терена, а една от факлите удари на пистата момче, което подава топките. Пострадалото дете бе изнесено на носилка и закарано в болница, а съдиите взеха решение да напуснат терена заедно с двата отбора. След около 20 минути обаче реферите изведоха пак тимовете. Привържениците на домакините се възмутиха от решението на арбитрите да позволят доиграване на срещата и нахлуха на терена. В този момент главният съдия Деметрис Масиас окончателно прекрати срещата. Предстои местният футболен съюз да обяви скоро решението си след сериозния инцидент, след който пострадалото дете е било откарано в болница.\n\n\n                    ", "date": "2017.12.12", "title": "Факла по дете прекрати дербито на Кипър"}
{"url": "http://www.monitor.bg/a/view/4609-%D0%A1%D1%82%D0%B5%D1%84%D0%B0%D0%BD%D0%BE%D0%B2%D0%B0-%D1%81%D1%8A%D1%81-%D0%B7%D0%BB%D0%B0%D1%82%D0%BE-%D0%BE%D1%82-%D0%B8%D0%BD%D1%82%D0%B5%D0%BB%D0%B5%D0%BA%D1%82%D1%83%D0%B0%D0%BB%D0%BD%D0%B8%D1%82%D0%B5-%D0%B8%D0%B3%D1%80%D0%B8/", "text": "Карлсен спечели веригата \"Чес Гран Тур\"\n                    Гросмайстор Антоанета Стефанова спечели златен медал в ускорения шахмат на вторите Световни интелектуални игри в Хуайан (Кит). Последния кръг бившата световна шампионка за жени победи друга носителка на световната титла - Александра Костенюк (Рус). Така заедно с още 4 състезателки приключи с 4,5 точки от 7 възможни. Допълнителният турнирен показател обаче определи за победителка Стефанова. На второ и трето място останаха сестрите Анна и Мария Мизучук (Укр). Четвърта е Катерина Лахно (Рус), а пета - настоящата световна шампионка Анна Ушенина (Укр).При мъжете победител е Дмитри Андрейкин (Рус) също с 4,5 т. от 7 възможни и най-добър допълнителен турнирен показател. Със същия актив са още Шахрияр Мамедяров (Азер) и Ле Куанг Льом (Виетнам).В следващите два дни в Хуайан са състезанията по блиц, с контрола по 3 минути на състезател с добавени по 2 секунди за всеки изигран ход. Шахматистките играят в 22 кръга - по две партии всяка срещу всяка.Междувременно световният първенец при мъжете Магнус Карлсен (Нор) спечели веригата \"Чес Гран Тур\", след като раздели третото място на петия турнир в Лондон, с което събра 41 точки. Това е втора титла за Карлсен след 2015 г. За нея той заработи $245 000 от наградния фонд. Този сезон той участва в 4-те турнира, спечели първите 2 - в Париж и Льовен, и стана втори на \"Синкфийлд Къп\" в Сейнт Луис.Първото място в Лондон спечели гросмайстор Фабиано Каруана от САЩ, като надделя в тайбрека за него над Ян Непомнящий (Рус).\n\n\n                    ", "date": "2017.12.12", "title": "Стефанова със злато от интелектуалните игри"}
{"url": "http://www.monitor.bg/a/view/59959-%D0%98%D1%82%D0%B0%D0%BB%D0%B8%D0%B0%D0%BD%D1%86%D0%B8%D1%82%D0%B5-%D0%BE%D0%B1%D1%8F%D0%B2%D0%B8%D1%85%D0%B0-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%AE%D0%B2%D0%B5%D0%BD%D1%82%D1%83%D1%81/", "text": "Основната слабост на „орлите“ била „дъртата“ защита\n                    Спортната библия на Италия в. „Гадзета дело спорт“ набеди „Лудогорец“ за българския „Ювентус“ веднага след тегленето на жребия и всички медии на Апенините копираха сравнението. Конкретният повод за паралела е шестата поредна шампионска титла на „орлите“ от Разград – успех, с който на Апенините може да се похвали само „Старата госпожа“ от Торино. Освен това както зад „Ювентус“, така и зад „Лудогорец“ според вестника стоят много пари – в първия случай тези на автомобилния концерн ФИАТ, а във втория – на определения като един от най-богатите българи собственик на клуб и известен предприемач Кирил Домусчиев.В оценките си за българския шампион италианските спортни всекидневници и популярните сайтове за футбол goal.com, oasport.it и calciomercato.com подчертаха, че той е световно неизвестен през 2009 г., когато е възроден в сравнително малкия провинциален град Разград. В замяна на това благодарение на мениджърските умения на собствениците си достига бързо не само до местните титли, но заиграва успешно и в най-авторитетния европейски турнир – Шампионската лига. Ето защо според италианските медии „Лудогорец“ може да причини много грижи на „Милан“, с когото ще играе на 1/16-финала в Лига Европа. В този дух „Гадзета дело спорт“ изрично подчертава, че сегашната футболна визия на „росонерите“ и на новия им треньор Рино Гатузо не е достатъчна, за да тръшне безпроблемно на тепиха отбора от Разград. Но те имали предостатъчно време до февруари, за да опекат работата си и да продължат нататък в турнира – успокоиха от „Гадзета“ Гатузо и компания.Иначе като най-голяма опасност за „Милан“ пишещото за спорт братство на Апенините определи нападателите Марселиньо, Мисиджан и Вандерсон, както и „режисьорите“ Горалски и Анисе, които били в състояние да творят винаги изненади пред противниковата врата. Непредвидим и с оригинални решения според италианските медии бил извоювалият си завиден авторитет в Русия и Саудитска Арабия треньор на „Лудогорец“ Димитър Димитров. Предпочитаната от него тактическа схема на игра била 4-3-3, но винаги можел да изненада противника със схеми 3-5-2 или 4-1-4-1, които позволявали „скъсяване“ на играта и изключителна бързина в контраатаката. Слабото място на българския клуб била защитата, определена безцеремонно като „дърта“, тъй като средната възраст на играчите била 28,5 години.Типично по италиански медиите на Ботуша не пропуснаха да се избъзикат с „Лудогорец“, определяйки го като бразилски отбор заради големия му брой футболисти от латиноамериканската страна и прогнозираха, че мачовете с „Милан“ щели да се играят в ритъма на самба.\n Треньорът на „Милан“ Дженаро Гатузо коментира умерено жребия за 1/16-финалите на Лига Европа, който прати тима му срещу „Лудогорец“. Спецът говори пред клубната телевизия и призна, че очаква трудни мачове. Все пак той разкри, че до двубоите през февруари има доста време, а в момента приоритет ще са тези от италианското първенство. Не е изключено и човек от щаба на „Милан“ да присъства на някоя от контролите на „Лудогорец“ през зимата, за да се запознае лично с качествата на Марселиньо и компания. \"Лудогорец“ няма големи имена в състава, но разполага с 10 бразилци, коментира ексцентричният Гатузо. - Българският шампионат спира за два месеца, което трябва да ни даде предимство. Въпреки това мисля, че „Лудогорец“ е един много силен отбор, който е пълен с технични и качествени играчи. Сега обаче мислим само за мача с „Верона“ за Купата на Италия и за гостуването на „Верона“ от Серия \"А\" през уикенда. Имаме много работа\", сподели световният шампион с Италия от 2006 година. Двата мача между „Лудогорец“ и „Милан“ са на 15 и 22 февруари, а първият двубой е в Разград.\n\n\n                    ", "date": "2017.12.12", "title": "Италианците обявиха „Лудогорец“ за българския „Ювентус“"}
{"url": "http://www.monitor.bg/a/view/43622-a%D0%BA%D1%80%D0%B0%D0%BF%D0%BE%D0%B2%D0%B8%D1%87-%D0%B8%D0%B7%D0%B3%D0%BE%D0%BD%D0%B8-%D1%88%D0%B5%D1%81%D1%82%D0%B8%D0%BC%D0%B0-%D0%BE%D1%82-%D0%9B%D0%BE%D0%BA%D0%BE-%D0%9F%D0%B4/", "text": "\n                    Треньорът на „Локомотив“ (Пд) Бруно Акрапович взе радикални мерки за излизане от кризата. Само за два дни босненецът изгони шестима играчи, на които им бе забранено да тренират с отбора, а договорите им – прекратени. Спецът разкара вратаря Мори Диао, защитника Георги Пашов и халфа Раян Фрикеше. Преди тях бяха освободени Дани Кики, Дино Мартинович и Пауло Серджо. Най-вероятно в близките дни ще има още изгонени. Причината е, че на проби в „Локо“ (Пд) дойдоха 12(!) нови играчи. Техните качества бяха изпробвани в тайна контрола, на която изрично бе забранено присъствието на журналисти и фенове. В мача новите играчи се изправиха срещу юношите старша възраст на „Локомотив“ (Пд). Всички дошли на проби са свободни агенти, а сред тях има и чужденци. Очаква се повече яснота да има в близките дни, а към момента собственикът Христо Крушарски твърдо стои зад странните решения на Акрапович.\n\n\n                    ", "date": "2017.12.12", "title": "Aкрапович изгони шестима от „Локо“ (Пд)"}
{"url": "http://www.monitor.bg/a/view/24860-%D0%92-%D0%9B%D0%B5%D0%B2%D1%81%D0%BA%D0%B8-%D0%B2%D0%B4%D0%B8%D0%B3%D0%B0%D1%82-%D0%B8%D0%B7%D0%B8%D1%81%D0%BA%D0%B2%D0%B0%D0%BD%D0%B8%D1%8F%D1%82%D0%B0-%D0%BE%D1%82-%D0%9D%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Изискванията към треньора и футболистите на „Левски“ ще са по-високи през новата 2018 година. Това разкри изпълнителният директор на „сините“ Красимир Иванов по време на коледното парти на Тръст „Синя България“. Иванов бе категоричен също, че се работи по селекцията и скоро ще има новини. \"Годината не беше от най-лесните, сподели изпълнителният директор. - Имаше много промени и новости. За съжаление те не бяха съпътствани от успехите, които феновете искат. Поглеждайки назад, това е една година на промени и трудности. В следващата се надяваме да видим повече качество от страна на отбора, повече победи и радости за привържениците. Малко от феновете са останали доволни от играта на отбора и затова изискванията ще са по-високи. Процесът около трансферите е постоянен. Търсим играчи, които биха ни помогнали да вдигнем нивото на отбора“, допълни Иванов.В същото време Делио Роси отпрати дошлия на проби конгоанец Аристоте Ндонгала. Причината е, че неговите качества няма как да бъдат изпробвани в игрова обстановка, тъй като на „Герена“ се готвят усилено за мача срещу „Дунав“ от 1/4-финалите за Купата на България. Срещата е в петък от 16,30 часа в Русе. Възможно е конгоанецът да се върне за старта на зимната подготовка и да получи нов шанс, като се очаква решението на Делио Роси. Единственият проблем пред италианеца преди мача с „Дунав“ е отсъствието на Давид Яблонски и Антонио Вутов. Чехът остава под въпрос за двубоя с \"драконите\", докато офанзивният играч е трайно контузен. \n\n\n                    ", "date": "2017.12.12", "title": "В „Левски“ вдигат изискванията от Нова година"}
{"url": "http://www.monitor.bg/a/view/27318-%D0%94%D1%8A%D0%B2%D0%BA%D0%B0-%D0%B7%D0%B0-%D0%B1%D0%B0%D0%BB%D0%BE%D0%BD%D1%87%D0%B5%D1%82%D0%B0-%D1%81%D1%8A%D0%B1%D1%80%D0%B0-11-%D1%85%D0%B8%D0%BB%D1%8F%D0%B4%D0%B8-%D0%BF%D1%80%D0%B5%D0%B4-%D0%B3%D0%BE%D0%BB%D0%B5%D0%BC%D0%B8%D1%8F-%D0%B5%D0%BA%D1%80%D0%B0%D0%BD/", "text": "\n                    Романтично-реалистичната лента „Дъвка за балончета“ оглави боксофиса в България дни след премиерата си. В дебютния си уикенд лентата на Станислав Тодоров-Роги бе изгледана от 11 200 зрители.\n\nСюжетът на „Дъвка за балончета“ се развива паралелно в два откъса от време – настоящето и през 80-те, когато стрелянето с прашка и събирането на стикери все още не бяха изместени от игрите на таблета в детското съзнание. В главните роли на Биляна и Калин – (не)порасналите малчугани, пресичащи пътя си 25 години, след като кварталната им банда се разбива, влизат Теодора Духовникова и Иван Юруков. Същински съкровища на големия екран са и четирите деца, скочили в машината на времето до бай Тошово време - Аглея Гумнерова, Андрея Захариев, Валентин Александров и Калоян Лалов.\n\n„Дъвка за балончета“ се разпространява от „Лента“ в 27 града в страната.\n                    ", "date": "2017.12.12", "title": "„Дъвка за балончета“ събра 11 хиляди пред големия екран"}
{"url": "http://www.monitor.bg/a/view/76009-%D0%A1%D1%82%D0%B0%D0%BD%D0%B8%D1%81%D0%BB%D0%B0%D0%B2-%D0%9B%D0%B0%D1%81%D0%BA%D0%B8%D0%BD-%D1%81%D0%BC%D0%B5%D0%BD%D1%8F-%D0%A4%D0%B5%D1%80%D0%BC%D0%B0%D1%82%D0%B0-%D1%81-%D0%B1%D1%83%D1%82%D0%B8%D0%BA%D0%BE%D0%B2%D0%B8-%D0%BC%D0%B5%D0%B1%D0%B5%D0%BB%D0%B8/", "text": "\n                    Ден, след като загуби дуела си с емигранта Гечо Гечев и прекрати участието си във „Фермата“, Станислав Ласкин се готви да реализира следващия си бизнес план. 29-годишният самоковчанин, в чиято биография се крият работа като полицай, шофьор, барман, собственик на заведение в Пловдив и фирма за дърводобив, ще започне да произвежда и бутикови мебели. „Ако бях спечелил, щях да инвестирам в цех за мебели. С брат ми пак го осъществяваме този план, но по-трудно, защото нямаме толкова много пари“, призна пред bTV Ласкин, като добави, че бутиковите столове и маси ще бъдат измайсторени от корени и клони на дървета.\n\n„Във „Фермата“ нямах представа дали имам фенове, дали съм впечатлил някого. За мен важното бе да не изложа семейството ми. Радвам се, че всички ме посрещнаха много добре. Като разбрах колко много хора ми се кефят, тогава наистина ме хвана яд, че загубих“, уточни още Станислав. Кой ще триумфира в „новото начало“ на третия сезон на „Фермата“, зрителите ще разберат още тази неделя, когато от 20 ч. bTV ще излъчи финалния епизод на шоуто.\n                    ", "date": "2017.12.12", "title": "Станислав Ласкин сменя „Фермата“ с бутикови мебели"}
{"url": "http://www.monitor.bg/a/view/13263-%D0%94%D0%B6%D0%B8%D0%BD%D0%BE-%D0%B8-%D0%94%D0%B8%D0%BD%D0%BA%D0%BE-%D1%81%D0%B8-%D1%87%D1%83%D0%BA%D0%B2%D0%B0%D1%82-%D1%81%D1%80%D0%B5%D1%89%D0%B0-%D0%B2-%D1%81%D1%8A%D0%B4%D0%B0/", "text": "\n                    Победителят в „Биг Брадър: Most Wanted” Джино Бианаклана обмисля да съди Динко Вълев заради компроматната война, която поведе срещу него в шоуто. Ловецът на бежанци тиражира историята с българка, на която Джино трябвало да помогне да устрои живота си в Чикаго, а на финала „ужилил“ с 500 долара. Възмутен от случката бащата на Джино я опроверга с твърдението, че момчето му реално е обзавело дома на това семейство и дори е записало детето им на училище. \"Нямам никакво намерение да се оправдавам. Има си адвокати, тези, което ме наплюха и направиха опит да ме смачкат, ще си взема мерки, друго не искам за коментирам по съвет на моите адвокати.“, сподели Джино пред Нова тв. Той залепи на героя от Ямбол етикета „комплексар“, тъй като не спирал да се хвали, че е имал връзка с бившата му съпруга Дейна. „Винаги се състезаваше с мен. Аз направя нещо, той направи същото. Аз не влязох в това шоу, за да споря с всеки, да влизам в конфликти. Бях в тъмен период в моя живот, просто исках да ми се случат нищо различно, други емоции\", каза емигрантът.Той тушира и твърденията на друга конфликтна участничка в шоуто – готвачката Мариела Нордел, че бил жиголо заради афинитета си към по-зрели партньорки. \"За тези свои думи Мариела в последствие ми се извини. Не отричам, че съм бил с по-големи от мен жени, но това не ме прави жиголо\", коментира момчето, чието име по български паспорт е Георги Ташев.Джино е първия герой в историята на родния „Биг Брадър“, печелил два пъти формата – през 2015-та зрителите го избраха за любима риалити звезда във ВИП-сезона, а вчера емигранта остави на второ и трето място Константин и Динко. \n\n\n                    ", "date": "2017.12.12", "title": "Джино и Динко си чукват среща в съда "}
{"url": "http://www.monitor.bg/a/view/47252-helloween-%D0%BC%D0%B5%D0%B7%D1%8F%D1%82-%D1%81%D1%83%D1%88%D0%B8-%D0%BF%D1%80%D0%B5%D0%B4%D0%B8-%D0%BA%D0%BE%D0%BD%D1%86%D0%B5%D1%80%D1%82%D0%B0/", "text": "\n                    С прясно суши и две бутилки качествено бг вино ще вдигнат тонуса си Helloween преди концерта в „Арена Армеец“ на 14-ти декември. Уиски, водка, джин и 50 вида сандвичи ще очакват Анди Дерис и компания в гримьорните им, а по време на шоуто Pumpkins United организаторите от Bulgarian Live Music ще осигурят на сцената вода, бира и кола.\n\nГерманската метъл машина пристига в оригинален състав за пръв път от 20 години и за тричасов лайв, в който феновете ще си припомнят експлозивната химия между солата на Кай Хансен и вокала на Михаел Киске. Музикантите пристигат с екип от 33 души, които се грижат за това продукцията да изглежда по един и същи начин във всяка точка на света.\n\n„Миналото и настоящето ще се срещнат на една сцена, за да направят едно уникално шоу с огромен LED екран, на който ще се показват кадри от историята.“, коментират от BLM. Билети за историческия гиг се продават в eventim.bg на цена от 60 до 80 лв.\n\n \n                    ", "date": "2017.12.12", "title": "Helloween мезят суши преди концерта "}
{"url": "http://www.monitor.bg/a/view/46513-%D0%A1%D0%B8%D0%BB%D0%B2%D0%B8%D1%8F-%D0%9F%D0%B5%D1%82%D0%BA%D0%BE%D0%B2%D0%B0-%D1%81%D1%8A%D0%B1%D0%B8%D1%80%D0%B0-%D1%83%D1%87%D0%B5%D0%BD%D0%B8%D1%86%D0%B8-%D0%B7%D0%B0-%D0%A2%D0%B8%D0%BC%D0%B8/", "text": "\n                    Пред какви дилеми се изправя прогимназистът в училище – отговор на този въпрос ще търсят Силвия Петкова и младата надежда на родното кино Константин Гергинов в късометражния филм „Тими“. Снимките по продукцията завършиха преди дни, а в ролята на статисти влязоха и част от съучениците на Гергинов, разписал се с участие и в първия игрален коледен филм родно производство – „Smart Коледа“. Сюжетът на празничната лента се завърта именно около него - малко момченце, което е запленено от технологиите и случайно попаднало в работилничката на Добрия старец, в чийто кожух се напъха Кръстю Лафазанов.След като се завърна в ролята на учителка по литература за рибуута на „Революция Z”, това е втора кино роля за Петкова откакто даде живот на първия си наследник Сива. Момченцето се роди в края на миналата година, а актрисата и приятелят й – режисьора Зоран Петровски, си обещават, че ще обогатят семейството си с поне още 7 малчугана. „Мъжът до мен иска десет деца, така че си стиснахме ръцете на осем“, обясни преди време тя. Ролята си в „Тими“ Петкова описва като „човешка и истинска“, а кога ще можем да видим завършената продукция на режисьора Любо Йончев предстои да разберем.\n\n\n                    ", "date": "2017.12.12", "title": "Силвия Петкова събира ученици за „Тими“"}
{"url": "http://www.monitor.bg/a/view/17085-%D0%A1%D0%BE%D1%84%D0%BA%D0%B0-%D1%80%D0%B0%D0%B7%D0%BB%D1%8E%D0%B1%D0%B8-%D0%93%D1%80%D0%B8%D0%BD%D0%B3%D0%BE/", "text": "\n                    След като развиха романс под мотото „Бий ме, обичам те“ Софи Маринова призна, че не страда от дългата раздяла с изгората си Тодор Давидов-Гринго, който бе арестуван за рекет в края на септември. „Както казват хората – очи, които не се виждат, се забравят“, намигна пред Нова тв ромският славей. За краха в отношенията между изпълнителката на „Гуш гуш“ и бившия бодигард, преквалифицирал се в певец загатна самата Маринова, като обясни, че не поддържа контакт със задържания си приятел. „Не ми е липсвал Гринго, аз си имам цял екип от професионалисти, с които работя. Пожелавам му да излезе възможно най-скоро от затвора“, добави още Софка, като уточни, че към момента е напълно отдадена на професията си.Само преди дни тя отпразнува 20-годишния си юбилей на сцената с концерт в „Арена Армеец“. „Много съм доволна. Притеснявахме се преди концерта, дори организаторите ми казваха да забавя темпото с останалите участия, защото иначе никой няма да дойде да ме гледа в „Арена Армеец“. Нещата обаче се получиха“, разкри Маринова. Преди месеци тя смени адресната си регистрация в родния Етрополе, където вече на училище ходи и Лоренцо. „Много ми е добричък той. Вече ставаме мъжле, задява се с момиченца и ми иска съвети. Ние всичко си споделяме“, обясни звездата. Въпреки че е категорична, че й е рано да посрещне снаха вкъщи, признава, че не би и ограничила Лоренцо в случай, че реши да вдигне скоро сватба.\n\n\n                    ", "date": "2017.12.12", "title": "Софка разлюби Гринго"}
{"url": "http://www.monitor.bg/a/view/5960-%D0%91%D0%B8%D1%82%D0%B0%D1%82%D0%B0-%D0%9D%D0%B8%D0%BA%D0%BE%D0%BB-%D0%9A%D0%B8%D0%B4%D0%BC%D0%B0%D0%BD-%D0%BF%D1%80%D0%B5%D0%B2%D0%B7%D0%B5%D0%BC%D0%B0-%D0%97%D0%BB%D0%B0%D1%82%D0%B5%D0%BD-%D0%B3%D0%BB%D0%BE%D0%B1%D1%83%D1%81/", "text": "„Големите малки лъжи“ води с 6 номинации в тв категориите, Гийермо дел Торо помете Спилбърг с „Формата на водата“\n                     Драмата на HBO “Големите малки лъжи“ води с шест номинации в телевизионните категории на „Златен глобус“. Адаптацията по бестселъра на Лиан Мориарти влиза в пряк сблъсък със „Свада“ на FX за най-добър лимитиран сериал, а Никол Кидман и Рийз Уидърспуун ще премерят сили като актриси съответно със Сюзън Сарандън и Джесика Ланг. Освен с главните роли в „Големите малки лъжи“ Кидман и Уидърспуун се нагърбват и с отговорността на изпълнителни продуценти. Сюжетът се върти около три майки на първокласници, чийто свят се преобръща под натиска на отлежали тайни и убийство. Кидман скача в кожата на Селесте – оборотен адвокат, загърбил кариерата си в името на близнаците си и садистичен съпруг, който честоС номинации за най-добра тв драма са миналогодишният носител на „Еми“ „Короната“, сектантската утопия, в която продуцентите са отказали роля на Мадона - „Историята на прислужницата“, умилително захаросаният „Това сме ние“, сериалът, рестартирал кариерата на Уинона Райдър - „Странни неща“, и попкултурния феномен „Игра на тронове“. Носителят на приза за най-добър актьор в драма ще бъде избран между Джейсън Бейтман („Озарк“), Стърлинг Браун („Това сме ние“), Фреди Хаймор („Дорбият доктор“), Боб Оденкърк („По-добре се обадете на Сол“) и Лив Шрайбър за спеца по кризисен мениджмънт в Холивуд „Рей Донован“. При жените ръка към статуетката протягат Клеър Фой за превъплъщението си като младата Елизабет II в „Короната“, Кейтриона Балфе („Друговремец“), Маги Джиленхол („Двойка“), Елизабет Мос („Историята на прислужницата“) и Катрин Лангфорд (\"13 причини защо\").Във филмовите категории безспорен лидер със седем номинации е Гийермо дел Торо с „Формата на водата“. Историята за необичайното приятелство между няма чистачка в лаборатория и амфибия с човешки ген отвя „Вестник на властта“ на Стивън Спилбърг и „Три билборда извън града“ на Мартин Макдона, всеки с по шест номинации. Дел Торо ще се бори за отличието като режисьор редом с Макдона, Спилбърг, Кристофър Нолан („Дюнкерк“) и Ридли Скот („Всички пари на света“). Оттеглилият се официално от киното Даниел Дей Луис има шансатози за актьор в драма с „Призрачна нишка“. Конкуренцията му се свежда до Гари Олдман („Най-мрачният час“), Том Ханкс („Вестник на властта“), Дензъл Уошингтън („Роман Дж. Израел“) и Тимъти Шаламе („Призови ме с твоето име“). Великата Мерил Стрийп води при актрисите с „Вестник на властта“, следвана от Джесика Частейн (\"Играта на Моли\"), Сали Хокинс (\"Формата на водата\"), Франсис Макдорманд (\"Три билборда извън града\") и Мишел Уилямс (\"Всички пари на света\"). Церемонията за 75-ите награди \"Златен глобус\" ще се състои на 7 януари  в хотел \"Бевърли Хилтън\" в Бевърли хилс. Водещ на шоуто ще бъде комикът Сет Майерс.  в ключовите категории        \n\n\n                    ", "date": "2017.12.12", "title": " Битата Никол Кидман превзема „Златен глобус“"}
{"url": "http://www.monitor.bg/a/view/55887-%D0%9D%D0%B8%D0%BA%D0%B8-%D0%98%D0%BB%D0%B8%D0%B5%D0%B2-%D0%BD%D0%BE%D0%BA%D0%B0%D1%83%D1%82%D0%B8%D1%80%D0%B0-%D0%AE%D0%BB%D0%B8%D0%B0%D0%BD-%D0%92%D0%B5%D1%80%D0%B3%D0%BE%D0%B2/", "text": "Стефан страстно подкрепя двукратната победителка Гала\n                    За демонстрация на добър вкус и усет към стилното облекло актьорът Ники Илиев грабна приза „БГ модна икона 2017“. Йоана Буковска - призьор от миналогодишното събитие връчи наградата на любителя на кикбокса, отредена му от експертната медийна комисия. „Отказах се от модата преди 13 години за да правя кино. Това сега е едно страхотно завръщане“, лаконичен бе бившият манекен. „Тези награди са специални, защото се връчват на различните и Ники е едно прекрасно доказателство за това“, намигна Буковска. С постижението си режисьорът на „Нокаут или Всичко, което тя написа“ пребори колегите си Юлиан Вергов, Деян Донков и Димо Алексиев, които бяха сред номинираните.Другият лауреат, излъчен от медиите, е тв водещата Гала. Чаровната блондинка влиза в 9-годишната история на „БГ модна икона“„Освен че съм изненадана, си признавам и че съм развълнувана. Всички тук осъзнаваме, че модата не е само в гардероба и в това което носим, а и в послнието, което правим и в опитите да правим света по-красив. Обещавам, че ще се постарая“, сподели тя. Партньорът й на екрана и в живота Стефан Николов бе може би по-развълнуван и от нея. Двамата бяха неразделни по време на церемонията и често разменяха шеги и закачки.Още пет души си тръгнаха с награди от престижния конкурс, като по традиция получиха и пластика на бижутера Анжело Красини, която представлява смокинов лист – Илиана Раева, Йордана Димитрова, Илияна Захариева, Капка Амзина и Ники Кънчев, който се разписва със седем номинации и първи триумф след онлайн гласуване.В ролята на водеща за събитието влезе Гери Дончева, а сред ВИП гостите бяха Орлин Павлов, Любен Дилов-син и Антон Хекимян. Бляскавата церемония стартира с ревю-спектакъл. Първа предложенията си отправи трикратната носителка на „Златна игла“ София Борисова. Тя зададе тон в стила на бизнесдамите, показвайки костюми от вълна и кашмир и коктейлни рокли. Създателката на „Мезон Сант-Ерем“ Габриела Колева също представи официална линия, а дизайнерът Христо Чучев показа колекцията „Арабски нощи“, вдъхновена от мистиката на Изтока. Сред другите модни къщи, които представиха тоалетите си, са „Феде фешън студио“, „Аксел Харди“, „Бандерол“ и други. Студенти на проф. Любомир Стойков от Национална художествена академия, специалност „Мода“, също имаха възможността да покажат произведенията си. \n\n\n                    ", "date": "2017.12.12", "title": "Ники Илиев нокаутира Юлиан Вергов"}
{"url": "http://www.monitor.bg/a/view/50649-%D0%A3%D1%87%D0%B0%D1%81%D1%82%D0%BD%D0%B8%D1%86%D0%B8-%D0%BE%D1%82-10-%D0%B4%D1%8A%D1%80%D0%B6%D0%B0%D0%B2%D0%B8-%D0%BD%D0%B0%D0%BF%D0%B8%D1%80%D0%B0%D1%82-%D0%B7%D0%B0-%D0%93%D0%BB%D0%B0%D1%81%D1%8A%D1%82-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Над 3000 кандидата за слава от общо 10 държави са се явили на предварителните кастинги за „Гласът на България“. В пети сезон, който bTV ще излъчи на пролет, като ментори се завръщат Камелия, Иван Лечев, Графа и Поли Генова. В регламента обаче ще има някои промени – освен със солови изпълнения и дуети, шоуто ще изненада с трио формации. Те ще се включат в надпреварата за голямата награда от 50 000 лв, но без гаранцията, че ще продължат в шоуто в оригиналния си състав.\n\n„Ще позволяваме на участниците доста повече „номера“, които ще стимулират конкуренцията и ще допринасят за драматичен хъс за победа. Битката между треньорите ще е напрегната, но и забавна, защото менторите така емоционално се впускат в шоуто, че се смеят, плачат, удивляват и страдат наравно със своите таланти.“, коментират от продукцията.\n\n \n                    ", "date": "2017.12.12", "title": "Участници от 10 държави напират за „Гласът на България“"}
{"url": "http://www.monitor.bg/a/view/60016-%D0%A1%D0%BF%D0%BE%D1%80%D1%82%D1%8A%D1%82-%D0%B8-%D0%BA%D0%B8%D0%BD%D0%BE%D1%82%D0%BE-%D0%B2-%D0%BF%D1%80%D0%B5%D0%B3%D1%80%D1%8A%D0%B4%D0%BA%D0%B0-%D0%BD%D0%B0-%D0%A1%D0%BE%D1%84%D0%B8%D1%8F-%D0%A4%D0%B8%D0%BB%D0%BC-%D0%A4%D0%B5%D1%81%D1%82/", "text": "„Ню Бояна“ връчва награда от 55 000 евро на български проект\n                    Спортът е обединяващата тема в програмата на 22-рия София Филм Фест, който ще се състои от 8 до 29 март догодина в столицата, Бургас, Пловдив и Варна. Афишът ще включва както безспорни класики в жанра, така и съвсем нови продукции, леко повдигна завесата Стефан Китанов, директор на най-престижния кинофестивал у нас. Конкретните заглавията обаче засега се пазят в тайна.Определянето на тематичния акцент в събитието е свързан с избора на София за европейска столица на спорта през 2018 г. Освен това спортът присъства в киното още от зората на немите филми, а и няма лоша спортна история в седмото изкуство, припомни водещият на първата пресконференция за СФФ – спортният журналист Камен Алипиев-Кедъра. Ето защо цялостната визия на фестивала (дело на DDB Sofia) е подчинена на прегръдката между тези две свещенодействия. Емблемата на феста е спринтьор с кинокамера вместо глава на фона на цифрата 22 и скоро тя ще залее билбордове из града и кенчета с изненади – български принос в дизайна на билетите за кино.Шестима млади български режисьори приеха предизвикателството да заснемат трейлърите за проявата, интерпретирайки определен спортТворческите им задачи се паднаха при теглене на жребий – доколко „режисиран“, можем само да гадаем... Така Неда Морфова ще прави клип за волейбола през погледа на Уес Андерсън („Гранд хотел Будапеща“), Петко Спасов – за класическата борба такава, каквато би я видял Педро Алмодовар, Иван Москов – за бокса с почерка на Емир Кустурица, Васил Петраков – за тениса на маса а ла Дейвид Линч, Кеворк Асланян – за футбола във версия на Стенли Кубрик, а на отсъстващия Драгомир Шолев се стовари отговорността да изработи като Джеймс Камерън видео с елементи от бобслея...„Ню Бояна“ заедно с B2Y Productions ще бъдат копродуценти на фестивалните трейлъри. Най-голямото филмово студио на Балканите ще приеме над 300 чуждестранни гости – продуценти и други фактори в кинобизнеса и пазара на заглавия, по време на „София Мийтингс“ в рамките на СФФ. За трета поредна година „Ню Бояна“ връчват Голямата награда „Дани Лернер“, само че сега за пръв път наградите...ще са две, като едната по условие ще бъде присъдена на български проект. Всяка от тях е на стойност 50 000 евро в кинаджийски услуги във филмово студио „Ню Бояна“ и чек за 5000 евро.Малко по-рано стана ясно, че филмът„на Европейската филмова академия преди броени дни, ще е един от гвоздеите в програмата на 22-рия София Филм Фест. Провокативната копродукция между Швеция, Германия, Франция и Дания бе удостоена с наградите за най-добър сценарий, най-добър художник, най-добра мъжка роля, най-добра европейска комедия, най-добра режисура и бе обявен за най-добър европейски филм на годината. През май творбата получи „Златна палма“ от най-авторитетния кинофестивал в света – в Кан, а президентът на международното жури Педро Алмодовар тогава призна, че е плакал, когато е гледал филма. „Този филм е посветен на тоталната принуда към политическа коректност – това е кошмарно и също толкова ужасяващо, както и всяка друга диктатура. За щастие, въпреки сериозната тема, филмът демонстрира изключителното въображение на своите автори. Това е творба, която ще пожелая да видя отново, именно защото е толкова богата и предизвикателна“, коментира Алмодовар.\n\n\n                    ", "date": "2017.12.12", "title": "Спортът и киното в прегръдка на София Филм Фест"}
{"url": "http://www.monitor.bg/a/view/7565-%D0%9A%D1%83%D0%BA%D0%BB%D0%B5%D0%BD%D0%B0-%D0%B0%D0%BA%D1%82%D1%80%D0%B8%D1%81%D0%B0-%D0%B8-%D0%B1%D0%BE%D0%B4%D0%B8%D0%B3%D0%B0%D1%80%D0%B4-%D0%BD%D0%B0%D0%BF%D0%B8%D1%80%D0%B0%D1%82-%D0%B7%D0%B0-%D0%9A%D1%80%D0%B0%D0%BB%D0%B8%D1%86%D0%B0-%D0%BD%D0%B0-%D1%84%D0%B8%D1%82%D0%BD%D0%B5%D1%81%D0%B0/", "text": "\n                    Служител на охранителна фирма, физиотерапевт, сервитьорка, куклена актриса и диспечер в телефонен център са сред българските претендентки за „Кралица на фитнеса“. Избраните момичета ще премерят бицепс с общо 12 модела от Испания, Украйна, Еквадор, Андора и Сърбия на първото издание на фестивала, което ще се проведе на 21-ви и 22-ри декември в клуб в Банско. Претендентките ще се състезават в категориите топ модел (красота) и фитнес модел (спорт) за титлите \"Фитнес физика – Туризъм\", \"Фитнес бикини – Нации\", \"Фитнес фигура – Балкани\", \"Кралица на фитнеса – Galaxy\" (фитнес топ модел) и \"Кралица на фитнеса - Европа\" (фитнес модел). Носителката на най-високата титла “Кралица на фитнеса – Planet” ще спечели награда от 2500 евро и ще се появи на корицата на австралийско фитнес списание.\n\n“Кралица на фитнеса“ е част от поредица фестивали, която Monarch организира у нас с цел да открие следващите фитнес модели, които са достойни не само за титла, но и за световна кариера в областта на спортните стоки, мода и храни. Началото бе поставено от първото българско издание на Mr. King оf Fitness 2017, който доведе 18 силни мъже от 6 европейски държави през октомври. Един от победителите в конкурса – Чудомир Григоров - само преди часове бе одобрен измежду 1000 други модела от цял свят да украси корицата на американското фитнес списание 2BEXPOSED. \n                    ", "date": "2017.12.12", "title": "Куклена актриса и бодигард напират за „Кралица на фитнеса“ "}
{"url": "http://www.monitor.bg/a/view/70934-%D0%90%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D1%8A%D1%82-%D0%BD%D0%B0-%D0%91%D0%B8%D0%BB%D0%B8-%D0%A3%D0%B0%D0%B9%D0%BB%D0%B4%D1%8A%D1%80-%D0%BE%D0%B6%D0%B8%D0%B2%D1%8F-%D0%BD%D0%B0-%D0%B1%D0%B3-%D1%81%D1%86%D0%B5%D0%BD%D0%B0/", "text": "\n                    Черно-бялата филмова класика „Апартаментът“ на Били Уайлдър оживява витална и цветна в Малък градски театър „Зад канала“ в сценичната версия на режисьора Бойко Илиев, който за пореден път проявява непогрешим нюх към добрия драматургичен материал. Точно в този момент от годината, когато ни напада необходимостта от равносметка, всеки човек има нужда от една простичка предколедна приказка, която да му напомни, че срещата между сродни души дори и в милионния град все пак не е мисия невъзможна. Талантливите млади актьори Владимир Зомбори и Каталин Старейшинска – ново попълнение в трупата, се превъплъщават с чаровна непринуденост в ролите на Бакстър и Фран Кюбелик, в които сме запомнили Джак Лемън и Шърли Маклейн – двама симпатични учрежденски неудачници, на които животът все подава късата клечка. Гост-актьорът Даниел Цочев, който влиза в каста постфактум, замествайки станалия депутат Евгени Будинов, е страхотно попадение – той придава на учрежденския бос Джеф Шелдрейк харизмата на аристократичен Дон Жуан, по когото всяко наивно момиче наистина може да се увлече и да разбие илюзиите си за любов.В двамата млади герои Бойко Илиев съзира отражението на малкия човек на Чаплин – изгубен в мегаполиса, без амбиции за велика кариера, предпочитащ чувствата пред издигането по социалната стълба и оставащ, въпреки някои деликатни обстоятелства, почтен и неомърсен. Бакстър на Зомбори по случайност се е превърнал в пазител на извънбрачните връзки на колегите си и е принуден да им отстъпва ключа за жилището си, докато самият той студува и самотува по нюйоркските улици. В замяна на услугите той получава повишение, но това не го радва. Защото си пада по Фран на Каталин Старейшинска - момичето от асансьора, което се оказва една от „закачките“ на шефа и също ползва квартирата му... В снизходителната към човешките слабости комедия има недоразумения, опит за самоубийство (незабравима е сцената със свестяването на Фран след злоупотребата с хапчета – и във филма, и тук), махмурлук, американски джаз (режисьорът е и автор на музикалната картина) и, разбира се, хепиенд – както в добрите стари холивудски продукции. Още малко ирония трябва да вложи Каталин в една от последните си реплики – че ще праща на бившия си любовник сладкиши за Коледа, за да сме сигурни, че знае кой е Истинския... Отлични в поддържащите роли са Иван Петрушинов, Таня Пашанкова и Емил Котев (колкото и да е невзрачен персонажът му). Сценографията и костюмите са на Петя Стойкова.\n\n\n                    ", "date": "2017.12.12", "title": "„Апартаментът“ на Били Уайлдър оживя на бг сцена"}
{"url": "http://www.monitor.bg/a/view/38223-%D0%9A%D0%9D%D0%94%D0%A0-%D1%81%D0%BC%D1%8F%D1%82%D0%B0-%D1%87%D0%B5-%D0%B5-%D0%BF%D0%BE%D0%B1%D0%B5%D0%B4%D0%B8%D0%BB%D0%B0-%D0%A1%D0%90%D0%A9/", "text": "\n                    КНДР смята, че е удържала победа над САЩ и техните съюзници в \"политическата и военна конфронтация\". Това съобщи постоянният представител на страната в ООН в писмено изявление по повод днешното заседание на Съвета за сигурност на организацията, на което бе обсъдено нарушаването на правата на човека в Северна Корея. \"Ако САЩ и другите враждебни сили се надяват, че ще сплашат Северна Корея с обсъждането на въпроси относно правата на човека пред Съвета за сигурност, то техните мечти няма да се сбъднат. Техният подъл заговор не може да уплаши КНДР. Ние отричаме и осъждаме остро това заседание, което не е нищо повече от акт на отчаяние на враговете ни, губещи в политическата и военна конфронтация със Северна Корея, станала ядрена сила\", посочва се в документа.\nОт севернокорейската дипломатическа мисия подчертаха още, че обсъждането на въпроси за правата на човека в Съвета за сигурност е в разрез с Хартата на ООН, както и противоречи на мнението на \"мнозинството от държави членки на организацията\". \"Това е явно доказателство, че Съветът за сигурност се е превърнал в инструмент в ръцете на САЩ, а доверието на международната общност е достигнало своето дъно. Това показва и спешната необходимост от реформа (на Съвета)\", допълниха още от постоянното представителство на КНДР.\n                    ", "date": "2017.12.12", "title": "КНДР смята, че е победила САЩ "}
{"url": "http://www.monitor.bg/a/view/56521-%D0%9C%D0%BE%D0%B1%D0%B8-%D0%BF%D1%83%D1%81%D0%BA%D0%B0-%D0%BD%D0%BE%D0%B2-%D0%B0%D0%BB%D0%B1%D1%83%D0%BC-%D0%BF%D1%80%D0%B5%D0%B7-%D0%BC%D0%B0%D1%80%D1%82/", "text": "\n                    Ричард Мелвил Хол, известен под артистичния си псевдоним Моби, обяви в понеделник излизането на предстоящия си албум и представи първия си сингъл от него Like a Motherless Child. От профила на Моби в социалната мрежа \"Фейсбук\" стана ясно, че новият му албум ще се казва Everything Was Beautiful and Nothing Hurt и ще излезе на 3 март идната година. Както по-наблюдателните фенове забелязаха, а и самият Моби анонсира, заглавието е цитат от една от любимите книги на известният музикант, а именно - \"Кланица 5\" на Кърт Вонегът. В новия си проект се очаква изпълнителят да се завърне наново към музикалните стилове, с които всъщност се прочу, а именно соул, трип-хоп и госпел, както и да акцентира върху темите за \"духовността, индивидуалността и скръбта по изгубената човечност\". За това свидетелства и първият сингъл от предстоящия му албум Like a Motherless Child, който е модерна интерпретация на традиционната госпел песен на чернокожите, станала популярна по времето на робството в южните американски щати. В парчето в дует с Моби е талантливата соул певица Ракел Родригес.\n                    ", "date": "2017.12.12", "title": "Моби пуска нов албум през март"}
{"url": "http://www.monitor.bg/a/view/62452-%D0%A2%D1%80%D1%8A%D0%BC%D0%BF-%D1%81-%D0%9B%D1%83%D0%BD%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F/", "text": "\n                    Президентът на САЩ Доналд Тръмп иска астронавти отново да бъдат изпратени на Луната - за първи път след 1972 г., и да бъде подготвен пилотиран полет до Марс, предадоха Асошиейтед прес и Франс прес.\n\"Този път целта няма да бъде само да бъде забито нашето знаме и да бъдат оставени отпечатъци от нашите стъпки. Ще изградим база за бъдеща мисия към Марс и може би един ден към други по-далечни светове\", каза президентът на церемония в Белия дом.\nТой подписа директива, в която нарежда на НАСА да насочи повече усилия за пилотирани мисии към далечния Космос - приоритет, подкрепен от депутати от двете партии. Тръмп обаче не споменава нищо за финансирането на поисканите от него космически полети, отбелязва АФП.\nЕкспертите са единодушни, че за полет до Червената планета - Марс, който е на 225 милиона километра от Земята, са необходими огромен бюджет и върхови технически постижения.\nПо въпроса за пилотиран полет към Марс Тръмп отстоява целите, поставени от предшественика му Барак Обама.\nСедмици преди да напусне Белия дом, Обама обяви \"ясна цел за следващия етап от историята на Америка в Космоса: изпращане на хора на Марс в десетилетието, започващо през 2030 г., и гарантиране на безопасното им връщане на Земята\", напомня АФП.Япония ще вземе активно участие в реализацията на американските планове за изпращане на пилотирана експедиция на Луната и създаване на постоянна станция до края на 2020 г., която да обикаля естествения спътник на Земята, предаде ТАСС.\nТова беше обявено на заседание на стратегическия щаб за проучване на космическото пространство, под председателството на премиера на Япония Шиндзо Абе.\nЯпонските власти искат да изпратят свой космонавт на Луната в рамките на международна експедиция. Токио планира също да допринесе за изпълнението на тази програма, като предложи за нея свои технологии за безпилотни транспортни кораби и средства за защита от космическата радиация.\nСАЩ възнамеряват да създадат обитаема станция в района на Луната, която да използват като опорен пункт, включително и за организирани полети до Марс. Планирано е и създаването на база върху лунната повърхност, към която Япония проявява голям интерес.\n\n\n                    ", "date": "2017.12.12", "title": "Тръмп с Лунна стратегия "}
{"url": "http://www.monitor.bg/a/view/59544-%D0%95%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB-%D0%BF%D1%80%D0%B8-%D0%B2%D0%B7%D1%80%D0%B8%D0%B2-%D0%BD%D0%B0-%D0%BE%D1%81%D0%BD%D0%BE%D0%B2%D0%B5%D0%BD-%D0%B3%D0%B0%D0%B7%D0%BE%D0%B2-%D1%82%D0%B5%D1%80%D0%BC%D0%B8%D0%BD%D0%B0%D0%BB-%D0%B2-%D0%90%D0%B2%D1%81%D1%82%D1%80%D0%B8%D1%8F/", "text": "\n                    Министерството на икономиката на Италия обяви извънредно положение, след като взрив в газов разпределителен център в Австрия прекъсна доставките на руски газ за няколко държави в района. Министърът на икономиката на Италия Карло Календа обяви извънредно положение, но предупреждава, че няма да има проблеми с доставките на газ за населението. Това съобщи кореспондентът на „Монитор“ в Италия Румен Михайлов. Според него доставките за Итали яса гарантирани от складовите наличности на синьо гориво и доставките от Северна Африка. От министерството в Рим съжаляват за нереализирането на трансадриатически газопровод от Каспийско море до Италия.Един човек загина и 18 са ранени при тежкия инцидент, станал малко след 8 часа във вторник край Баумгартен, Австрия. По думите на местни жители, цитирани от Heute, взривът е бил усетен като земетресение. На мястото на инцидента се намират противопожарни екипи и екипи на спешна помощ. Технически проблем е причина за експлозията в газовия\nтерминал в Австрия.Заради щетите в Европа рязко поскъпна природният газ, който може веднага да бъде пренасочен към засегнатия район.\n                    ", "date": "2017.12.12", "title": "Един загинал при взрив на основен газов терминал в Австрия"}
{"url": "http://www.monitor.bg/a/view/31299-%D0%9F%D0%BE%D0%B3%D1%80%D0%B5%D0%B1%D0%B0%D1%85%D0%B0-%D0%94%D0%B6%D0%BE%D0%BD%D0%B8-%D0%A5%D0%BE%D0%BB%D0%B8%D0%B4%D0%B5%D0%B9/", "text": "\n                    Джони Холидей - голямата звезда на френския рок, беше погребан на малкия остров Сен Бартелеми, където е притежавал вила, предаде Франс прес.\nТленните останки на певеца, починал на 74-годишна възраст от белодробен рак в нощта на 5-и срещу 6-и декември, пристигнаха на антилския остров от Париж в неделя, придружени от 62 души, сред които съпругата му Летисия и дъщерите им Джой и Джейд.\nВ понеделник беше организирано публично бдение. На него присъстваха стотици хора, повечето от които облечени в бяло - траурния цвят на Антилските острови. По-късно през деня погребално шествие, включващо десетки мотористи, пристигна на гробището Лориан, където Джони Холидей беше погребан на частна церемония.\nЗа мнозина хилядите километри, делящи феновете от последния дом на техния идол, бяха изтълкувани като своебразна \"втора загуба\". Сред тях е и първата съпруга на Холидей, певицата и актриса от български произход Силви Вартан.\nПо-рано в деня на погребението Вартан, която не присъства на остров Сен Бартелеми, не скри тъгата си, че звездата ще бъде толкова далече от всички обичащи го хора.\n\"С мъка на сърце трябва да приема идеята, че днес Джони ще бъде погребан\", сподели Силви Вартан, цитирана от Франс прес.\n                    ", "date": "2017.12.12", "title": "Погребаха Джони Холидей"}
{"url": "http://www.monitor.bg/a/view/43744-%D0%A1%D1%8A%D0%B4%D0%B8%D1%8F-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D0%B8-%D0%BD%D0%B0-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%A2%D1%80%D1%8A%D0%BC%D0%BF-%D0%B7%D0%B0-%D0%BD%D0%B5%D0%BF%D1%80%D0%B8%D0%B5%D0%BC%D0%B0%D0%BD%D0%B5-%D0%BD%D0%B0-%D1%82%D1%80%D0%B0%D0%BD%D1%81%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8-%D0%B2-%D0%B0%D1%80%D0%BC%D0%B8%D1%8F%D1%82%D0%B0/", "text": "\n                    Американски федерален съдия отхвърли молба на правителството на президента Доналд Тръмп да се отложи приемането на транссексуални на военна служба, което се очаква да започне на 1 януари, предаде Франс прес.\nРешението е тежък удар за Тръмп, който заяви през юли в Туитър, че транссексуални няма да служат в армията на САЩ \"под каквато и да било форма\".\nДва състава федерални съдии блокираха временно тази забрана и Пентагонът трябва да започне набирането на транссексуални от 1 януари, както гласи решение от миналата година, взето от администрацията на предишния президент Барак Обама. Министерството на правосъдието обаче внесе миналата седмица молба да се анулира това задължение на въоръжените сили.\n\"Съдът няма да отмени предварителното си нареждане\", реши съдийката Колийн Колар-Котели.\nПо данни на американското министерство на отбраната сред 1,3 милиона военнослужещи на активна служба ще има от 2500 до 7000 транссексуални. Според правозащитната организация \"Хюман райтс кампейн\" броят им ще е по-висок - около 15 000.\nСтава дума за военни, декларирали своята ориентация след постъпването на служба, какъвто бе случаят с Брадли Манинг - транссексуален войник, издал класифицирани документи на организацията \"Уикилийкс\", посочва АФП.\nДен след като бе осъден на 35 години затвор през 2013 г., включително за шпионаж, Манинг каза, че още от детството си се чувства жена и иска да се казва Челси. Първоначално военните власти не разрешаваха хормонална терапия, но след като Манинг направи два опита за самоубийство в затвора, накрая терапията бе разрешена.\nПентагонът \"продължава подготовката за набиране на транссексуални в армията от 1 януари\", каза говорителят му Дейвид Ийстбърн.\n                    ", "date": "2017.12.12", "title": "Съдия се противопостави на решението на Тръмп за неприемане на транссексуални в армията "}
{"url": "http://www.monitor.bg/a/view/50829-%D0%97%D0%B0%D1%80%D0%B0%D0%B4%D0%B8-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2-%D0%9C%D0%B0%D0%BD%D1%85%D0%B0%D1%82%D1%8A%D0%BD-%D0%A2%D1%80%D1%8A%D0%BC%D0%BF-%D0%BF%D0%BE%D0%B8%D1%81%D0%BA%D0%B0-%D1%81%D0%BF%D0%B5%D1%88%D0%BD%D0%B0-%D1%80%D0%B5%D1%85%D0%BE%D1%80%D0%BC%D0%B0-%D0%B2-%D0%BC%D0%B8%D0%B3%D1%80%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0/", "text": "\n                    Президентът на САЩ Доналд Тръмп каза снощи, след нападението със самоделна бомба в Ню Йорк, че е необходимо Конгресът спешно да реформира имиграционната система, предадоха световните агенции.\nВ атентата близо до \"Таймс скуеър\" бяха ранени леко трима души. Арестуван бе мъж с бангладешки произход, който бе сериозно ранен.\nТръмп нарече атаката \"опит за масово убийство\" и подчерта, че задържаният е влязъл в Съединените щати благодарение на системата за издаване на визи за събиране на семействата на някои имигранти, известна като \"верижна миграция\". Според президента тази система е несъвместима с националната сигурност, тъй като \"дава достъп до нашата страна на твърде много опасни и непроверени хора\".\nФранс прес посочва, че джихадистката писта взима превес, въпреки че полицията засега не я е потвърдила официално. Според в. \"Ню Йорк таймс\" заподозреният - 27-годишният Акайед Уллах - признал през полицаите, че бил вдъхновен от Ислямска държава и че искал да отмъсти за американските удари срещу ИД в Сирия и на други места.Заподозреният за взрива в Манхатън днес е бил под влиянието на \"Ислямска държава\" и други терористични групировки. Това заяви днес губернаторът на американския щат Ню Йорк Андрю Куомо.\nВ ефира на телевизия Си Ен Ен Куомо отговори утвърдително на въпрос дали Акайед Уллах е извършил терористичния акт под влиянието на такива групировки. 27-годишният Уллах \"е бил недоволен, по някаква причина - заради житейска ситуация или международни събития\".\nЗаподозреният, който е родом от Бангладеш, дошъл в САЩ преди седем години. От 2012 до 2015 г. той имал разрешително за управление на такси и лимузина, което обаче изтекло.\nЗаподозреният за днешния взрив в Ню Йорк не е имал криминално досие в родния Бангладеш и е посетил за последно страната през септември. Това съобщи началникът на бангладешката полиция, цитиран от Ройтерс.\nГенерален инспектор А К М Шахидул Хоке каза пред агенцията, че информацията се основава на паспортния номер на Акайед Уллах. Уллах е родом от Югоизточен Бангладеш и за последно е бил в страната на 8 септември.\nПо-рано нюйоркската полиция назова заподозрения със същото име, но заяви, че той е 27-годишен узбекистанец.\nМъжът, с прикрепена към тялото самоделна бомба, предизвика експлозия в подлез към метрото в Манхатън, близо до емблематичния Таймс скуеър, в час пик. Трима души, включително един полицай, бяха леко ранени.\nНападателят също пострада, като е с изгаряния и разкъсвания. Сега той е в болница под полицейски надзор.\nКметът на Ню Йорк Бил де Блазио заяви, че инцидентът е бил опит за терористична атака.\nДвижението на обществения транспорт в района на експлозията вече е възстановено.\n\n\n                    ", "date": "2017.12.12", "title": "Заради атентата в Манхатън - Тръмп поиска спешна реформа в миграционната система "}
{"url": "http://www.monitor.bg/a/view/7262-%D0%9E%D1%81%D1%83%D0%B5%D1%82%D0%B8%D1%85%D0%B0-%D0%BA%D1%8A%D1%80%D0%B2%D0%B0%D0%B2%D0%B8-%D0%9D%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%B8-%D0%B0%D1%82%D0%B5%D0%BD%D1%82%D0%B0%D1%82%D0%B8-%D0%B2-%D0%9C%D0%BE%D1%81%D0%BA%D0%B2%D0%B0/", "text": "\n                    Руските спецслужби предотвратиха серия от атентати, които трябваше да окървавят Москва по време на Новогодишните празници и на предизборната кампания преди вота за президент през март догодина. Това съобщи във вторник директорът на Федералната служба за сигурност /ФСС/  Александър Бортников, цитиран от ТАСС.\n\n          Терористичните атаки били готвени от членовете на диверсионна екстремистка клетка от последователи на „Ислямска държава“, уточняват агенциите. В понеделник при спецоперация на служителите на ФСС била заловена групировка от жители на Централна Азия, планирали атентатите срещу мирното население на столицата, включително и с използването на живи бомби. При извършените обиски у терористите били иззети самоделни взривни устройства, огнестрелно оръжие и боеприпаси, уточни Бортников. Освен това била ликвидирана и „лаборатория за изготвяне на средства за терор“, допълни директорът на службата за сигурност. От отчета на спецслужбите става ясно, че дейността на задържаната екстремистка групировка се е ръководела директно от Сирия -  от главатари на „Ислямска държава“. Част от арестуваните терористи се укривали в конспиративна квартира в Одинцовския район край Москва, а други – в град Ставропол.\n\n          За цялата 2017 г. сътрудниците на ФСС са предотвратили 61 терористически престъпления, в това число 18 атентати. За същия период на територията на Русия са разкрити 56 конспиративни екстремистки клетки, задържани са повече от 1000 терористи, 78 са ликвидирани. По думите на Бортников, в страната не са били допуснати над 17 500 чужди граждани, заподозрени в извършване на терористическа дейност. В същото време директорът на служба за сигурност изрази безпокойство, че освобождаването на последните опорни пунктове на ИДИЛ в Сирия създава опасност от връщане на членове на незаконните въоръжени формирования на територията на Русия. Опасенията на спецслужбите са, че тези екстремисти могат да организират клетки в страната и да се заемат с вербуване на нови бандити. Бортников посочи още, че не е отминала и опасността от дестабилизиране на ситуацията в Крим. „В тази връзка сериозен застрашаващ фактор остава дейността на украинските държавни органи и радикални организации“, уточни ръководителят на ФСС.\n\n          Пресата припомня, че в края на 2016 г. спецслужбите отново осуетиха извършването на серия от атентати в Москва. Тогава бяха задържани четирима терористи, бяха иззети самоделни взривни устройства, огнестрелно оръжие и голямо количество експлозиви за изготвяне на бомба с голяма мощност.\n                    ", "date": "2017.12.12", "title": "Осуетиха кървави Новогодишни атентати в Москва "}
{"url": "http://www.monitor.bg/a/view/59732-%D0%9A%D1%80%D0%B5%D0%BC%D1%8A%D0%BB-%D0%BF%D1%80%D0%B5%D0%B4%D0%B0%D0%B2%D0%B0-%D0%BD%D0%B0-%D0%9F%D1%83%D1%82%D0%B8%D0%BD-%D1%82%D1%83%D0%B8%D1%82%D0%BE%D0%B2%D0%B5%D1%82%D0%B5-%D0%BD%D0%B0-%D0%A2%D1%80%D1%8A%D0%BC%D0%BF/", "text": "\n                    В Кремъл възприемат постовете на американския президент Доналд Тръмп в Туитър като негови официални заявления и затова ги докладват на Владимир Путин. Това обяви прессекретарят на руския държавен глава Дмитрий Песков, цитиран от Газета.ру.  \n\n          „Съдържанието на тези туитове се предава на президента Путин, наред с другата информация за официалните заявления на чужди политици и държавни ръководители“, обясниха от Кремъл. В същото време Песков отказа да отговори на журналистически въпрос дали смята за „уместно подобно поведение на един президент в социалните мрежи“. „Аз не съм в правото си да коментират по никакъв начин едни или други действия на държавния глава на САЩ. Това би било неправилно“, аргументира се говорителят на Кремъл. Той само посочи, че Путин няма свой акаунт в Туитър. Междувременно Газета.ру припомня, че по-рано само в един свой пост в социалната мрежа Тръмп спомена Русия три пъти. \n                    ", "date": "2017.12.12", "title": "Кремъл предава на Путин туитовете на Тръмп "}
{"url": "http://www.monitor.bg/a/view/42604-%D0%A0%D1%83%D0%BC%D1%8A%D0%BD%D1%81%D0%BA%D0%B0%D1%82%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-%D1%82%D0%B8%D1%82%D0%BB%D0%B0%D1%82%D0%B0-%D0%BA%D1%80%D0%B0%D0%BB%D0%B8%D1%86%D0%B0/", "text": "\n                    Румънската престолонаследничка принцеса Маргарета обяви, че няма да приеме титлата кралица след смъртта на баща си крал Михай Първи, съобщава в. \"Евениментул зилей\".\nНай-голямата дъщеря на крал Михай заяви, че ще продължи да използва титлата \"пазителка на короната\", която й беше дадена лично от баща й крал Михай при оттеглянето му от публичния живот миналата година. Принцеса Маргарета отбеляза, че докато короната е в изгнание и Румъния е република, тя ще използва тази титла.\nВъв вчерашната си реч по време на заседание на парламента в памет на покойния бивш монарх принцеса Маргарета заяви, че ще продължи да служи на фундаменталните интереси на Румъния със същите ценности и принципи като баща си, а кралският двор ще продължи да прави всичко възможно заедно с основните институции на държавата за напредъка на страната в рамките на ЕС и НАТО.\nКрал Михай Първи почина на 96-годишна възраст в резиденцията си в Швейцария на 5 декември. Погребението ще се състои на 16 декември в град Куртя де Арджеш, където беше положено тялото и на съпругата му кралица Ана, която почина миналата година.\n                    ", "date": "2017.12.12", "title": "Румънската принцеса няма да приеме титлата кралица "}
{"url": "http://www.monitor.bg/a/view/60053-50-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D1%82%D1%80%D1%83%D1%81%D0%B0-%D0%B2-%D0%98%D1%80%D0%B0%D0%BD/", "text": "\n                    Петнадесет души са ранени при земетресението с магнитуд 6,2 в югоизточната иранска провинция Керман. Има рухнали стени на къщи, съобщи Ройтерс като се позова на иранската държавна телевизия.\nСпоред нея епицентърът на труса е бил близо до град Ходжак.\nАмериканският геофизичен институт е регистрирал трус със сила 6,1. Според него огнището на земетресението е било на дълбочина 57 км.\nТрус, чийто магнитуд иранска държавна медия обяви като 6, а Геофизичният институт на САЩ - като 5,4, бе регистрирано вчера в Западен Иран - същия район, където в резултат на земетресение с магнитуд 7,3 миналия месец загинаха най-малко 530 души. Няма данни за жертви или разрушения при вчерашния трус.\n                    ", "date": "2017.12.12", "title": "50 ранени при труса в Иран "}
{"url": "http://www.monitor.bg/a/view/61037-%D0%93%D1%80%D1%8A%D1%86%D0%BA%D0%B0-%D0%BC%D0%B5%D0%B4%D0%B8%D1%8F-%D0%9D%D0%BE%D0%B2%D0%B0-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D0%BE%D0%B2%D0%BE%D1%82%D0%BE-%D0%B8%D0%BC%D0%B5-%D0%BD%D0%B0-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    \"Нова Македония\" е названието за бившата югорепублика, което по всяка вероятност ще доминира на разговорите в Брюскел между представителите на Гърция и Македония с участието на международния посредник Матю Нимиц, твърди гръцката телевизия Стар.\nМедията смята, че ако Атина и Скопие се съгласят да приемат това име, спорът им е възможно да приключи през първите месеци на 2018 г.\nВъв връзка с това се припомня, че първоначалното гръцко предложение това лято било \"Вардарска Македония\". Сега обаче двете страни били стигнали до названието \"Нова Македония\", което според медията е било лансирано през 1992 г. и е било включено в пакета Пинейро, но тогава е било отхвърлено.\nГръцката страна изглежда не е приела географското название, каквото е \"Северна Македония\", тъй като според нея то не възпрепятствало идерентизма на Скопие, а в същото време правело препратка към името \"Южна Македония\", с което не били съгласни българите.\nСпоред телевизия Стар така двете страни били стигнали до името \"Нова Македония\", като целта им била решение на този спор да бъде намерен до пролетта на 2018 г.\nВъпросният телевизионен канал отбелязва още, че след четиристранната среща в Белград миналата седмица премиерът Алексис Ципрас бил изключително позитивно настроен за това, че решение на този проблем може да има още догодина.\nКоментаторката на Стар пояснила, че сега въпросът за правителството в Атина бил \"как да прокара през парламента една такова решение за името при положение, че лидерът на неговия по-малък коалиционен партньор - партията Независими гърци Панос Каменос, който е и министър на отбраната, трудно щял да приеме такова решение.\nСпоред нея Ципрас бил на мнение мнение, че и главната опозиционна партия Нова демокрация трудно щяла да се съгласи, тъй като в редиците на консерваторите също имало депутати, неприемащи това име.\n\nНе сме стигнали дотам да разговаряме за някакви нови имена, каза днес македонският премиер Зоран Заев, запитан за коментар на написаното в гръцки медии за предложението страната да се нарича \"Нова Македония\", предаде агенция МИА.\nВероятно това е предложение на медиите, ние не сме стигнали до там да говорим за някои нови имена. Това, че вярваме, че тези дни ще се разговаря, е потвърждение на желанието на двете страни да навлязат съществено в решаването на проблема, който Гърция има с конституционното ни име, заяви Заев в отговор на въпрос на съвместната пресконференция с косовския премиер Рамуш Харадинай в Прищина.\nЗаев изрази надежда, че с посредничеството на Матю Нимиц ще бъде потвърдено общото желание на двете страни - на Македония и на Гърция, да се намери решение на спора.\n \n                    ", "date": "2017.12.12", "title": "Гръцка медия: Нова Македония - новото име на Македония"}
{"url": "http://www.monitor.bg/a/view/10891-%D0%AF%D0%BA%D0%B0-%D0%B7%D0%B8%D0%BC%D0%B0-%D0%B4%D1%8A%D1%80%D0%B6%D0%B8-%D1%81%D0%BA%D0%BE%D0%B2%D0%B0%D0%BD%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    Около 36 000 домакинства във Франция са все още без ток заради мощната буря Ана, връхлетяла страната, предаде Асошиейтед прес.\nСилни ветрове и проливни дъждове предизвикаха хаос в транспорта в различни райони. Най-засегната от снежни бури и от лошото време псе оказа Северна Франция, където без ток са 20 000 жилища. Метеоролозите предупреждават за риск от лавини в Южните Алпи.\nЛошото време засегна и Северна Италия, съобщи в. \"Кориере дела сера\".\nСнеговалежите в областта Пиемонте спряха, но на много места са се образували поледици. В главния град Торино има заледявания на летището, а тротоарите и улиците на места се превърнаха в пързалки.\nВ областите Емилия-Романя и Лигурия има прелели реки, свлачища и наводнения заради валежите от вчера. На места движението е затруднено.\nСняг натрупа в Милано и Ломбардия. В Тоскана силни ветрове нанесоха щети.\nВъв Венеция нивото на водата във Венецианската лагуна се повиши до 102 сантиметра. Очаква се още по-голямо покачване през идните часове и това ще доведе до наводняване на някои места на централния площад Сан Марко.Силният вятър в Тешан, в Зенишко-добойския кантон в централна Босна и Херцеговина, разруши минарето на джамията в града, съобщи интернет страницата на сараевския вестник \"Аваз\". Няма ранени, но са причинени големи материални щети.\nРазрушено е минарето на Ферхатбеговата джамия, известна като Чаршийската джамия.\nТо е паднало около час след полунощ, причинени са материални щети на самата джамия и на няколко съседни обекта.\n                    ", "date": "2017.12.12", "title": "Яка зима държи скована Европа "}
{"url": "http://www.monitor.bg/a/view/81700-%D0%A1%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D1%88%D0%B5%D1%84-%D0%BD%D0%B0-%D0%9D%D0%90%D0%A2%D0%9E-%D0%BE%D1%89%D0%B5-%D0%B4%D0%B2%D0%B5-%D0%B3%D0%BE%D0%B4%D0%B8%D0%BD%D0%B8/", "text": "\n                    НАТО съобщи, че днес е било взето решение за удължаване до 30 септември 2020 г. на мандата на генералния секретар Йенс Столтенберг.\nДосегашният мандат на Столтенберг изтече и е удължен с две години. В съобщение на организацията се изразява пълно доверие във възможностите на генералния секретар да продължи да работи за напредъка на НАТО и за приспособяването на алианса към съвременните предизвикателства.\nНорвежецът Столтенберг пое поста от 1 октомври 2014 г. и официално мандатът му изтече преди два месеца. Преди това той два пъти бе премиер на своята страна - от 2000 до 2001 г. и от 2005 до 2013 година.\n                    ", "date": "2017.12.12", "title": "Столтенберг шеф на НАТО още две години "}
{"url": "http://www.monitor.bg/a/view/29117-%D0%A4%D1%80%D0%B0%D0%BD%D1%86%D0%B8%D1%8F-%D1%80%D0%B0%D0%B7%D0%BE%D0%B1%D0%BB%D0%B8%D1%87%D0%B8-%D0%B1%D0%BB%D0%B8%D0%B7%D0%BE-200-%D0%B1%D0%B0%D0%BD%D0%BA%D0%B5%D1%80%D0%B8-%D0%BD%D0%B0-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0/", "text": "\n                    Франция идентифицира между 150 и 200 \"тайни банкери\" на терористичната групировка \"Ислямска държава\", основно в Ливан и в Турция, предаде Франс прес, като се позова на Службата за борба с финансирането на тероризма и прането на пари към френското министерство на икономиката.\nДнес директорът на службата Брюно Дал представи пред медиите доклад, изготвен от неговото ведомство за рисковете от пране на пари и от финансиране на тероризма през миналата година.\n\"Тези тайни банкери на ДАЕШ получават средства, които са ясно предназначени да позволят на организацията да продължи да съществува\", каза Дал. Той подчерта, че главно предизвикателство за службата му сега е да локализира нови събирачи на средства за ИД, която зависи все повече от външно финансиране.\nГубейки териториите в Ирак и Сирия, които владееха, джихадистите са лишени от основния си източник на финансиране, като например изнудване на населението или военните плячки. Те се опитват да компенсират отчасти тези загуби чрез финансиране от чужбина, се посочва в доклада.\nСлужбата следи и финансирането на \"Ислямска държава\" чрез по-традиционни методи, например посредством културни или хуманитарни организации.\n                    ", "date": "2017.12.12", "title": "Франция разобличи близо 200 банкери на \"Ислямска държава\"  "}
{"url": "http://www.monitor.bg/a/view/81267-%D0%A2%D1%83%D1%80%D1%81%D0%BA%D0%B8-%D1%81%D0%B5%D1%80%D0%B8%D0%B0%D0%BB-%D0%BD%D0%B0-%D0%B6%D0%B8%D0%B2%D0%BE-%D0%90%D0%BA%D1%82%D1%8C%D0%BE%D1%80-%D0%B7%D0%B0%D0%BA%D0%BB%D0%B0-%D1%80%D0%B5%D0%B6%D0%B8%D1%81%D1%8C%D0%BE%D1%80/", "text": "\n                     \n\nТурският режисьор Мустафа Кемал Узун бе намушкан до смърт в Истанбул от човек, който имаше роля в един от телевизионните му сериали. Убийството е извършено в истанбулския квартал Шиле. Узун беше известен със своите филми и телевизионни сериали, съобщи в. „Хюриет дейли нюз“.\n\nПолицията получава информация за убийството и при пристигане на местопрестъплението открива режисьора мъртъв в дома му. 58-годишният режисьор бил намушкан няколко пъти в гърба и удрян в главата с бейзболна бухалка. Полицията също така открива, че портфейлът и мобилният му телефон липсват, както и неговата кола.\n\nСлед като разгледаха записи от камери за наблюдение и разпитаха свидетели, полицаите успели да открият заподозрения. Заподозреният е задържан в Истанбул няколко часа след убийството.\n\nМобилният телефон на Узун бе открит в джоба му. Арестувания казва също така къде е паркирал колата на Узун. Той признава извършеното от него престъпление, а като причина за фаталния изход дава обяснение за скандал след употреба на алкохол.\n                    ", "date": "2017.12.12", "title": "Турски сериал на живо: Актьор закла режисьор"}
{"url": "http://www.monitor.bg/a/view/23726-%D0%A2%D0%B8%D0%BD%D0%B5%D0%B9%D0%B4%D0%B6%D1%8A%D1%80%D0%BA%D0%B0-%D0%B1%D0%BB%D1%8A%D1%81%D0%BD%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%BA%D0%B0-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Млада шофьорка е блъснала възрастна жена във Велинград, докато пресичала една от централните улици в курортния град. 78-годишната Надка Б. е с тежка черепно-мозъчна травма и е откарана по спешност в болница в Пловдив, където лекарите се борят за живота й, съобщи говорителят на Областната дирекция на МВР в Пазарджик Мирослав Стоянов. Инцидентът е станал рано сутринта в 9 ч., когато бабата пресичала пътното платно на ул.“Юндола“, която излиза от центъра на Велинград в посока едноименния курорт. По принцип, улицата е доста с натоварен трафик, тъй като оттам минават пътуващите в посока Разлог и Благоевград и пешеходците трябва да се оглеждат в двете посоки. Тъкмо бабата преминавала през улицата, когато върху нея връхлетял „Фолксваген“, зад волана който седяла 18-годишната Цвета К. Колата блъснала възрастната жена, а от удара тя получила тежка травма на главата и е с опасност на живота. Момичето, което ударило с автомобила си бабата, било много уплашено и признало на полицаите, че отскоро имало шофьорска книжка. То се оправдало, че пенсионерката изскочила изневиделица на шосето и то нямало време да реагира и автомобилът блъснал беловласата жена. \n                    ", "date": "2017.12.12", "title": "Тинейджърка блъсна пенсионерка във Велинград"}
{"url": "http://www.monitor.bg/a/view/53273-%D0%94%D0%B2%D0%B0%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%B7%D0%B2%D0%B5%D1%80%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-8-%D1%80%D0%B0%D0%BD%D0%B5%D0%BD%D0%B8/", "text": "  Автобус с 22 работници на ТЕЦ „Марица изток2“ се вряза в дърво край Нова Загора\n                    Двама мъже на по 56 и 49 години загинаха при поредна зверска катастрофа на автобус „Мерцедес“, превозващ 22 работници от дневната смяна на държавната ТЕЦ „Марица изток 2“.Жестокият инцидент, при който има и 8 ранени е станала около 6,45 часа във вторник по пътя между новозагорските села Сокол и Еленово при опит на водача на автобуса, собственост на ямболската филма „Дичони“ да вземе сравнително лесен десен завой.При все още неустановени причини тежката машина е навлязла в канавката, движила се е с огромна скорост около 50 метра и без никакъв спирачен път се е врязала в дърво, при което на място е загинал 56-годишният шофьор Георги Костов и седящият зад него 49-годишен ямболлия Кольо Иванов, работник на държавното „Язовири и каскади“. След удара автобусът е паднал наляво , част от 22-та пътници са успели да се измъкнат през счупените странични стъкла.8 души, сред които е една жена ,работници от дневната смяна на ТЕЦ „Марица изток-2“ са били откарани с линейки първоначално до новозагорската УМБАЛ, а след преглед на рентген са изпратени към сливенската МБАЛ, уточни шефката на новозагорската болница д-р Станка Иванова. Пренасочването се наложило защото при тях нямало хирургично отделение.След преглед в УМБАЛ – Сливен шестима от пострадалите са били освободени за домашно лечение,а двама мъже на по 56 и 57 години са оставени там, единият е вв отделението по реанимация със съчетана травма и счупване на\nтазобедрена става, а другият е в ортопедия със счупвания на костите на\nръката, но нямало пряка опасност за живота им, според началника на Спешното отделение д-р Тодор Суванков.Близо 4 часа продължи предварителният оглед на местопроизшествието през което време труповете на загиналите останаха заклещени между дървото е тенекиите. Малко преди 12,00 часа  беше извадено тялото на Кольо Иванов. При вида му дошлата на мястото на трагедията сестра му Бинка едва не припадна. По думите й първоначално й казали, че брат й е жив и че е транспортиран за Сливен,       но впоследствие истината се оказала зловеща.„Снощи бяхме заедно, беше весел, говорехме си за разни домашни работи, той има две големи вече деца, нищо не предполагаше , че днес ще го видя премачкан…“, през сълзи сподели съкрушената от скръб 46- годишна жена.По думите на колеги на водача човекът бил изключително съвестен, автобусът наскоро бил преминал през технически преглед. Те преподоложиха, че катастрофата е станала поради внезапно прилошаване на шофьора и евентуално заледен участък по пътя. Присъстващите на огледа пътни полицаи са категорични, че скоростта на „Мерцедеса“ е била доста над разрешените на това място 90 км /час.Тепърва ще се прави оглед на тахошайбата, каквато задължително трябва да има на автобуса, който е извършвал редовен рейс по договор с топлоцентралата.За да извадят труповете на катаджиите се наложи да ползват влекач, собственост на ямболлията Динко Вълев.От ТЕЦ „Марица изток-2“ коментираха, че пристигналите на работа преживели катастрофата работници са били веднага изпратени за контролен преглед  в старозагорската УМБАЛ „Проф. д-р Стоян Кръстевич“ макар да нямали никакви оплаквания.\n\n\n                    ", "date": "2017.12.12", "title": "Двама загинаха  при зверска катастрофа с 8 ранени "}
{"url": "http://www.monitor.bg/a/view/57520-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D1%88%D0%BE%D1%84%D1%8C%D0%BE%D1%80-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B8%D1%81%D1%82-%D0%BD%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0/", "text": "\n                     \n\nПостоянна мярка за неотклонение „задържане под стража“ постанови състав на ямболския окръжен съд спрямо 30-годишен жител на Разград, който бил спипан да пренася през границата лекарства на обща стойност над 71 000 лв.\n\nМладият Аляйдин Аляйдин бил хванат от дежурните митничари при ГКПП – Лесово на влизане с автобуса си от Република Турция рано заранта на 6 декември. При внимателен оглед на багажа в два тайника служителите намерили 471 броя лекарствени продукти, голяма част от тях стимулатори за полова мощ, чиято стойност по цени на съдебната система у нас е 71 040 лв. Илачите били разпределени в няколко обвини със станиол и скреч пакетчета, някои от тях били с имената на евентуалните поръчители.\n\nСпоред наблюдаващия досъдебното производство прокурор налице е обосновано предположение за това, че Аляйдин Аляйдин е извършил престъплението, в което е обвинен. Представителят на държавното обвинение е категоричен, че  обвиняемият може да извърши друго престъпление или да се укрие.\n\nОпределението на Окръжен съд – Ямбол може да бъде обжалвано пред Апелативен съд - Бургас. \n                    ", "date": "2017.12.12", "title": "Оставиха в ареста шофьор- контрабандист на лекарства    "}
{"url": "http://www.monitor.bg/a/view/42034-%D0%A1%D0%BF%D0%B8%D0%BF%D0%B0%D1%85%D0%B0-%D0%BC%D1%83%D0%BB%D0%B5%D1%82%D0%B0-%D0%B7%D0%B0%D0%B4%D0%B8%D0%B3%D0%BD%D0%B0%D0%BB%D0%B8-5-000-%D0%B5%D0%B2%D1%80%D0%BE-%D0%BE%D1%82-81%D0%B3%D0%BE%D0%B4%D0%B8%D1%88%D0%BD%D0%B0-%D1%81%D1%82%D0%B0%D1%80%D0%B8%D1%86%D0%B0/", "text": "\n                    Белезници щракнаха около китките на две мулета, които участвали в схема за телефонна измама на 81-годишна сливналийка, при което жертвата се простила на 7декемврви с 5 000 евра. Използвана била станалата класическа схема за радиатори, които уж трябвало да бъдат капарирани в магазин за бяла техника.Жертвата е  получила обаждане на домашния телефон от мъж, който е  помислила за свой близък. След като я е заблудил, той е поискал от нея услуга. Тя е трябвало да се обади на конкретен телефонен номер и  да провери дали в магазин за бяла техника са пристигнали поръчаните от него радиатори за отопление. Жената се е обадила на посочения мобилен номер и се е уговорила с лице, представило се за  продавач в магазина, да плати сумата от 5 000 евро за поръчаните от „нейния познат” радиатори.  Така въвлечена в измамната схема жената предала сумата от 5000 евро на двама непознати мъже пред дома си.След проведените незабавни издирвателни действия полицията установява извършителите и предприема действия по тяхното задържане. Още същия ден около 19,30 часа е задържан единият от извършителите-26-годишният  Иван Димитров от Ямбол, а час по-късно били спипан и 27-годишният Росен Михов от град Шивачево.Двамата са направили са пълни самопризнания, като са върнали част от открадната сума.   Изпълнителите на поръчката са със 72-часова мярка за неотклонение, издирват се и поръчителите на измамата.\n\n\n                    ", "date": "2017.12.12", "title": "Спипаха мулета, задигнали 5 000 евро  от 81-годишна старица      "}
{"url": "http://www.monitor.bg/a/view/17607-%D0%A1%D0%BC%D0%B0%D1%80%D1%82-%D1%81%D0%B5-%D0%BD%D0%B0%D0%B2%D1%80%D1%8F-%D0%B2-%D0%BF%D0%BB%D0%BE%D0%B4-%D0%B8-%D0%B7%D0%B5%D0%BB%D0%B5%D0%BD%D1%87%D1%83%D0%BA-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Лека кола „Смарт” се навря в зеленчуков магазин при потегляне от паркинг. Куриозната катастрофа станала пред жилищен блок на бул. „Македония” в 18,40 часа в понеделник вечерта. Според очевидци на инцидента шофьор на смарта била млада жена, но официално от полицията в Пловдив уточниха, че водачът е мъж на 37 години. Той бил проверен с дрегер и резултатът бил отрицателен. При катастрофата нямало ранени хора, защото в магазина и по тротоара като по чудо нямало хора. Смартът разбил витрината на търговския обект и се заврял между щайгите с плодове и зеленчуци. Случаят в полицията бил обработен административно. \n                    ", "date": "2017.12.12", "title": "„Смарт” се навря в плод и зеленчук в Пловдив"}
{"url": "http://www.monitor.bg/a/view/75046-%D0%97%D0%B0%D1%82%D0%B2%D0%BE%D1%80%D0%BD%D0%B8%D0%BA-%D0%B8%D0%B7%D0%B4%D1%8A%D1%85%D0%BD%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%BB%D0%B5%D0%B4-%D0%BF%D0%BE%D0%B1%D0%BE%D0%B9/", "text": "\n                    Затворник от Пловдив издъхна в болница, където берял душа цели три седмици. В средата на ноември бил приет в лечебното заведение в много тежко състояние, след като бил набит от друг затворник в стационара зад решетките.\n\nМъжът, чието име е Сабри Мурад на 46г., е издъхнал от белодробна емболия, като предстои аутопсия да установи дали причината за смъртта му е боят.\n\nПо време на побоя Жигулито е бил приет в стационара на затвора в Пловдив. Там по същото време бил настанен за лечение и подсъдимият за палежи и за опит за убийство бизнесмен Атанас Червенков – Райфъла. Според свидетели на побоя Райфъла ударил само един път с юмрук другия затворник. Жигулито обаче бил болнав и силният удар от едрия Червенков, му бил достатъчен да падне на земята. Сабри имал болни дробове и често пребивавал в затворническата болница. Заради това не е ясно дали смъртта му е причинена от удара на Райфъла, или от болестите му.\n\nМеждувременно пламнаха колите на шефа на затвора Божил Иванов и на шефа на затворническата охрана, като за поръчител на палежите разследващите подозираха именно Райфъла. Впоследствие обаче не намериха никакви доказателства за вината му, но въпреки това той бе преместен от затвора в Пловдив в този в София. На първа инстанция Райфъла получи 13 години затвор за палежи и опит за убийство на свой конкурент в бизнеса с частната бърза помощ, но тази присъда му бе отменена заради допуснати процесуални нарушения и делото бе върнато на прокуратурата.\n                    ", "date": "2017.12.12", "title": "Затворник издъхна в болница след побой"}
{"url": "http://www.monitor.bg/a/view/24048-%D0%9E%D1%81%D1%8A%D0%B4%D0%B8%D1%85%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B4%D0%B0-%D0%BF%D0%BB%D0%B0%D1%82%D0%B8-10000-%D0%BB%D0%B5%D0%B2%D0%B0-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5/", "text": "\n                    Прокуратурата на Република България е осъдена да плати обезщетение от 10 000 лева на мъж от Добрич заради незаконно повдигнато обвинение и претърпените от него неимуществени вреди. Постановлението е на Окръжен съд – Добрич.\n\nПрез януари 2009 г. 47-годишният Т.Т. е бил привлечен като обвиняем за кражба на движими вещи на обща стойност 2678 лева, извършена в сговор с друго лице. През ноември 2011 г. обаче Районен съд - Добрич е постановил оправдателна присъда за Т.Т. с мотива, че липсват безусловни доказателства за извършеното престъпление. Съдът е преценил също, че представените като доказателствени средства протоколи за оглед са негодни. През април 2012 г., с окончателно решение на Окръжен съд – Добрич, оправдателната присъда е била изцяло потвърдена.\n\nПо Закона за отговорността на държавата и общините за вреди, Т.Т. подава иск срещу Прокуратурата, като настоява да бъде обезщетен с 50 000 лева. В исковата си молба той заявява, че поддържането на обвинението и прилагането на мерки за неотклонение се е отразило на физическото и психическото му здраве, изживял е стрес от престоя си в тежките условия на ареста и затвора, тревога и притеснение за децата си, които отглеждал сам, уронено било доброто му име.\n\nОт своя страна, Прокуратурата възразява, че не носи отговорност за вреди от лошите условия в помещенията за арест, при които е бил поставен мъжът по време на задържането му под стража. Прокуратурата оспорва и твърдението на Т.Т., че точно това обвинение е причинило уронване на името и достойнството му и е довело до влошаване на здравословното му състояние, тъй като мъжът имал и предходни обвинения, по които са били постановени осъждания в периода 1986 г. – 2004 г.\n\nОкръжен съд - Добрич реши, че Прокуратурата на Република България отговаря за вредите, които 47-годишният добричлия е претърпял в резултат на повдигането и поддържането на неоснователно обвинение в извършване на тежко престъпление, наказуемо с лишаване от свобода от една до десет години. В мотивите на съда се посочва, че наказателното производство е продължило повече от 3 години, от които над 1 година мъжът е бил с мярка за неотклонение „задържане под стража ” и 3 месеца под „домашен арест“. Съдът счете, че Т.Т. е имал негативни изживявания - притеснения за децата, тревожност и стрес, чувство на безсилие с по-висока интензивност през времетраенето на „задържането под стража“, без обаче да имат правно значение условията, при които мярката е прилагана. Преценено беше, че искът за обезщетение е основателен до размера от 10000лв. и неоснователен в останалата му част до 50000 лева.\n                    ", "date": "2017.12.12", "title": "Осъдиха прокуратурата да плати 10000 лева заради незаконно обвинение "}
{"url": "http://www.monitor.bg/a/view/19744-%D0%97%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D0%BD%D0%B8%D1%82%D0%B5-%D0%B1%D1%80%D0%BE%D0%BA%D0%B5%D1%80%D0%B8-%D1%81%D1%82%D0%B0%D1%80%D1%82%D0%B8%D1%80%D0%B0%D1%82-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D0%BC%D0%B0%D0%B9%D0%BA%D0%B8%D1%82%D0%B5-%D0%BD%D0%B0-%D0%B4%D0%B5%D1%86%D0%B0-%D1%81-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F/", "text": "\n                    Българска асоциация на застрахователните брокери (БАЗБ) и фондация \"Майко Мила\" стартират благотворителна кампания за майките на деца с увреждания, съобщиха от асоциацията. Инициативата им за цел да помогне на родители, чиято съдба ги е изправила пред нелесното предизвикателство да отглеждат деца с увреждания.\n\nПрегледите ще започнат през януари 2018 г. и ще се проведат в 24 града: Бургас, Варна, Видин, Враца, Горна Оряховица, Добрич, Карлово, Нова Загора, Пазарджик, Панагюрище, Перник, Плевен, Пловдив, Разград, Русе, Севлиево, Силистра, Сливен, София, Нова Загора, Стара Загора, Харманли, Шумен и Ямбол.\n\nБлаготворителната акция поставя началото на първата по рода си мащабна инициатива за провеждане на медицински прегледи на подобни родители. В дългосрочен план това ще ги предпази от появата на непредвидими болести и ще им даде възможността да даряват на децата си грижата и любовта, от които те така се нуждаят.\n\n„Когато се роди дете с тежко увреждане, животът на родителите изцяло се променя. За съжаление, повечето от хората, изпаднали в подобна ситуация, обръщат малко или почти никакво внимание на своето здраве, защото грижата за детето е винаги на първо място. Социалната изолираност, която неизбежно настъпва когато трябва да посветиш цялото си време в помощ на детето, води до шокиращата статистика, че родители на деца с увреждания умират от лечими болести и че в рамките на няколко дни тяхната смърт води и до смърт на детето, тъй като те са били единствения близък роднина. На практика, животът на майката или бащата остават единственото условие за оцеляване за децата с увреждания“, категорични са организаторите на кампанията.\n\nКаузата е подкрепена и от Асоциацията на българските застрахователи (АБЗ).\n\nСредствата за провеждането на профилактичните прегледи са осигурени от БАЗБ. За нуждите на кампанията е открита дарителска сметка:\n\n \n\n\n\nБългарска Асоциация на Застрахователните Брокери (БАЗБ)\n\nБългаро-американска кредитна банка\nБАНКОВ КОД  :BGUSBGSF\nIBAN   BG 87BGUS91607005256300\n                    ", "date": "2017.12.12", "title": "Застрахователните брокери стартират благотворителна кампания за майките на деца с увреждания"}
{"url": "http://www.monitor.bg/a/view/58132-%D0%95%D0%B4%D0%BD%D0%B0-%D1%87%D0%B5%D1%82%D0%B2%D1%8A%D1%80%D1%82-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BF%D0%BB%D0%B0%D1%89%D0%B0%D1%82-%D1%81-%D0%B4%D0%B5%D0%B1%D0%B8%D1%82%D0%BD%D0%B0-%D0%BA%D0%B0%D1%80%D1%82%D0%B0-%D0%BE%D0%BD%D0%BB%D0%B0%D0%B9%D0%BD-%D0%BF%D0%BE%D0%BA%D1%83%D0%BF%D0%BA%D0%B8%D1%82%D0%B5-%D1%81%D0%B8/", "text": "\n                    Малко над една четвърт от българите плащат с карта своите онлайн покупки. Потребителите все повече са склонни да се откажат да пазаруват от сайт, който не предлага електронно плащане, показва традиционното проучване по поръчка на голяма компания за картови разплащания.\n\nЗа първи път от няколко години насам се наблюдава спад в популярността на разплащанията на място при доставка, което в момента е предпочитано от 38 на сто от анкетираните или спад от 3 процентни пункта в сравнение с 2016 г.\n\nВ изследването на агенцията за пазарни проучвания Ноема са участвали малко над 1000 респондента на възраст от 18 до 55 г. от 10 големи града на страната. По-голямата част или 76 на сто от анкетираните са били жени. Възрастовата категория с най-много участници е била от 26 до 35 г. - 38%, следвана от 36-45 г. (33%). Почти половината от участниците получават доходи между 800 и 1400 лв. месечно, 33 на сто са хората с над 1400 лв. Висшите преобладават в изследването, като процента им е равен и на работещите дали отговор на въпросите – 78 на сто.\n\n„Промените в предпочитанията на българите към електронните разплащания не са драстични. Наблюдава се устойчив тренд, който се превръща в норма“, коментира данните Красимира Райчева, мениджър на Visa за България. Според нея изненади в предпочитанията на българите при пазаруването онлайн. Най-често се купуват през сайтовете дрехи и обувки (64%), техника (39%), почивки (42%) и книги (21%). По думите и има потенциал за развитие на продажбите на почивки и битови услуги. Сериозен ръст се отбелязва при продажбата на самолетни билети през последната година (21% - ръст от 7 процентни пункта от 2016 г.) и битови услуги (14% - ръст от 3 процентни пункта от 2016 г.).\n\nПричините българите да пазаруват онлайн остават също без сериозна промяна. Потребителите са убедени, че това им осигурява удобство, пестят време и избягват посещение на магазините.\n\nСпоред данните българите правят своите oнлайн покупки най-често в родни електронни магазини (42%), големи международни търговци (23%), други международни онлайн магазини (18%) и уеб сайтове за колективно пазаруване (18%). Честотата на пазаруване онлайн всяка седмица се среща при 10 на сто, 41% го правят покупки няколко пъти месечно, а малко над 21% от анкетираните купуват през електронни магазини един път в месеца.\n\nЕдна четвърт от българите предпочитат да плащат онлайн с дебитна карта, а 7% използват дебитна карта. През изминаващата година онлайн разплащанията по няколко пъти в месеца са еднакво популярни сред мъжете (42%) и жените (41%). Мъжете предпочитата да пазаруват най-вече техника, почивки и дрехи, докато жените купуват през интернет предимно облекло, почивки, самолетни билети и козметични продукти. \n                    ", "date": "2017.12.12", "title": "Една четвърт от българите плащат с дебитна карта онлайн покупките си"}
{"url": "http://www.monitor.bg/a/view/17283-%D0%9F%D1%80%D0%B8%D1%81%D1%82%D0%B0%D0%BD%D0%B8%D1%89%D0%B0%D1%82%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D1%82-20-%D0%BC%D0%BB%D0%BD-%D0%BB%D0%B2-%D0%B2%D1%8A%D0%B2-%D0%B2%D1%8A%D0%BB%D0%BD%D0%BE%D0%BB%D0%BE%D0%BC%D0%B8-%D0%B8-%D0%BD%D0%B0%D1%81%D1%82%D0%B8%D0%BB%D0%BA%D0%B8/", "text": "\n                    Около 20 млн. лева в подобряване на вълноломи, настилки на терминали, драгажи на акватории и подходни канали са инвестициите, които ще направи Държавното предприятие \"Пристанищна инфраструктура\" през 2018 г., съобщи вчера във Варна генералният директор на компанията Ангел Забуртов.\n\nТой допълни, че се планира и ремонт на Морската гара във Варна. По думите му все още няма решение дали ще бъде стегната настоящата сграда или ще бъде построена изцяло нова. Тъй като инвестицията ще бъде сериозна, ремонтите вероятно няма да започнат през следващата година.\n\nПредстои да бъде рестартирана обществената поръчка за ремонт на вълнолома във Варна. За оправяне на съоръжението са нужни около 8 млн. лева. С парите ще бъдат подменени тетраподите, ще бъде насипана нова скална маса и ще бъдат укрепени образувалите се пробиви, посочи Забуртов.\n\nВъв Варна директорът на държавното предприятие бе гост на тържеството по случай 70-годишнината от създаването на Бреговата радиостанция Варна радио. Забуртов посочи, че бреговите центрове в страната вече са на европейско ниво, което все още не е валидно за съоръженията на пристанищата ни. Той допълни, че предстои институционалното доизграждане на портовете, тъй като през 2019 г. в сила ще влезе нов европейски регламент. Това налага промени в законодателството, но страната има достатъчно време за реакция, посочи още Забуртов.\n                    ", "date": "2017.12.12", "title": "Пристанищата инвестират 20 млн. лв. във вълноломи и настилки"}
{"url": "http://www.monitor.bg/a/view/51115-fibank-%D1%81-%D0%BD%D0%BE%D0%B2-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%B5%D0%BD-%D0%BA%D0%B0%D0%BB%D0%B5%D0%BD%D0%B4%D0%B0%D1%80-%D0%B7%D0%B0-2018-%D0%B3/", "text": "\n                    Fibank (Първа инвестиционна банка) представи своя нов социален проект – благотворителен календар за 2018 г.\n\nКалендарът на банката е в подкрепа на кампанията за насърчаване на раждаемостта у нас „Направи го за България“, която се организира от „Движение за национална кауза (ДНК)“.\n\n„Благодаря на приятелите ни от Fibank, които се припознаха в кампанията и застанаха зад каузата ни. Този красив проект стана реалност благодарение на готовността, идеите и творческия ентусиазъм, които те вложиха“, сподели Андрей Арнаудов, основател и председател на ДНК.\n\n„Щастливи сме, че сме част от каузата на ДНК. Благодарение на календара на Fibank, догодина ще имаме шанса да помогнем на повече семейства да имат своите дълго чакани деца“, допълни Мария Янева, председател на фондация „Искам бебе“.\n\nКалендарът представя 12 изключителни портрета от фотографа Петър Пешев с висока художествена стойност на лицата на ДНК: Владо Николов, Хилда Казасян, Андрей Арнаудов, Иван Христов, Ирина Тенчева, Мария Гроздева, Ути Бъчваров, Поли Генова, Ива Дойчинова, Александър Сано, Миа Сантова и Деян Славчев – Део, които се снимаха със своите кръщелници. Творческата работа е дело на екипа на рекламна агенция „КИВИ“.\n\nВсеки желаещ, който реши да подкрепи кампанията на „Движение за национална кауза (ДНК)“, може да придобие календара срещу сумата от 10 лева в клоновете на Fibank в цялата страна. В края на кампанията банката ще удвои събраната сума.\n                    ", "date": "2017.12.12", "title": "Fibank с нов благотворителен календар за 2018 г."}
{"url": "http://www.monitor.bg/a/view/24829-%D0%94%D0%B2%D0%B5%D1%82%D0%B5-%D0%BD%D0%B0%D0%B9%D0%B3%D0%BE%D0%BB%D0%B5%D0%BC%D0%B8-%D0%B1%D0%BE%D1%80%D1%81%D0%B8-%D1%89%D0%B5-%D1%82%D1%8A%D1%80%D0%B3%D1%83%D0%B2%D0%B0%D1%82-%D0%BD%D0%B0-%D0%B5%D0%B4%D0%BD%D0%BE-%D0%BC%D1%8F%D1%81%D1%82%D0%BE/", "text": "\n                    От 1 януари 2018 г. търговията на двете най-големи стокови борси в България - Софийската стокова борса (ССБ) и Българска стокова борса (БСБ), ще се осъществява на едно място. Това обяви изпълнителният директор на ССБ Васил Симов. Той уточни, че от Нова година сделките ще се сключват само на Софийската стокова борса, като всички членове, брокери, търговци, които търгуват на БСБ, ще търгуват на софийската борса, без да заплащат встъпителни такси, които са типични за всяка една борсова институция.\n\nВасил Симов уточни, че в момента Държавната комисия по стоковите борси и тържищата е дала лиценз на три стокови борси в страната - \"Българска стокова борса\" АД, \"Софийска стокова борса\" АД и \"Национална стокова борса\" АД. Първите две обаче са най-големите в страната.\n\nИзпълнителният директор на ССБ информира, че след подписания преди около година меморандум за обединението на двете стокови борси са започнали действия и процедури за сливане на двете борси и заработването на една още по-голяма и обединена в България. По думите му за разлика от другите търговски субекти - банки, застрахователни компании, фирми и други, които се занимават с бизнес, е нормално да има конкуренция, но при борсовата търговия е точно обратното. Според него световната практиката сочи, че в една държава с размерите и икономиката на България една стокова борса е предостатъчна.\n\nДиректорът на БСБ Георги Найденов допълни, че двете борси са си дали шест месеца да уточнят правилниците си, да удовлетворят желанията на акционерите, като реалната търговия от 1 януари ще започне да се осъществява само на Софийска стокова борса.\n                    ", "date": "2017.12.12", "title": "Двете най-големи борси ще търгуват на едно място"}
{"url": "http://www.monitor.bg/a/view/35997-3-%D0%BE%D1%82-4-%D1%88%D0%B2%D0%B5%D0%B4%D1%81%D0%BA%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D1%83-%D0%BD%D0%B0%D1%81-%D1%89%D0%B5-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D1%82-%D0%B1%D0%B8%D0%B7%D0%BD%D0%B5%D1%81%D0%B0-%D1%81%D0%B8/", "text": "\n                    Около 74% от шведските компании в България планират разширение на дейността си в следващите 3 години. Това показва проучване на българския бизнес климат, изготвено в скандинавската държава, представено днес от посланика на Кралство Швеция Н. Пр. Луиз Бергхолм и зам.-министъра на икономиката Александър Манолев.\n\n\"Шведските инвестиции в България приближават 200 млн. евро, а чрез тях са разкрити 8500 работни места\", каза зам.-министър Манолев. По думите му вложените капитали от Швеция са свързани със секторите телекомуникации, електроника и електротехника, производство на машини и съоръжения, търговия. По думите му много е важно да се знае как се чувстват в България шведските предприемачи. “Затова за нас бе много ценно проучването, което нашите партньори от Швеция са направили\", допълни той.\n\nСпоред представените данни 94% от шведските компаниите ще запазят или ще разширят дейността си в България. Анкетираните са оптимистично настроени и към възможностите за рентабилността на бизнеса си на българския пазар. Проучването показва още, че 29% от компаниите вече имат производство в България, а 30% от тези, които нямат, планират да разкрият такова в следващите 3 години. Сред основните силни страни на нашата страна се посочва членството в ЕС, ниските разходи (оперативни, данъчни), географското положение.\n\nПо време на събитието бе посочено, че скандинавските страни предлагат много възможности и за български предприятия. Налице са перспективи за разширяване на пазара на български хранителни стоки - вина, сирена, консервирани продукти, минерални води, зеленчуци и плодове, екологични храни).\n\nСтатистиката сочи, че от началото на 2017 г. има над 20% ръст на двустранния стокообмен с Швеция, който надхвърля половин милиард лева.\n                    ", "date": "2017.12.12", "title": "3 от 4 шведски компании у нас ще разширяват бизнеса си"}
{"url": "http://www.monitor.bg/a/view/11505-%D0%9A%D1%80%D1%8A%D0%B3%D0%BE%D0%B2%D0%BE%D1%82%D0%BE-%D0%BD%D0%B0-%D0%BE%D0%B1%D1%85%D0%BE%D0%B4%D0%BD%D0%B8%D1%8F-%D0%BF%D1%8A%D1%82-%D0%BD%D0%B0-%D0%92%D1%80%D0%B0%D1%86%D0%B0-%D0%B3%D1%80%D0%B5%D0%B9%D0%BD%D0%B0-%D1%81-led-%D0%BE%D1%81%D0%B2%D0%B5%D1%82%D0%BB%D0%B5%D0%BD%D0%B8%D0%B5/", "text": "\n                    Кръговото кръстовище на обходния път на град Враца и второкласния път II-15 Враца – Мизия вече е с енергоефективно LED осветление, съобщиха от Агенция „Пътна инфраструктура“. За по-добра видимост при шофиране през нощта, повишаване на безопасността и удобството при пътуване са монтирани 12 стълба с 24 бр. осветителни тела.\n\nПътната агенция е предприела тази допълнителна мярка за повишаване безопасността на движение, тъй като много често шофьорите не спазват пътните знаци и ограничението на скоростта от 40 км/ч. и навлизат в кръстовището със скорост много по-висока от допустимата.\n                    ", "date": "2017.12.12", "title": "Кръговото на обходния път на Враца грейна с LED осветление"}
{"url": "http://www.monitor.bg/a/view/35974-%D0%A1%D0%BB%D1%8A%D0%BD%D1%87%D0%B5%D0%B2%D0%BE-%D0%B8-%D0%B4%D0%BE-15-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81/", "text": "\n                    Температурите днес ще достигнат 15 градуса, като през деня ще е предимно слънчево, с разкъсана висока облачност. Ще духа слаб в Източна България до умерен югозападен вятър.\nВ западните райони на Дунавската равнина и на отделни места в Горнотракийската низина ще се образува ниска облачност или мъгла и там дневните температури ще остават малко по-ниски. В останалата част от страната максималните ще са между 10° и 15°. Това прогнозираха синоптиците от НИМХ при БАН.\nПо Черноморието също ще е предимно слънчево. Ще духа умерен югозападен вятър. Максималните температури ще са 12°-14°. Вълнението на морето ще е 2-3 бала. Температурата на морската вода 10° - 12°.\nВ планините ще е предимно слънчево. Ще духа умерен до силен вятър от запад-югозапад. Максималната температура на височина 1200 метра ще е около 10°, на 2000 метра – около 4°.\n\n\n                    ", "date": "2017.12.12", "title": "Слънчево и до 15 градуса днес"}
{"url": "http://www.monitor.bg/a/view/29952-%D0%9B%D0%B5%D0%BA%D0%B0%D1%80%D0%B8%D1%82%D0%B5-%D0%B2-%D0%9B%D0%BE%D0%B2%D0%B5%D1%88%D0%BA%D0%B0%D1%82%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D0%B2-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8%D1%82%D0%B5%D0%BB%D0%BD%D0%B0-%D1%81%D1%82%D0%B0%D1%87%D0%BA%D0%B0/", "text": "\n                    Предупредителни стачни действия обяви целият персонал на Многопрофилната болница в Ловеч от днес, съобщи БНР. \nТе ще продължат три дни и ако не се стигне до удовлетворително решение на проблемите в здравното заведение, ще се премине към ефективна стачка. Това заявяват работещите в МБАЛ-Ловеч в декларация до министъра на здравеопазването Кирил Ананиев. Писмото е с копия до премиера Бойко Борисов, до омбудсмана Мая Манолова, до председателя на Българския лекарски съюз (БЛС) д-р Венцислав Грозев, президента на КНСБ Пламен Димитров, председателя на здравната комисия в парламента Даниела Дариткова и други институции.\n\nЗдравният министър Кирил Ананиев е поискал две седмици, за да намери решение на проблемите. Това е станало на среща между ръководството на болницата и Ананиев, проведена на 22 ноември.\n\nС писма преди няколко дни Съветът на директорите информира за дефицит на животоспасяващи медикаменти и консумативи, за неполучени заплати за септември. Тъй като не последвал отговор от страна на министъра, обезвереният персонал бил принуден за предприеме предупредителни стачни действия, се казва в декларацията.\n\nОт месеци лекари, медицински сестри и санитари в ловешката болница работят без заплащане. Това не им попречи да работят безупречно и да помогнат на ранените при катастрофата край Микре. Денонощно екипите се бореха самоотвержено за спасяване на оцелелите. Високият им професионализъм впечатли министър Ананиев и те заслужено получиха похвала от него.\n\nЛовешката болница е сред най-застрашените от закриване. ДАНС и прокуратура направиха проверки в лечебни заведения в цялата страна, които са доведени до ръба на оцеляване. Медиците в Ловеч очакват отговор кой е виновен за състоянието на МБАЛ и ще има ли наказани.\n                    ", "date": "2017.12.12", "title": "Лекарите в Ловешката болница в предупредителна стачка"}
{"url": "http://www.monitor.bg/a/view/39656-6200-%D0%BE%D1%80%D1%8A%D0%B6%D0%B8%D1%8F-%D0%B8-%D0%B1%D0%BE%D0%B5%D0%BF%D1%80%D0%B8%D0%BF%D0%B0%D1%81%D0%B8-%D1%81%D0%B0-%D0%B8%D0%B7%D0%B7%D0%B5%D1%82%D0%B8-%D0%B7%D0%B0-6-%D0%BC%D0%B5%D1%81%D0%B5%D1%86%D0%B0/", "text": "\n                    6200 огнестрелни оръжия и боеприпаси са иззети след проверка, започнала през март и продължила до септември, информират от прокуратурата. Отказите за издаване на разрешително за оръжие са близо 150. Отнетите разрешителни са близо 90.124 000 пушки и пистолети има в гражданите за самоотбрана, заяви зам-главният прокурор Ася Петрова. В това число не влизат ловните оръжия, подчерта тя пред Нова тв. Петрова добави, че на МВР са дадени няколко разпореждания да направят регистър на разрешителните и оръжията, но те изтъквали, че нямат финансови средства. След тези данни нова проверка е започнала в МВР за това как се дават разрешителни. Проверката на прокуратурата е по повод поредица от възникнали инциденти и извършени престъпления с използване на оръжия.\n\n\n                    ", "date": "2017.12.12", "title": "6200 оръжия и боеприпаси са иззети за 6 месеца"}
{"url": "http://www.monitor.bg/a/view/2559-%D0%9A%D0%B0%D0%BC%D0%B1%D0%B0%D0%BD%D0%B0-%D0%BD%D0%B0-%D1%81%D0%B5%D0%BB%D1%81%D0%BA%D0%B0-%D1%87%D0%B5%D1%80%D0%BA%D0%B2%D0%B0-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D1%80%D0%B5%D0%BC%D0%BE%D0%BD%D1%82/", "text": "\n                    Кампания за набиране на средства за неотложни ремонтни работи в църквата“ Св. Вмчк Георги Победоносец“ в пазарджишкото село Ивайло започна художественият ръководител на хор“ Песнопойче“ Георги Иванов. Той обясни, че  един от основните проблеми в храма в село Ивайло е състоянието на камбаната. Тя е окачена с помощта на люлков механизъм, който с годините се е повредил и към момента тя не може да се бие празнично чрез люлеене, защото тежестта й нанася разрушения по конструкцията на камбанарията. Необходима е подмяна на целия механизъм, нивелиране и акустична настройка на звука на камбаната, изграждане на нова конструкция за окачване и ремонт на нанесените щети по камбанарията. Инициаторът за благотворителната кауза призовава всички приятели и познати, както и съпричастни хора от региона, които имат финансова възможност, да помогнат за възстановяването на камбаната в селската черква.. В това време на бездуховност и тотална деградация искрено се надявам, че с общи усилия ще помогнем на Божия дом, защото без вярата в Бога сме изгубени, коментира Георги Иванов.\n                    ", "date": "2017.12.12", "title": "Камбана на селска черква се нуждае от ремонт"}
{"url": "http://www.monitor.bg/a/view/69061-%D0%9F%D0%BE%D1%81%D0%BA%D1%8A%D0%BF%D0%B0-%D1%81%D0%B8%D0%BD%D1%8F-%D0%B7%D0%BE%D0%BD%D0%B0-%D0%BF%D1%80%D0%B8-%D0%BC%D1%80%D1%8A%D1%81%D0%B5%D0%BD-%D0%B2%D1%8A%D0%B7%D0%B4%D1%83%D1%85-%D0%B2-%D0%A1%D0%BE%D1%84%D0%B8%D1%8F/", "text": " Плаващото работно време на администрацията също е заложено като мярка\n                    При замърсяване на въздуха от 200 микрограма на куб. м финни прахови частици Столичната община предлага за един ден синята зона да се заплаща двойно. Зам.-кметът по екология Йоана Христова представи мерките за борба с мръсния въздух, които ще бъдат предложени за гласуване от Столичния общински съвет. Общината предлага конкретни стъпки, по които да се върви. Ако финните прахови частици надвишават нормите ще се въведе и безплатно паркиране на буферните паркинги срещу предоставяне на билет от градския транспорт. Друга мярка е издаване на „Зелен билет“ на стойност 1 лв. на ден за целия градски транспорт. Ако и това не даде резултат от Столична община твърдят, че целенасочено ще сигнализират КАТ да засилят проверките върху моторните превозни средства по отношение на тяхната техническа изправност. Христова отчете, че автомобилния трафик след септември се е увеличил 6 пъти. \nОбщината ще се опита да се пребори мръсния въздух и с плаващо работно време на администрацията. Ще се налага и пълна забрана на МПС-та и безплатен градски транспорт, ако в продължение на 14 дни по-леките мерки не успят да намалят замърсяването на въздуха под 200 микрограма на куб.м финни прахови частици. \nОбщината ще анализира и ефекта от легналите полицаи. От „Московска“ 33 предлагат да се въведе такса за строителните машини в центъра от 60 лв. на месец.\nПредвижда се и ограничаване на сметоизвозващите коли в центъра. Таксата за товарни автомобили над 4 тона да бъде 120 лв. месечно, а тези над 30 тона ще плащат 150 лева. Кметството има амбицията до 2019 г. всички превозни средства на градския транспорт да са екологични. \nОбщината ще сигнализира за възможността за вредните емисии на сайта си, на информационните табла за въздуха и ще разчита също на медийно оповестяване. \nСистемата за ранно предизвестяване за замърсяване на въздуха с фини прахови частици е разработена от екип на БАН и определя механизма за конкретни действия при евентуални прогнозни превишения. Моделът ще позволява 48-часова прогноза, която чрез метеорологичен алгоритъм и статистически моедел ще изчислява предпоставките за поява на наднормени концентрации на фини прахови частици в столицата.\n                    ", "date": "2017.12.12", "title": "По-скъпа синя зона при мръсен въздух в София"}
{"url": "http://www.monitor.bg/a/view/24074-%D0%9A%D0%9E%D0%9D%D0%9F%D0%98-%D0%98%D0%BC%D0%B0%D0%BD%D0%B5-%D0%BD%D0%B0-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B7%D0%B0-199-%D0%BC%D0%BB%D0%BD-%D0%BB%D0%B2-%D0%BF%D0%BE%D0%B4-%D0%B7%D0%B0%D0%BF%D0%BE%D1%80/", "text": "Разградският бос пробвал да финтира разследващите, тръгнал да прехвърля фирми\n                    Олигархът Иво Прокопиев, неговата съпруга и свързани фирми са се сдобили със запор на незаконно придобито имущество за над 199 млн. лв. Имането е било запорирано от Бургаския окръжен съд по искане на Комисията за отнемане на незаконно придобито имущество (КОНПИ). Това съобщи на брифинг пред журналисти председателят на комисията Пламен Георгиев, като уточни, че има открито несъответствие в доходите и разходите на Прокопиев, а съдът е приел, че има достатъчно данни за имущество, придобито от незаконна дейност.От думите на Георгиев стана ясно още, че делото за имането на Прокопиев ще влезе в историята на комисията като първото, по което се наблюдава небивал теч на информация към проверяваното лице и с нечуван медиен натиск, който магнатът се пробвал да окаже чрез изданията си на комисията. Освен това, щом научил, че ще му приберат имането, Прокопиев започнал панически да се мъчи да спасява няколко офшорки в Кипър. Щом разбрал пък, че КОНПИ ще дава брифинг за запорираното му имане, олигархът запазил залата на БТА за следващия възможен час с цел да се пробва да замаже истината за далаверите си. На пресконференцията обаче Прокопиев основно се червеше пред въпросите на медиите  Той не можа да отговори на питанията на „Монитор“ защо се крие зад давността по сделката за „Каолин“, как е възможно да се прави на радетел на словото и в същото време да е единственият български издател, заложил редакционната политика на изданията си (виж карето – б.р.), както и не говори ли за задкулисие признанието му, че е искал премиерът Бойко Борисов да спре проверките срещу него.От думите на Пламен Георгиев стана ясно, че в запорираната сума от малко над 199 млн. лв., влизат 32% от луксозна къща в Созопол, суми по вноски по банкови сметки, за която няма законен източник на средства, 610 000 лева дарения към фондация „Граждански медии“, дивидент за над 2 млн., изплатен от „Алфа финанс холдинг“, както и дивидент от над 13 млн. лв., платен на „Алфа финанс“ от „Каолин“ АД, както някои други по-малки суми. Тук се прибавят и 150 млн. лева от продажбата на „Каолин“ на немска компания. Запорирани са дялове и акции от капитала на 40 дружества, пряко и непряко контролирани от Иво Прокопиев. Георгиев обясни, че проверката е започнала през януари. При нея са открили несъответствие от 14 млн. лева между разходи и доходи на самия Прокопиев, като не са игнорирали нито един негов законен доход. Сделката по приватизацията на „Каолин“  пък попада в периода на проверката заради продажбата на акциите, които Прокопиев притежава, през декември 2012 година на немската фирма. При тази хипотеза давността не се прилага, а целта на комисията е да се провери дали парите са законни и техният източник.Георгиев отрече упреците, че има оправдателно решение на съда по сделката за „Каолин“. По думите му съдът по същество не се е произнесъл има ли нарушения. При проверката те са установили, че две лица – братът на Прокопиев и още една жена Шишкова, незаконосъобразно са участвали в приватизацията на „Каолин“. Те са взели участие в т.нар. РМД само един месец преди самата сделка, не 2 години, както е записано в закона. Така те придобиват статута на длъжностни лица и правото да придобият дружеството на изгодни условия.Георгиев обясни още, че при приватизацията реално са платени само 10% от сумата, а останалите с помощта на компенсаторни бонове. Така на практика Прокопиев плаща за „Каолин“ около 1,5 млн. лева  Има и данни за незаконен добив на материали в периода 2007-2012 година, както и неплащане на данъци и концесионни такси, което води пък до ощетяване на държавата. По думите на Ваня Бръзачка от комисията пък на работниците от „Каолин“ не било разяснено за привилегиите, които имат за придобиване на акции. Така те получават незначителен брой акции от РМД-то, а приближените на Прокопиев се сдобиват с контролния пакет от акции. Не бил спазен и 3-месечния срок, в който работниците да запишат полагащите им се акции. Има и декларации с невярно обстоятелство относно произхода на парите, с които са платени тези 10% от сумата по сделката.По време на проверките са ползвали и един нов метод - „снемане на сведения от трети лица“. Делото е било разпределено в Благоевград заради системата за случайно разпределение на делата.Червенобузестият разградски олигарх Иво Прокопиев е опитал да направи врътка с офшорките си в Кипър, изпреварвайки налагането на обезпечителните запори от КОНПИ. Преди старта на проверката от 16 януари 2017 г. Прокопиев е задействал закриването на 4 свои офшорки, възползвайки се от нерегламентирано придобита класифицирана информация. Действията му са установени след справка от международния отдел на КОНПИ в Кипърския търговски регистър. Така станало ясно, че е задействана процедурата по закриване и прехвърляне на дружествата. От КОНПИ смятат, че Прокопиев е опитал да се възползва от изтеклата информация още преди стартирането на проверката. В момента по този повод има разследване в ДАНС. Именно това накарало комисията да разшири екипа си на 11 души. Това по думите на Пламен Георгиев било и индикация, че Прокопиев знае, че е проверяван  За теча на класифицирана информация е подаден сигнал до компетентните органи, сред които и ДАНС, стана ясно от думите на Георгиев. Един-единствен член на КОНПИ е подписал решението с особено мнение и това е назначената от приятеля на проверяваното лице Росен Плевнелиев Лиляна Терзиева. Колегите й забелязали, че нейните доводи да подпише с особено мнение странно съвпадат с медийните атаки и публикации от изданията на проверявания олигарх.Георгиев отрече това решение да е удар върху свободното слово, тъй като „Икономедия“, която издава „Дневник“ и „Капил“, не е запорирана. Има запор на минимална част от акциите на фирмата, която е собственик на „Икономедия“, но това не влия на работата на медиите. От комисията отрекоха да са запорирани 100% от акциите на тази фирма, а само малко над 13%. В заключение Георгиев заяви, че запорираните имоти на Прокопиев са един малък % от всичко, което притежава. Сега Прокопиев има три месеца да даде доказателства от къде са парите му.Изплашен и смутен, олигархът и вдъхновител на задкулисния кръг „Агнешките главички“ вчера побърза да свика пресконференция в БТА, на която заедно с цяла ударна кохорта от кръга „Капитал“ се опита да внуши, че действията на КОНПИ са насочени срещу свободата на словото и неговите медии. Освен че започна да увърта като за последно, правейки циничен опит да се оправдае за заграбените милиони  покрай приватизацията на „Каолин“ и макар да бе довел цял куп удобни журналисти от грантовите жълто-кафяви медии, Прокопиев не успя да се измъкне от въпросите на журналистите и питането от къде му е първият милион. Особено притеснен и объркан бе по въпроса за разпореждането с имуществото му в чужбина и закриването на кипърските офшорки още преди старта на проверката. Силно изчервен олигархът с половин уста смотолеви, че към него не е изтекла класифицирана информация и той нямал търговски дружества в Кипър. Твърденията му съвсем не са верни, тъй като е известно, че още през 2012 г. контролирани от Прокопиев офшорни дружества, регистрирани в Никозия, са придобивали и прехвърляли акции на „Каолин“ покрай продажбата на предприятието на немската „Кварцверке“.Лека засечка се получи с въпрос от агенция Ройтерс, за която Прокопиев малко по-рано упорито обясняваше колко подкрепяла изданията му и че едва ли не на съвместната работа с тях дължал първия си милион. Уточняващ въпрос какво точно му е запорирано накара Прокопиев да опровергае собствената си съпруга. Тя твърдеше, че медиите едва ли не ще станат държавни, тъй като фирмата мажоритарен собственик била запорирана, а на Прокопиев му се наложи да уточни, че това не е съвсем така, тъй като обект на обезпечение са само неговите лични акции в компанията - собственик на фирмата, която притежава „Капитал“ и „Дневник“. Магнатът Иво Прокопиев се оказа и с доста избирателна памет по въпросите за свободата на словото и редакционната политика на неговите издания. След като дълго и напоително ви като койот, че свободата на словото била застрашена от запора на КОНПИ, Прокопиев искрено се смути от въпроса на „Монитор“ как може, ако е радетел за свободното слово, да заложи редакционната политика на своите издания. Срамният факт лъсна през 2012 година, когато от Алфабанк съобщиха, че олигархът не изпълнява задълженията си по кредитите си към тях. От договорите за заем на „Икономедия“ пък лъсна, че между бюрата и шкафовете, в описа на заложеното имущество, Прокопиев най-нагло е вписал дори и редакционната си политика.На пресконференцията вчера обаче Прокопиев се направи на ударен и след като му трябваха няколко секунди, за да преодолее шока от изненадващия въпрос, заяви, че това не било вярно. „Това е съвсем глупава история. Естествено е, че редакционната политика не е материално понятие и няма как да бъде заложена. Това е в един по-предишен период, един кредит към Алфабанк, използван за опит за превземане на „Икономедия“. Поредният от инструментариума, който използваха на наш гръб. Редакционната политика на изданията на „Икономедия“ е пред очите на всички граждани вече над 20 години. Тя е доказано независима и всеки, които следи изданията, вижда, че е независима от политическата конюнктура“, пробва се да се измъкне Прокопиев. Проверка в Търговския регистър обаче показва, че и към ден днешен по партидата на „Икономедиа“ може да бъде открит срамният залог (виж факсимилето – б.р.).  Да брани олигарха, на пресконференцията вчера бе впрегнат и целият наличен ресурс на групата за влияние, известна като кръга „Капитал“ предвождана от жена му Галя Прокопиева. Рамо до рамо с олигарха застанаха и учредителят на проваления политически проект „Да(й), България“ и личен адвокат на Прокопиев Георги Атанасов, съдружникът му в „Икономедия“ Теодор Захов и главните редактори на жълто-кафявите му издания за фалшиви новини Велислава Попова и Алексей Лазаров.Любопитен факт е това, че името на адвокат Атанасов може да бъде видяно и в друго свързано с КОНПИ дело – тълкувателния процес във ВКС, образуван по искане на авера на Прокопиев Лозан Панов. Както „Монитор“ писа, делото е панически опит да бъде опазено имането на олигарха и цели да бъдат орязани правомощията на комисията. Именно такава позиция пред ВКС е изразил и самият Атанасов, който се е явил пред върховните магистрати като представител на адвокатските среди.Въпреки отявления конфликт на интереси обаче юристът не се посвени пред журналистите в БТА да представи нещо средно между защитна пледоария и 30-минутна скучновата лекция по право, в която се опита да прокара откровени лъжи, замазвайки фактите, изнесени след проверката на КОНПИ. Захов пък се прояви като лектор по журналистика и се опита да убеди аудиторията, че свободното слово и различното мнение в България са под заплаха. С тъжна физиономия, давайки вид, че всеки момент ще се разплаче, Галя Прокопиева обяви как 160 от подопечните им журналисти могат да останат без заплати заради наложения запор, което е абсолютно фалшива новина, тъй като запорът не е свързан с издателството „Икономедия“. В духа на фейкнюз продължиха и редакторите на Прокопиевите медии Попова и Лазаров, които обясниха, че издателят им бил чист като момина сълза. Те лично му били проверили всичко и не открили никакъв чисто морален проблем, който би ги отказал да работят за него.\n\n\n                    ", "date": "2017.12.12", "title": "Олигархът Прокопиев със запор за незаконни 199 млн. лв."}
{"url": "http://www.monitor.bg/a/view/18603-%D0%91%D0%B8%D0%B2%D1%88%D0%B8%D1%8F%D1%82-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%94%D0%B0%D0%BD%D0%B8%D0%B5%D0%BB-%D0%9C%D0%B8%D1%82%D0%BE%D0%B2-%D0%BE%D0%B1%D0%B2%D0%B8%D0%BD%D0%B5%D0%BD-%D0%B7%D0%B0-494-%D0%B1%D0%BE%D0%BD%D0%B0-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B8/", "text": "Христо Ангеличин ще отговаря за безстопанственост\n                    Бившият министър на външните работи Даниел Митов и Христо Ангеличин – бивш заместник министър на външните работи. Митов е обвинен за престъпление по служба, а Ангеличин в безстопанственост. Това съобщиха от Софийска градска прокуратура (СГП), която е внесла в Специализирания наказателен съд (СпНС) обвинителен акт срещу двамата.\n\nДаниел Митов е обвинен в това, че в периода от 15 януари 2016 г. до 22 юли 2016 г., като министър на външните работи, при условията на продължавано престъпление не изпълнил служебните си задължения с цел да набави облага за търговско дружество, и от това настъпили значителни вредни последици в размер на 494 458,03 лв. за Министерство на външните работи (МВнР)- престъпления по чл. 282 ал.2 вр. ал.1 вр. чл. 26 ал.1 от НК.\n\nВ нарушение на Закона за публичните финанси и Закона за обществените поръчки, сключвайки споразумения към договор с Министерство на земеделието и храните (МЗХ), Митов задължил МВнР да преведе чрез МЗХ на търговското дружество инкриминираната сума и не предвидил контрол по изпълнението на ценовото предложение по така сключените споразумения. Даниел Митов е с мярка за неотклонение „Подписка“.\n\nХристо Ангеличин е обвинен в това, че от 15 януари 2016 г. до 22 юли 2016 г., като длъжностно лице - заместник-министър на външните работи, при условията на продължавано престъпление, в нарушение на задълженията си да наблюдава и контролира дейността на дирекция „Управление на собствеността и материално-техническо осигуряване” в МВнР, не упражнил достатъчен контрол върху работата на директора на тази дирекция. В резултат на това са последвали значителни щети за Министерство на външните работи в размер на 494 458,03 лева , изплатени по силата на две споразумения сключени между МВнР и МЗХ, на търговско дружество, като сумата е недължимо платена, поради неспазване от страна на търговското дружество на ценовото му предложение - престъпление по чл.219, ал.2 , вр. ал.1 , вр чл.26 , ал.1 от НК\n\nВместо да се спази закона, тъй като са налице основания за провеждане на процедура за възлагане на обществена поръчка по реда на ЗОП, МВнР сключило две споразумения (от 15.01.2016 г. и от 22.04.2016 г.) с МЗХ, по силата на които са ползвали услугите на търговско дружество чрез Министерството. С това търговско дружество МЗХ е в договорни отношения след проведена обществена поръчка за осигуряване на въздушен транспорт, хотелски настанявания и медицински застраховки при служебни пътувания за служителите на МЗХ.\n\nПредстои насрочване на делото от съда.\n                    ", "date": "2017.12.12", "title": "Бившият външен министър Даниел Митов  обвинен за 494 бона злоупотреби"}
{"url": "http://www.monitor.bg/a/view/76938-%D0%9F%D1%80%D0%BE%D0%BC%D0%B5%D0%BD%D1%8F%D1%82-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%BA%D0%BE%D0%BD%D1%86%D0%B5%D1%81%D0%B8%D1%8F-%D0%BD%D0%B0-%D0%A1%D0%BA%D0%B8%D0%B7%D0%BE%D0%BD%D0%B0-%D0%91%D0%B0%D0%BD%D1%81%D0%BA%D0%BE-%D1%81-%D0%BF%D0%BB%D0%B0%D0%BD%D0%B0-%D0%BD%D0%B0-%D0%BF%D0%B0%D1%80%D0%BA-%D0%9F%D0%B8%D1%80%D0%B8%D0%BD/", "text": "\n                    Решението за промяна на договора за концесия на Ски-зона Банско, което дава зелена светлина за втори лифт в курорта, няма да бъде взето на заседанието на Министерски съвет утре, а догодина. Това стана ясно след като екоминистърът Нено Димов оттегли внесеният проект от МС проект. „Не желая да взимам решения на инат. В търсенето на баланс оттеглям промяната в концесионния договор. Тя ще се гледа заедно с промяната в плана за управление на Национален парк „Пирин“, заяви Димов. Общественото обсъждане на плана за управление на парк ще приключи на 22 декември. „Ако няма никакви забележки, той може да бъде одобрен на 23 декември. Но, ако има такива, то ще трябва време всички забележки да бъдат обработени“, заяви Димов. Заради отпора на природозащитниците обаче се очаква приемането на плана и промяната в договора за концесия да останат за догодина. Вчера, по заръка на премиера Бойко Борисов, в МОСВ се проведе поредната дискусия за строежа на втори лифт на Банско. За пореден път зелените бойкотираха дебатите. Ден по-късно екоминистърът заяви, че търси баланс между запазването на природата и икономическото развитие на региона. „Вторият лифт не може да се изгради без да има промяна в плана за управление на „Пирин“. Без нея не може да има инвестиционни намерения и изграждане на спортни съоръжения, които да бъдат подложени на всички екологични оценки“, обясни още Димов.\n\n\n                    ", "date": "2017.12.12", "title": "Променят договора за концесия  на „Ски-зона Банско“ с плана на парк „Пирин“"}
{"url": "http://www.monitor.bg/a/view/46149-%D0%A3%D1%87%D0%B5%D0%BD%D0%B8%D1%86%D0%B8-%D0%BF%D0%BE%D0%B4%D0%B0%D1%80%D1%8F%D0%B2%D0%B0%D1%82-%D0%BA%D0%BD%D0%B8%D0%B3%D0%B8-%D0%B2-%D0%A1%D0%B5%D0%B4%D0%BC%D0%B8%D1%86%D0%B0%D1%82%D0%B0-%D0%BD%D0%B0-%D1%87%D0%B5%D1%82%D0%B5%D0%BD%D0%B5%D1%82%D0%BE/", "text": "\n                    Ученици от цялата страна ще подаряват любими книги и ще четат приказки на най-малките по време на третото издание на Националната седмица на четенето, организирано от Министерството на образованието и науката (МОН). Тази година символичен домакин на събитието е Стара Загора, но различни инициативи ще има и в останалите области.\n\nПетокласниците от СУ „Екзарх Антим I“ в Казанлък ще разиграят днес дидактическа задача за комбиниране на сюжети на приказки, като целта е да сглобят нови и да ги запишат. Учениците от прогимназиалния и гимназиалния етап в същото училище ще изготвят презентации за книгите, четенето и любимите си герои, които да се показват на мониторите в коридорите. Деветокласниците от разложкото СУ „Братя Петър и Иван Каназиреви” ще подаряват книжки и ще четат приказки на най-малките възпитаници на училището. В НУ „Васил Левски“ в Габрово ще се проведе традиционно четене на творби на Ран Босилек, който е техен възпитаник. Настоятелството в същото училище ще оформи кътове за четене, които да се ползват от учениците.\n\nПрез цялата седмица ще се провеждат драматизации и четения, в които ще се включат родители, известни личности, неправителствени организации и местни медии. В Дупница децата ще подаряват книги на училищните библиотеки, а в Пловдив ще дискутират по темата „Езикът, който ни събира и разделя“. В Националната търговска гимназия в града под тепетата ще се проведе и дигитално четене. Ученици в IX и XI клас от Смолян ще станат библиотекари за един ден в Регионалната библиотека в града, а децата, включени в групите по интереси по проект „Твоят час“ в Добрич, ще посетят къщата-музей на Йордан Йовков в Жеравна.\nИнститутът за български език при БАН е традиционен партньор на МОН в провеждането на седмицата на четенето. Тази година млади учени от Института ще проведат традиционна викторина със занимателни задачи по правопис, граматика и значение на думите. Състезанието ще се проведе в Математическата гимназия “Никола Обрешков” в Казанлък.\n\nНа 15 декември Регионалното управление на образованието в Стара Загора ще обобщи резултатите от онлайн анкетата „Обичам да чета, защото..“, проведена на територията на областта. \n\n \n                    ", "date": "2017.12.12", "title": "Ученици подаряват книги  в Седмицата на четенето "}
{"url": "http://www.monitor.bg/a/view/84860-%D0%9E%D1%82%D0%BF%D0%B0%D0%B4%D0%B0%D1%82-%D0%BA%D0%B2%D0%BE%D1%82%D0%B8%D1%82%D0%B5-%D0%BD%D0%B0-%D0%BC%D0%B0%D1%82%D0%B5%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D1%8A%D1%81%D1%82%D0%B5%D0%B7%D0%B0%D0%BD%D0%B8%D1%8F/", "text": "Всеки 10 ученици ще бъдат придружавани от двама учители\n                    Квотите за националните математически състезания напролет, които предизвикаха протести на родители, в крайна сметка ще отпаднат. Това съобщиха от Министерството на образованието и науката (МОН) за „Монитор“. Решението е взето в понеделник, когато представители на ведомството, националната комисия за организиране и провеждане на Пролетните математически състезания, учители от няколко столични училища и родители обсъдили на среща промени в регламента на състезанията във възрастовата група от пети до осми клас. Така те си\n\n \n\nстиснали ръцете квотите\n\n \n\nпо области да отпаднат, като при наличие на голям ученически интерес в училищата ще се организира предварителна вътрешна селекция на децата, които ще се включат в състезанията, разказаха от МОН. Това може да бъде някаква форма на изпитване на ниво училище или пък децата да се отсяват по преценка на преподавателя. Заявката на участниците ще трябва да се подписва от директора на учебното заведение. По модела на Балканската и Международната олимпиада по математика всеки 10 ученици ще бъдат придружавани от 2 учители, командировани от самите школа. Първият от тях ще е ръководител, а вторият ще участва в проверката на писмените работи на тези класове, в които не обучава ученици.\n\n \n\nУчастието на по-голям брой учители\n\n \n\nв проверката на писмените работи ще подобри работата и ще даде възможност за по-бързо оповестяване на резултатите. При необходимост проверката на писмените работи по време на състезанията ще продължи два дни, както и възраженията. Предвид възрастта на учениците възраженията ще се подават от ръководителите на учениците. Както „Монитор“ вече писа, миналата седмица родители излязоха на протест пред Софийската математическа гимназия заради въвеждането на квотен принцип по области при провеждането на националните състезания през пролетта. Родителите се оплакаха, че според новите правила в град с около 30 000 души право на участие ще имат само четирима ученици, а София, в която живеят над 1 млн. души получи квота само от 16.\n\n \n                    ", "date": "2017.12.12", "title": " Отпадат квотите на математическите състезания"}
{"url": "http://www.monitor.bg/a/view/3218-%D0%92-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%A1%D0%BC%D0%BE%D0%BB%D1%8F%D0%BD/", "text": "\n                    Мазилка от таван се откърти и падна на сантиметри от новородено и неговата майка. Инцидентът стана в късния следобед в една от стаите на родилното отделение на болницата в Смолян, съобщи \"Дарик\". В същия момент в стаята са били 21-годишната родилка Ваня Табакова, момиченцето родено преди ден - Златка, бабата и една от медицинските сестри. Усещайки, че пада нещо от тавана, милосърдната сестра се навела над бебето, което точно в този момент е било на повивалника. Секунди преди това бабата видяла, че се рони тавана и тъкмо се обърнала към медицинската сестра с думите \"Да не би да падне таванът\" и парче от него рухнал на пода, между болничното легло, детското креватче и шкафа с повивалника.\n\n\n                    ", "date": "2017.12.12", "title": "Мазилка се откърти и падна на сантиметри от новородено и майка му"}
{"url": "http://www.monitor.bg/a/view/29734-%D0%94%D0%BE%D0%BD%D1%87%D0%B5%D0%B2%D0%B0-%D0%B8-%D1%85%D0%BE%D1%80%D0%B0-%D0%BD%D0%B0-%D0%9A%D0%BE%D0%BC%D0%B0%D0%BD%D0%B4%D0%B8%D1%80%D0%B0-%D0%BA%D1%80%D0%B8%D1%8F%D1%82-%D0%B8%D0%BC%D0%B0%D0%BD%D0%B5/", "text": "147 от властта „забравили“ да обявят имущество в годишните си декларации\n                    Лидерката на бутиковата партия „Движение 21“ и провалил се кандидат за президент Татяна Дончева е скрила информация за имуществото си от Сметната палата. Това стана ясно от отчет на институцията за несъответствието в оповестените в някои от декларациите на властта за 2017 година данни и реално притежаваното имане от депутатите, магистратите, местните управници, партийните лидери и висшите чиновници.\n\nСлед\n\n\n\nи предоставените на Сметната палата данни от данъчните им декларации се оказвало, че личната съдебна защитничка на микренския бизнесмен Гриша Ганчев е „пропуснала“ да обяви допълнителни доходи от неясни източници в размер на 9357 лв.\n\nОсвен адвокатката на мафията информация за имането си на одиторите са спестили и хора от заченатата в лабораторията на драгалевския гуру Иван Костов партия ДСБ. Сред сгафилите хора на Командира е например бившият областен управител на Сливен Димитър Сяров. Функционерът от фиктивно ръководената в момента от джобния генерал Атанас Атанасов формация е скрил доходи от близо 6 бона на съпругата си.\n\nНАП е открила несъответствие в доходите при общо 147 от властта, които са подали годишни декларации пред Сметната палата. Сред тях е и депутатката от БСП Весела\n\n\n\nв размер на 27 216 лв., както и колегата й Димитър Шишков, който пък е спестил да каже за покупката на джип, регистриран на името на неговата съпруга. За новия джип на жена си е „забравил“ и кметът на Сапарева баня Калин Гелев.\n\nНесъответствия от Сметната палата отчитат и при 128 души, подали встъпителни и финални декларации през 2017 година, както и при още 31 направили това в последните три месеца от 2016 година.\n\nОсвен допълнителни доходи и покупки на автомобили, мнозина не са декларирали и имоти, както и дялове във фирми.\n                    ", "date": "2017.12.12", "title": "Дончева и хора на Командира крият имане"}
{"url": "http://www.monitor.bg/a/view/2813-69-%D0%B3%D0%BB%D0%B0%D1%81%D1%83%D0%B2%D0%B0%D1%85%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%BE-%D0%B7%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8/", "text": "\n                    69 души се включиха в симулацията на електронното дистанционно гласуване, която проведе днес ЦИК. Всички от участвалите в експерименталното гласуване упражниха правото си на избор на представители на България в ЕП, а част от тях дадоха вота си и за депутати и кметове. До експеримента се стигна след решението на НС за въвеждане на е-вот у нас, като в него участваха народни представители и журналисти, а също и председателят на ЦИК Ивилина Алексиева.\n\nВ бюлетините фигурираха измислени партии, коалиции и кандидати. Гласуването се осъществи посредством 14 компютъра. За него бяха предвидени и 120 смарт карти за идентификация на всеки гласоподавател, попаднал в предварителните своеобразни избирателни списъци. Те имат функцията на електронен подпис и притежават собствен ПИН код.\n\nСистемата за дистанционно електронно гласуване бе разработена от „Информационно обслужване“ АД.\n\nГаранцията, че компютърът, на който е гласувано, не е компрометиран, става чрез използването на мобилно устройство или таблет. След приключване на гласуването системата предоставя код за проверка, която не е задължителна.\n\nТази система, въз основа на която се правят симулациите, може би няма да бъде реалната система, но тя ще послужи за основа на разработване на реалната система за дистанционно електронно гласуване, разясни говорителят на ЦИК Камелия Нейкова. През следващата година ще се организира експериментално дистанционно електронно гласуване в един изборен район, който ще бъде определен чрез жребий. Ако вотът е сигурен, ще може през 2019 година реално всеки избирател да има възможност да гласува електронно за изборите за членове на ЕП, каза също така Нейкова. Тази система в този момент е удар върху доверието на гласоподавателите, коментира от своя страна проф. Михаил Константинов. Според експерта сриналото се доверие към този вид технологии се базирало на това, че производството на смарт карти от един голям германски концерн се оказало, че допуска пробив. С други думи вие вече не контролирате смарт картите, заяви проф. Константинов. Той уточни, че подобен експеримент е имало единствено в Естония, но благодарение на пробива в картите, той е прекратен. Моят апел е не да се отказваме, рано или късно се отива в тази посока, но не може да стане в момента, подчерта проф. Константинов.\n                    ", "date": "2017.12.12", "title": "69 гласуваха електронно за евродепутати"}
{"url": "http://www.monitor.bg/a/view/11307-%D0%9F%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BC%D0%B5-%D0%BF%D1%80%D0%B5%D0%B4-%D0%9D%D0%BE%D1%80%D0%B2%D0%B5%D0%B3%D0%B8%D1%8F-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82%D0%B8%D1%82%D0%B5-%D0%BD%D0%B0-%D0%91%D0%93-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    Министър-председателят Бойко Борисов ще представи приоритетите ни по време на Председателството на Съвета на ЕС през 2018 година пред норвежкия премиер Ерна Солберг. Тя ще пристигне утре на официално посещение у нас. По време на среща в Министерския съвет двамата ще обсъдят и двустранното сътрудничество. Очаква се да бъдат разисквани и теми от дневния ред на Европа.\n\nПравителството нееднократно е заявявало, че един от водещите приоритети на БГ председателството е интеграцията на Западните Балкани.\n\nДнес на форум в УНСС вицепремиерът Томислав Дончев пък заяви, че председателството ще бъде своеобразен тест за политиците. От него, по думите му, ще спечели съвкупно България, защото хората ще разберат как работи ЕС. „България ще смята за свое постижение при предстоящото председателство, ако поне частично, по една или две от спорните в ЕС теми, генерира сближаване на позициите“, каза Дончев. Той допълни, че страната категорично трябва да влезе в Еврозоната, защото това ще повиши доверието към нея, а рисковете от влизането са пресилени, като някои от тях били фолклор.\n\nВ близките дни се очаква да стане ясно и разширението на системата за сигурност по време на председателството, съобщи от своя страна кметът на София Йорданка Фандъкова. Тя обясни, че като домакин София има възможност да бъде представена като столица, която е добра за правене на бизнес и привлекателна за инвеститорите. Фандъкова очаквала европредседателството да даде и тласък за развитието на туризма.\n                    ", "date": "2017.12.12", "title": "Представяме пред Норвегия приоритетите на БГ председателството"}
