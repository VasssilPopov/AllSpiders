{"url": "http://www.monitor.bg/a/view/17547-%D0%9A%D0%BE%D0%BB%D0%B0-%D0%BD%D0%B0-%D0%B7%D1%80%D0%B8%D1%82%D0%B5%D0%BB-%D1%81%D0%B5-%D0%BF%D0%BE%D0%B4%D0%BF%D0%B0%D0%BB%D0%B8-%D0%BD%D0%B0-%D1%80%D0%B0%D0%BB%D0%B8-%D0%B2-%D0%A8%D1%83%D0%BC%D0%B5%D0%BD/", "text": "Местят на ръце съседните автомобили, за да ги спасят от огъня\n                    Кола на зрител лумна в пламъци в първия ден на рали \"Стари столици\" в Шумен. Инцидентът стана малко след 15 часа в събота след скоростен етап 2 в района на Стария град. Въпреки половин дузина изпразнени пожарогасители и намесата на пожарната, целият двигател и половината кола изгорели, няма пострадали хора.Авариралата \"Шкода\" паркирала в близост до вила \"Пазачница\" към 13:30. Стартът в тази отсечка бил даден в 14:16, а през това време около паркираните по Панорамния път към платото коли нямало зрители. Когато част от феновете тръгнали да се прибират към 14:45 ч. някой видял дим от предния капак на кола с шуменски номера.\"Развикаха се хората, излиза пушек, местете колите!\" - и всички се втурнаха да местят автомобили. Зрители извадили 5-6 пожарогасителя от своите коли и се опитали да загасят шкодата, чиято предница вече била обхваната от пламъци. \"Нямаше го собственикът на колата, нямаше как да се отвори капакът и не можахме да направим нищо с пожарогасителите\", разказа очевидец.Точно пред \"Шкодата\" в непосредствена близост до пламъците имало паркиран \"Фолксваген Поло\", а неговият собственик също липсвал. Наложило се 7-8 зрители да вдигнат колата и на ръце да я пренесат по-далеч от огъня. Междувременно от старта на скоростната отсечка била изпратена пожарна, която вече потушила автомобила. Според първоначална информация късо съединение в инсталацията на автомобила е причина за пожара. \n\n\n                    ", "date": "2017.10.07", "title": "Кола на зрител се подпали на рали в Шумен"}
{"url": "http://www.monitor.bg/a/view/78293-%D0%9E%D0%B1%D0%B8%D0%BB%D0%BD%D0%B8-%D0%B2%D0%B0%D0%BB%D0%B5%D0%B6%D0%B8-%D0%B4%D0%BD%D0%B5%D1%81-%D0%BE%D1%80%D0%B0%D0%BD%D0%B6%D0%B5%D0%B2-%D0%BA%D0%BE%D0%B4-%D0%B2-18-%D0%BE%D0%B1%D0%BB%D0%B0%D1%81%D1%82%D0%B8/", "text": "\n                    В събота над цялата страна се очаква да бъде облачно и с повсеместни валежи, на места интензивни и значителни по количество. В Югоизточна България прогнозата е да има и гръмотевична дейност. С умерен и временно силен северозападен, а в източната половина от страната североизточен вятър ще нахлува студен въздух. Температурите бързо ще се понижават и към 15:00 часа ще са от 6-8 градуса на места в западните райони, до 16-18 градуса в югоизточните.\n\nОранжев код за обилни валежи е обявен за 18 области на страната за събота, 7 октомври, сочи справка в сайта на Националния институт по метеорология и хидрология към БАН. Предупреждението е в сила за областите Монтанска, Врачанска, Плевенска, Ловешка, Габровска, Великотърновска, Русенска, Разградска, Търговищка, Шуменска, Силистренска, Добричка, Варненска, Бургаска, Ямболска, Хасковска, Кърджалийска и Смолянска. В тези райони ще бъде облачно със значителни валежи, като прогнозите са за сумарни количества между 35 и 60 л/кв.м. Валежите ще продължат и след полунощ.\n\nЗа останалите райони на страната е обявен жълт код за обилни валежи, като се очакват сумарни количества между 25 и 35 л/кв.м. Валежите ще продължат и след полунощ.\n\nНад планините ще бъде облачно, ветровито с валежи от дъжд, а над 1200 метра - от сняг, но привечер с понижението на температурите границата на снеговалежите ще се снижи. Ще духа силен до бурен вятър от изток-североизток и с него ще нахлува студен въздух. През по-голямата част от деня по високите и открити части вятърът ще е от юг-югоизток, но привечер и там ще се ориентира от североизток. Максималната температура на височина 1200 метра ще е около 7 градуса, на 2000 метра - около 1 градуса.\n                    ", "date": "2017.10.07", "title": "Обилни валежи днес, оранжев код в 18 области"}
{"url": "http://www.monitor.bg/a/view/68275-%D0%A1%D1%82%D0%BE%D1%82%D0%B8%D1%86%D0%B8-%D0%B8%D0%B7%D0%BF%D1%80%D0%B0%D1%82%D0%B8%D1%85%D0%B0-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B0%D1%82%D0%B0-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%BA%D0%B0-%D0%BD%D0%B0-%D0%A0%D1%83%D1%81%D0%BA%D0%B0%D1%82%D0%B0-%D0%B3%D0%B8%D0%BC%D0%BD%D0%B0%D0%B7%D0%B8%D1%8F-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    „Г-жа Димитрова бе от учителите, които много изискваха от нас, но и много ни даваха. За нея не бяхме просто ученици. Бяхме личности. Тя винаги много е държала първо да сме личности”. Думите са на бившите ученици на ЕГ „Иван Вазов” Ивелина, Марио, Делян и Петър, които в дъждовния съботен ден отидоха на Централните гробища в Пловдив, за да отдадат последна почит към легендарната директорка на Руската гимназия Мариана Димитрова.Тя си отиде в нощта на 2 срещу 3 октомври след тежка и дългогодишна битка с рака. За да се простят с нея, в църквата „Св. Архангел Михаил” се събраха стотици нейни бивши и настоящи ученици, учители, общественици и директори на гимназии.Мариана Димитрова е преподавала по български език и литература на Ивелина, Марио, Делян и Петър, когато младежите са били в 8 и в 9 клас. Четиримата са били в един клас и са изучавали английски език. Завършили са преди 10 години, а сега всеки един от тях е студент. Петър учи медицина, Ивелина – магистратура по „Счетоводство и анализ”, Марио – Международни икономически отношения. Но не са забравили и житейските уроци, на които Димитрова ги е научила. „С Марио имахме склонност да имитираме учителите си. Тя първа ни видя и ние се изплашихме, че ще имаме проблеми. Но г-жа Димитрова само се засмя на глупостите, които правехме”, си спомня Делян.„Не бяхме само ученици за нея, бяхме и хора. Още в 8.клас, когато се представяхме, тя искаше всеки да разказва откъде идва фамилията му. Винаги е държала да сме личности”, казва Ивелина. Думите на младите хора предизвикаха сълзи в очите на намиращите се край тях учители и приятели на Димитрова. Със сълзи в очите бе и директорът на елитната ЕГ „Пловдив” Николай Радев. „В началото, когато станах директор, тя ми оказа незаменима, много ценна помощ. С нея бяхме и два мандата колеги в Общинския съвет. Тя бе приятел, много отговорен и сериозен човек”, каза директорът на Английската гимназия. По думите му състоянието на ЕГ „Иван Вазов” се дължи на усилията, които в продължение на 25 години е полагала Мариана Димитрова. Именно преди четвърт век Димитрова поема Руската гимназия във време, в което никой не иска да учи руски език. През годините тя успява да възроди интереса към езика на Пушкин и Лермонтов, като освен това въвежда изучаването и на английски, немски, италиански, испански езици и училището става популярно сред младите хора. \n\n\n                    ", "date": "2017.10.07", "title": "Стотици изпратиха легендарната директорка на Руската гимназия в Пловдив"}
{"url": "http://www.monitor.bg/a/view/10862-%D0%9F%D1%8A%D1%80%D0%B2%D0%B8-%D1%81%D0%BD%D1%8F%D0%B3-%D0%BF%D0%B0%D0%B4%D0%BD%D0%B0-%D0%B2-%D0%A2%D1%80%D1%8A%D0%BD-%D0%9F%D0%B5%D1%82%D1%80%D0%BE%D1%85%D0%B0%D0%BD-%D0%B7%D0%B0%D1%82%D0%B2%D0%BE%D1%80%D0%B5%D0%BD-%D0%B7%D0%B0-%D1%82%D0%B8%D1%80%D0%BE%D0%B2%D0%B5-%D0%B7%D0%B0%D1%80%D0%B0%D0%B4%D0%B8-%D1%81%D0%BD%D0%B5%D0%B6%D0%BD%D0%B0%D1%82%D0%B0-%D0%BF%D0%BE%D0%BA%D1%80%D0%B8%D0%B2%D0%BA%D0%B0/", "text": "\n                    Първият сняг падна в Трън. На прохода \"Петрохан\" също се е образувала снежна покривка от около 2 см, съобщават от Агенция \"Пътна инфраструктура\". Oграничено e движението на МПС над 12 т през прохода „Петрохан”. Обходният маршрут е през Искърското дефиле. Организацията на движението е въведена поради снеговалеж в прохода. Сняг падна и по високите места на Витоша, предаде Нова телевизия.Както сочеха прогнозите на синоптиците, рязкото застудяване доведе и до валежи от сняг.По-рано днес от АПИ предупредиха да не тръгва на път с летни гуми към планинските проходи. Очакват се снеговалежи край проходите „Петрохан”, „Троянски”, „Шипка“, „Републиката“, „Ришки”, „Айтоски”, „Котленски”, „Дюлински”, „Твърдишки”, „Обзорски”, „Печинско”, „Вратник”, „Превала”, „Предел”, „Рожен” и „Пампорово”. Пътноподдържащите дружества имат дежурни екипи и са готови да реагират веднага и да обработят настилките, за да се осигури безопасното пътуване на шофьорите, допълват от АПИ.\n\n\n                    ", "date": "2017.10.07", "title": "Първи сняг падна в Трън, \"Петрохан\" затворен за тирове заради снежната покривка"}
{"url": "http://www.monitor.bg/a/view/36686-%D0%91%D0%B8%D0%B2%D1%88-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B8%D0%B7%D0%BB%D0%B8%D0%B7%D0%B0-%D0%BD%D0%B0-%D0%BB%D0%BE%D0%B2%D0%B5%D0%BD-%D0%B8%D0%B7%D0%BB%D0%B5%D1%82-%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%BA%D0%B0%D1%80%D0%B0%D0%B1%D0%B8%D0%BD%D0%B0/", "text": "\n                    С нова ловна карабина от престижната американска марка „Savage Arms“ ще излиза на излет в началото на новия ловен сезон бившият здравен министър д-р Евгений Желев, който се слави с един от най-точните мерници сред  лекарите - ортопеди и родни политици.18-калибровото оръжие – мечта е снабдено с оптически прицел, а  флоберковият патрон е в състояние да поразява както пернати, така и по-едър четириног дивеч от сериозно растояние.Карабината е подарък от приятели на изкаралия два кметски мандата в Стара Загора медик за неговия 60-годишен юбилей.Със закъснение от два месеца в петък вечер д-р Желев събра близо 200 души в елитен старозагорски ресторант .Сред  дошлите да го уважат бяха президентът Георги Първанов, някогашните министри Ивайло Калфин и Румен Петков, действащи политици, сподвижници от градоначалническия му екип, златният голмайстор Петко Петков, приятели и журналисти.Ортопедът призна, че за лова го запалил преди около 2 десетилетия старозагорски бизнесмен, който му изнесъл и първите уроци по отстрел на пъдпъдъци. Напоследък имал по-малко време за любимото си хоби, но при сгода нарамвал пушката и се впускал в дълги преходи с приятели – авджии.Колкото до марката на подарената едноцевка – до скоро само си мечтаел да притежава такава и затова останал изненадан от избора на приятелите си.„През следващите дни синоптиците дават дъжд и студ, но въпреки това ще изляза навън, за да я прострелям. Само дано домашните не ми измислят някаква къщна работа!“, пошегува се д-р Желев  преди да разреше юбилейната торта , асистиран от съпругата си , д-р Анастасия Гребенарова  и двете щерки Мария и Полина.  \n\n\n                    ", "date": "2017.10.07", "title": "Бивш министър излиза на ловен излет с американска  карабина"}
{"url": "http://www.monitor.bg/a/view/2889-73%D0%B3%D0%BE%D0%B4%D0%B8%D1%88%D0%B5%D0%BD-%D0%B1%D0%B8%D0%B2%D1%88-%D0%BF%D0%BB%D0%B0%D0%BD%D0%B8%D0%BD%D1%81%D0%BA%D0%B8-%D1%81%D0%BF%D0%B0%D1%81%D0%B8%D1%82%D0%B5%D0%BB-%D0%B8%D0%B7%D0%B4%D1%8A%D1%85%D0%BD%D0%B0-%D0%BD%D0%B0-%D0%BA%D0%BE%D0%BB%D0%BE%D0%BF%D0%BE%D1%85%D0%BE%D0%B4/", "text": "\n                    В петък сутринта инфаркт покоси 73-годишния Иван Бърдарев от Банско по пътя за Бяло море, малко след старта на традиционния колопоход от Банско до Кавала. На известния в зимния ни курорт като Бърт - бивш дългогодишен планински спасител, му прилошало на 10-ина километра след старта. Малко преди село Места започнал да криволичи по пътя, после паднал от колелото. Пристигналите с линейка на място медици само констатирали смъртта на Бърдарев. Медицинското заключение за причината за смъртта е масивен инфаркт.Колопоходът е бил прекратен и всички около 50-ина колоездачи се върнали в Банско.Велосипедистите са тръгнали в 7:30 часа, съпровождани с микробус от организаторите - Спортен клуб на ветераните в Банско. В телефонен разговор Мария Кърпачева, член на управителния съвет на спортния клуб разказа, че Иван Бърдарев е сред най-активните участници в мероприятието и досега винаги се е включвал всяка година.„До последно Бърт се чудеше дали да тръгне с велосипеда или да се качи на микробуса. Другите от групата споделиха, че му е станало лошо и започнал да криволичи. Спрял, защото почувствал, че не може да продължи. Издъхнал е почти веднага”, каза Кърпачева.Иван Бърдарев – Бърт е емблематична фигура за Банско. Дълги години е бил планински спасител, част от доброволния отряд на ПСС – Банско. Той е и сред най-добрите скиори ветерани и състезатели по тенис на маса, многократно е печелил редица състезания. „Освен добър спортист той беше и добър певец, шеговита личност, голям компаньон. При всичките походи, излети и сбирки, които сме правили, той създаваше колоритност, веселие и настроение”, споделиха приятелите му от клуба.\n\n\n                    ", "date": "2017.10.07", "title": "73-годишен бивш планински спасител издъхна на колопоход"}
{"url": "http://www.monitor.bg/a/view/9722-%D0%A1%D0%B3%D1%80%D0%B0%D0%B4%D0%B0-%D0%B2-%D0%B7%D0%B0%D0%BA%D1%8A%D1%81%D0%B0%D0%BB%D0%B0%D1%82%D0%B0-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D1%82%D0%B0%D0%B2%D0%B0-%D0%BF%D1%80%D0%B8%D1%8E%D1%82-%D0%B7%D0%B0-%D0%BA%D0%BB%D0%BE%D1%88%D0%B0%D1%80%D0%B8/", "text": "\n                    Сградата от фонда на закъсалата врачанска болница, в която се помещаваше преди време ТЕЛК-а, става приют за бездомници. Това съобщи кметът Калин Каменов, който за пореден ден дойде на протеста в подкрепа на здравното заведение.По предварителна оценка, постройката ще струва 200 000 лева на местната хазна. А според градоначалника това е един легален начин да се помогне със свежи пари на изпадналата във финансов колапс болница. Местната власт подкрепи с още един жест стационара като с решение на общинския съвет разсрочи за една година задълженията й за такси и данъци, които са близо половин милион лева. Разбира се, това съвсем не е достатъчно да се излезе от дълговата криза, когато става дума за борчове около 20 млн. лв.  От градоначалника дойде новината, че една банка вече е проявила интерес и би могла да отпусне кредит. Но за целта фирмите -  доставчици трябва да вдигнат запорите на сметките. С тях вече се преговаря, увери кметът Каменов.Въпреки проливния дъжд, медиците, подкрепяни от граждани, излязоха на протест и блокираха възловия булевард \"Втори юни\" като предупредиха, че така ще е всеки ден, докато въпросът с оцеляването на най-голямото лечебно заведение в  региона не бъде решен.\n\n\n                    ", "date": "2017.10.07", "title": "Сграда в закъсалата врачанска болница става приют за клошари"}
{"url": "http://www.monitor.bg/a/view/30189-%D0%A2%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%BF%D1%8A%D1%82%D1%8F-%D0%A0%D1%83%D1%81%D0%B5-%D0%91%D1%8F%D0%BB%D0%B0/", "text": "\n                    Тежка катастрофа е станала на пътя Русе - Бяла. Челно са се сблъскали две коли преди разклона за село Иваново. Инцидентът е станал минути преди 11:00 часа. Пострадали са пътничка и двамата водачи, казаха от полицията. Тримата са откарани в русенската болница. И двете катастрофирали коли са с русенска регистрация.Причините за пътното произшествие се изясняват.\n\n\n                    ", "date": "2017.10.07", "title": "Тежка катастрофа на пътя Русе - Бяла"}
{"url": "http://www.monitor.bg/a/view/82197-%D0%93%D0%BB%D0%BE%D0%B1%D0%B8%D1%85%D0%B0-%D0%BA%D1%80%D0%B0%D0%B4%D0%B5%D1%86-%D1%81-30-%D0%B1%D0%BE%D0%BD%D0%B0/", "text": "\n                    Парична глоба в размер на 30 000 лв. и 18-месечен престой зад решетките постанови състав на окръжния съд в Ямбол по дело за кражба на златни накити.На подсъдимата скамейка застана 28-годишният Димитър Костадинов, който призна че на 3 юни т.г. е проникнал с взлом в дома на своя позната, откъдето задигнал накити на стойност 656 лв, които възнамерявал да продаде в заложна къща.При обиск в жилището на добре познатия от предходни обири млад мъж криминалистите  намерили укрити на различни места метаамфетамини и марихуана , струващи по цени на съдебната система 124 лв.Преди съдът да се произнесе Костадинов сключил споразумение с наблюдаващия досъдебното производство прокурор и по този начин си осигурил сравнително лекото наказание. Съдът е уточнил, че присъдата ще трябва да бъде изтърпяна при първоначален строг режим.Споразумението е окончателно и не подлежи на обжалване или протест.\n                    ", "date": "2017.10.07", "title": "Глобиха крадец с 30 бона      "}
{"url": "http://www.monitor.bg/a/view/26388-%D0%93%D0%BE%D0%BB%D1%8F%D0%BC-%D0%BF%D0%BE%D0%B6%D0%B0%D1%80-%D0%B2%D0%B8%D0%BB%D0%BD%D1%8F-%D0%B2-%D0%A0%D1%83%D1%81%D0%B5/", "text": "\n                    Голям пожар вилня тази нощ в района на Товарна гара в Русе. Унищожени са автосервиз, четири автомобила, складове, дърводелски цех. При инцидента няма пострадали хора.Огънят лумнал към 22:00 часа. Предполага се, че пламъците са тръгали от цеха и са се разпространили към намиращия се в съседство автосервиз. В него е имало четири автомобила, оставени за ремонт. Някои от тях са били с газови уредби, които са гръмнали. Пожарът се разпространил и към складовете за пластмасови опаковки.Шест екипа на пожарната в Русе се бориха три часа с пламъците. Повикано е подкрепление и от огнеборците в Разград. На мястото на инцидента пристигна и областният управител на Област Русе Галин Григоров.Пламъците са били потушени към 1 часа след полунощ. На мястото са останали да дежурят екипи заради опасност от възникване на вторични огнища.Рано тази сутрин започна оглед на засегнатите от пожара обекти. Тепърва ще се установяват щетите, предстои да се изяснят и причините за инцидента.„Рано е да се каже още откъде е тръгнал пожарът. Цехът не е работел към 22:00 часа, когато са забелязани първите пламъци. Полицията прави разследване, нека приключат всички процесуално-следствени действия”, каза директорът на противопожарната служба в Русе комисар Димитър Павлов.\n\n\n                    ", "date": "2017.10.07", "title": "Голям пожар  вилня в Русе"}
{"url": "http://www.monitor.bg/a/view/57864-%D0%91%D1%8A%D0%BB%D0%B3%D0%B0%D1%80%D0%B8%D0%BD-%D0%BE%D1%81%D1%8A%D0%B4%D0%B5%D0%BD-%D0%BD%D0%B0-10-%D0%B3-%D0%B2-%D0%93%D1%8A%D1%80%D1%86%D0%B8%D1%8F-%D0%B7%D0%B0-%D1%82%D1%80%D0%B0%D1%84%D0%B8%D0%BA-%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5/", "text": "\n                    Българин беше осъден на 10 години затвор в Гърция за трафик на хора и изнасилване. Подсъдимият беше признат за виновен за това, че държал българка като робиня, системно я пребивал и изнасилвал. Присъстващите в съдебната зала посрещнаха присъдата с ръкопляскания.\n\nВсички опити на подсъдимия да представи деянието като недоразумение бяха отхвърлени от съда. Прокуратурата доказа вината на българина за това, че е държал като робиня 26-годишна българка и системно е оказвал насилие върху нея.\n\nПотърпевшата каза в съда, че подсъдимият й обещал работа в Гърция. След пристигането й я заключва в контейнер в близост до град Килкис с позволение само наблизо да работи през деня селскостопанска работа, като й е вземал и парите.\n\nПоказания дадоха и клошари, които са живеели в близост до контейнера затвор. Всяка вечер българката е била бита и изнасилвана от подсъдимия, предаде кореспондент на БНР.\n\nДрамата продължава три месеца, след което жената е успяла да избяга до полицейския участък. След показанията й българинът е задържан.\n\nЗа да намали присъдата, подсъдимият се призна за виновен по престъпление за трафик на хора и изнасилване, но каза, че не знаел, че това е престъпление. Мъжът получи максимална присъда от 10 години затвор и парична глоба от 12 хиляди евро.\n                    ", "date": "2017.10.07", "title": "Българин осъден на 10 г. в Гърция за трафик и изнасилване"}
{"url": "http://www.monitor.bg/a/view/17999-%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D0%BE%D1%81%D1%83%D0%B5%D1%82%D0%B8%D0%BB%D0%B8-%D0%BF%D0%BB%D0%B0%D0%BD-%D0%B7%D0%B0-%D0%BD%D0%BE%D0%B2-11-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    Трима мъже, заклели се във вярност на \"Ислямска държава\", възнамерявали да устроят миналата година \"нов 11 септември\" в Ню Йорк чрез атентати с бомби и стрелби с голям брой жертви. Това заявиха американските власти, цитирани от ДПА.При разговори в приложение за мобилни телефони мъжете заявили пред агент под прикритие на ФБР, представил се за привърженик на \"Ислямска държава\", че искали да извършат \"терористични атентати като тези в Париж и Брюксел\".Двама от тях проучвали множество места и събития във и около Ню Йорк като потенциални мишени, сред които площад \"Таймс скеуър\" и места за провеждане на концерти.Деветнайсетгодишният канадски гражданин Абдулрахман ел Бахнасауи закупил експлозиви за атаките и през май 2016 г. бил арестуван от ФБР, след като пристигнал в САЩ. Признал се за виновен в тероризъм и очаква присъда.Пред агента под прикритие Бахнасауи казал, че \"на тези американци им трябва атентат\", както и че искал да устрои \"нов 11 септември\". Той също така изпратил на агента снимка на \"Таймс скеуър\", посочвайки: \"Сериозно, трябва ни кола бомба на Таймс скеуър. Виж тези тълпи от хора!\"По отношение на плана за атака срещу места за провеждане на концерти Бахнасауи казал: \"Просто влизаме с оръжие в ръка. Така го направиха момчетата от Париж\".Талха Харун, 19-годишен американец, който планирал да пристигне в Ню Йорк за атаките, бил арестуван в Пакистан, където очаква екстрадиция в САЩ.Третият мъж, 37-годишният филипински гражданин Ръсел Салк, който пратил пари в САЩ, за да финансира атаките, бил арестуван във Филипините и също очаква екстрадиция.\n\n\n                    ", "date": "2017.10.07", "title": "Американските власти осуетили план за \"нов 11 септември\""}
{"url": "http://www.monitor.bg/a/view/30017-%D0%A1%D1%82%D0%B5%D1%84%D0%B0%D0%BD%D0%B8%D1%8F-%D0%9A%D0%BE%D0%BB%D0%B5%D0%B2%D0%B0-%D0%B0%D0%BA%D1%82%D1%80%D0%B8%D1%81%D0%B0%D1%82%D0%B0-%D1%85%D0%B0%D0%BC%D0%B5%D0%BB%D0%B5%D0%BE%D0%BD/", "text": "Чаровницата се стяга за премиера в театър „София“\n                    \n\n\n                    ", "date": "2017.10.07", "title": "Стефания Колева - актрисата хамелеон"}
{"url": "http://www.monitor.bg/a/view/7053-%D0%93%D0%BB%D0%B0%D1%81-%D0%BD%D0%B0%D0%B7%D0%B0%D0%B5%D0%BC/", "text": "Кои са най-култовите роли на българските озвучители\n                    Каква прецизност и способност да контролираш гласовите си струни дори по време на въздишка са необходими за създаването на добър дублаж, който да влезе с шут във всекидневието на всяка домакиня от телевизионния екран? Озвучаването на филми и сериали е често неглижирано у нас. Челният сблъсък с него обаче ни показва, че в същността сиПротивно на разбиранията на скептичния зрител, „трикът“ не е в това да застанеш пред микрофона и да прочетеш някакъв текст, подготвен предварително от група преводачи. Всекидневно артистите, усвоили тънкостите в занаята, трябва да се съобразят далеч не само с думите, изречени в оригиналния вариант на филма, а още с тона, дикцията, жестовете, логическите ударения и продължителността на паузите, използвани от актьорите, застанали пред камерата. Най-често в България с тази задача се заемат професионалисти, случва се пред микрофона да застанат и други известни личности, привлечени от разпространителите като пиар кука за редовия гражданин. Имайки предвид недоволството на голяма част от зрителите, че малко на брой актьори озвучават едновременно много персонажи, правейки разбирането на сюжета невъзможно, всеки може да се впусне в приключението, наречено „озвучаване“ дори срещу изкарването на кратки курсове. Такива могат да бъдат намерени в редица академии, като средно за един месец уроци ще трябва да се бръкнете с 600 лв.трудно могат да бъдат изчислени – те зависят от продължителността на филма/сериала и от това доколко повереният ви персонаж е в главна роля. Според данни на ГАРД (Гилдията на артистите, работещи в дублажа) една дума или звук в киното се оценява на 40 стотинки. В телевизията цената пада четири пъти.Дублирането всъщност навлиза като идея по света още с появата на звуковия филм, а появата му е следствие на желанието на продуцентите да котират своите проекти на повече от един език. Макар изработката на надписи (субтитри) да е модерна практика и до днес, се смята, че е неподходяща за телевизионния ефир. Първо, защото баба ни вероятно ще трябва да си увеличи тройно диоптъра, за да може да разчете дребните буквички, и второ – логистиката повелява да гледаме „разсеяно“ телевизия. Тоест тя да звучи на фон на ежедневните ни дейности. Така човекът, който не познава чуждата реч, рееща се от екрана, просто ще превключи канала.В същото време е някак уютно едни и същи гласове да те посрещат всеки ден от телевизията. Така дори без да я познават хиляди българи се влюбиха в Силвия Лулчева, която не само се превърна в еталон в занаята, но вероятно ще остане и в историята като българската Кари Брадшоу. Кои са най-известните родни майстори на дублажа четете сега: Преди да стане популярна като Славея Лютова в „Столичани в повече“, Силвия Лулчева придоби статут на най-добра приятелка в сексразговорите на всяка телеманиачка като озвучителка на Кари Брадшоу. Култовият персонаж, белязал завинаги кариерата на Сара Джесика Паркър, е неминуемо сред най-култовите и в професионалния път на българската актриса. Слова като „Облечени от глава до пети в любов. И това е единствената марка, която никога не излиза от мода“ и „Вселената не винаги играе честно, но има добре развито чувство за хумор“, облечени в кадифения глас на Лулчева, несъмнено станаха част от причината за големия фурор на сериала и на родна територия.По-малко известен факт е, че освен в дълбоките води на модата и секса в токчетата на Брадшоу, актрисата ни въвежда и в света на комично-сатиричното средностатистическо американско семейство. Да забърква манджа с фасове и да посреща мъжа си, който от вратата пъха ръка в панталона, е ежедневие за друга популярна героиня, звучаща на български с гласа на Силвия. И ако вече не сте се досетили – това е Пеги Бънди от „Женени с деца“.Дриблирането с емоции на чисто вокална основа възпитаничката на Стефан Данаилов владее до съвършенство. Неслучайно през 2004 г. е отличена с „Икар“ в категория „Златен глас“. Сред останалите сериали, в които сте чували актрисата в ролята на любимите си персонажи, са „От местопрестъплението: Маями“, „Забравени досиета“, „Обвързани“, „Вдовицата в бяло“ и др. Тя е дала гласа си назаем и на мобилните оператори за репликата „Телефонът на абоната е изключен или извън обхват“. Каква е връзката между отегчения продавач на обувки в „Женени с деца“ Ал Бънди и симпатичния ухажор на местния кръчмар в „Ало, ало“ - лейтенант Грубер? Отговорът е Стефан Димитриев. Трудно бихме оприличили двата популярни образа дори озвучени на български. Докато единият говори по-дрезгаво, пресъздавайки поредния морален гърч от физиономията на червенокосата си съпруга, другият реди слова със сладък глас досущ като поет. И ако си мислите, че задачата да създаде персонални вокални облици на двамата коренно различни типажи е трудна, то следва да ви съобщим, че на Димитриев е поверена още една роля в „Ало, ало“ - тази на полковник фон Щрьом. Или на човека, имащ най-често визуален и гласов контакт с любвеобилния Грубер.Димитриев започва кариерата си в дублажа в началото на 80-те години на миналия век, а през 2009 г. получава наградата „Дубларт“ за цялостен принос. Извън сериалите гласът му звучи и в редица други ключови филми. Условно можем да го наречем и българския Антъни Хопкинс, тъй като именно той озвучава великия актьор в „Маската на Зоро“, „Легенди за страстта“, „Да устоиш на Пикасо“, „Пропукване“ и „Ритуалът“. Димитриев дублира още Клинт Истууд в „Съвършен свят“, „Мостовете на Медисън“ и „Кръв“, дава глас на Дъмбълдор в три от лентите за Хари Потър, както и на д-р Уотсън в „Баскервилското куче“. Стефан Сърчаджиев-Съра несъмнено е сред най-популярните български дубльори, като името му се откроява в десетки филми и сериали, с които уплътняваме свободното си време вкъщи. Сред интересните роли, поверени на артиста, е тази на американския президент Франклин Рузвелт в „Пърл Харбър“. Изпълнител на персонажа пред камера е носителят на „Оскар“ Джон Войт. Съра дава гласа си и на неглижирания от родителите си Робърт, който винаги допира храната до брадичката си, преди да я погълне във „Всички обичат Реймънд“. На него се пада тежката корона да озвучава в няколко продукции и Морган Фрийман, прочул се с медения си глас на Запад. Сърчаджиев го дублира за филми като „Конан Варварина“, „Зрителна измама“, „Черният рицар“, „Верижна реакция“ и др. По-малките зрители пък ще го познаят като Хагрид в първите два филма от поредицата за Хари Потър.Братът на Йосиф Сърчаджиев прави дебюта си в озвучаването в средата на 90-те години на миналия век. Първоначално започва с анимации, а един от първите му игрални сериали е „Касандра“. Тази година грабна „Икар“ за дублажа си на ролята на Ам Гъл в дублажа на поредицата „Хобит“. На въпроса кои са любимите продукции, които озвучава, Милица Гладнишка е категорична - „Трансформърс прайм“ и „Джеси“. Макар кариерата й в дублажа далеч да не се ограничава до детските и тийнсериали, актрисата с размах успява да влезе под кожата на всеки малчуган, застанал пред екрана. Причината – енергията й е заразителна, а гласът може да мутира от истеричните писъци на детегледачката на „Дисни“ в „Джеси“ до напълно драматичен персонаж. Сред проектите, в които чуваме Гладнишка, са още „Щъркели“, „Камбанка и феята пират“, „Рапунцел разбойникът“ и много други.На нея ще бъде поверена и ролята на самодивата Тина в подготвяния масов проект на „Студио Змей“ - „Златната ябълка“. Амбициозната анимация е с идеен двигател Димитър Петров, работил за Cartoon Network Studios в Европа, а към момента се довършват последните щрихи от пилотния епизод на сериала. Десет сезона на малкия екран дадоха възможност на Васил Бинев да влезе максимално под кожата на следователя с ум, остър като бръснач, в „От местопрестъплението: Маями“ - Хорейшио. „Вече познавам дъха, паузите, емоционалните изблици на Дейвид Карузо (актьора, изиграл ролята в американския сериал – б.а.). Когато тръгне нанякъде, знам кога ще се обърне. Сега го чакам в следващ сериал, защото за съжаление този свърши\", разказва съпругът на Силвия Лулчева.Встрани от дълготрайните продукции на малкия екран Бинев е имал възможността да дублира звезди от ранга на Ален Делон („Дума на ченге“, „Франк Рива“ и др.), Антонио Бандерас („Легендата за Зоро“, „Непобедимите 3“ и др.), Бен Кингсли („Изобретението на Хюго“, „Железният човек 3“ и др.), Брад Пит („Бандата на Оушън“, „Z-та световна война“ и др.), Джон Траволта („Лице назаем“ и др.), Джордж Клуни („Батман и Робин“, „Гравитация“ и др.) и т.н. Най-труден за пресъздаване обаче му е Еди Мърфи. Бинев е озвучавал комика в близо 20 ленти, сред които и култовите за кариерата на холивудския актьор филми от поредицата „Ченгето от Бевърли Хилс“. „Той е гъвкав, с огромен диапазон на гласа, абсолютно непредвидим. Адски е сложен за обличане в български емоции\", смята родният артист.  Фактът, че когато озвучаваш някого, започваш да го опознаваш като своеобразен свой брат, доказва и Даниел Цочев или както запалените по медицински сериали БГ зрители биха го припознали по гласа – д-р Хаус. Българският актьор се справя до съвършенство със саркастичните подмятания на ексцентричния лекар, а вследствие на това успява да влезе без пропуск на концерт на Хю Лори, изпълнил ролята в оригинал. На свое пътуване зад граница Цочев разбира, че британският актьор има изява наоколо. Отива заедно с половинката си Нели, а след като охраната разбира, че нашенецът дава гласа си назаем на интересния д-р Хаус, ги пуска безвъзмездно.Други заглавия с участието на Цочев са „Спешно отделение“, „Сексът и градът“, „Ориндж Каунти“, „Забравени досиета“, „Менталистът“ и др.  „Певицата Весела Бонева се отклони от обичайното си амплоа, за да развесели децата с гласа на Анна от една от най-популярните анимации на „Дисни“ - „Замръзналото кралство“. „От малка имам силно влечение към актьорското майсторство. Посещавала съм уроци в продължение на няколко години паралелно с пеенето и пианото. Бях поканена на кастинг за главната роля на Анна във филма “Замръзналото кралство” и още докато гледах трейлъра на английски, разбрах, че тази роля е много близо до моята същност и трябва да дам всичко от себе си, за да ме изберат. Толкова силно повярвах и се вживях в образа на Анна, че се случи най-хубавото.Да участвам в такъв голям проект на “Дисни”, беше истинско предизвикателство за мен”, обяснява изпълнителката на „Родината“. За участието си в третата най-гледана анимация у нас след третата и четвъртата част на „Ледена епоха“ Бонева бе отличена и с грамота за принос в озвучаването на „Замръзналото кралство“ от продуцентския гигант „Дисни“. Приз от компанията получи и Момчил Степанов, който дублира друг от главните герои в продукцията – Кристоф.\n\n\n                    ", "date": "2017.10.07", "title": "Глас назаем"}
{"url": "http://www.monitor.bg/a/view/66067-%D0%98%D1%81%D0%BF%D0%B0%D0%BD%D0%B8%D1%8F-%D0%B5-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE-%D0%98%D1%82%D0%B0%D0%BB%D0%B8%D1%8F-%D1%81-%D1%85%D0%B8%D0%BA%D1%81-%D1%81%D1%80%D0%B5%D1%89%D1%83-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Отборът на Испания и на теория вече е на Мондиал 2018 след домакинска победа с 3:0 над Албания в мач от квалификационната група G на зона Европа. Успехът гарантира място на иберийците в Русия и заради грешната стъпка на Италия срещу Македония.  В Аликанте дебютантът Родриго Морено откри головата сметка (16), а попадения на Иско (24) и Тиаго Алкантара (27) увеличиха головото измерение.Скандалният Жерард Пике отново беше титуляр за иберийците рамо до рамо със Серхио Рамос. Родриго Морено поведе нападението на Ла Роха, подкрепян от Давид Силва и Иско. Албанците бяха подредени в 4-3-3.Италия завършиха 1:1 с Македония в среща от световните квалификации, играна на \"Олимпико ди Торино\", и разочароваха тифозите. Сметките според класацията на вторите отбори в групите показват, че италианците все още не са сигурни участници в пресявките за Мондиал 2018.Попаденията реализираха Джорджо Киелини и Александър Трайковски. Това бе мач номер 172 с националния екип за Джанлуиджи Буфон, който дебютира под рамката на \"Скуадрата\" преди почти 20 години. Джиджи е абсолютен рекордьор за страната си, увеличавайки все повече разликата с предишния водач Фабио Канаваро (136 срещи за Италия).Отборът на Сърбия също имаше шанс да се класира, но допусна изненадваща загуба с 2:3 от Австрия във Виена.  Домакините запазиха теоритичен шанс да се доберат до 2-ата позиция в крайното класиране. Грузия – Уелс 0:1 (0:1 Том Лоурънс 49)Ейре – Молдова 2:0 (1:0 Дарил Мърфи 2, 2:0 Дарил Мърфи 19)Австрия - Сърбия 3:2 (0:1 Лука Миливоевич 11, 1:1 Гуидо Бургщалер 25, 2:1 Марко Арнаутович 76, 2:2 Неманя Матич 83, 3:2 Луис Шауб 89)Група GИталия – Македония 1:1 (1:0 Джорджо Киелини 40, 1:1 Александър Трайковски 77)Испания – Албания 3:0 (1:0 Родриго 16, 2:0 Иско 24, 3:0 Тиаго Алкантара 27)Лихтенщайн - Израел 0:1 (0:1 Ейтан Тиби 21)Турция – Исландия 0:3 (0:1 Йохан Гудмундсон 32, 0:2 Биркир Бярнасон 39, 0:3 Кари Арнасон 49)Хърватия – Финландия 1:1 (1:0 Марио Манджукич 57, 1:1 Пири Соири 90)Косово – Украйна 0:2 (0:1 Леард Пакарада 60, 0:2 Андрий Ярмоленко 87) \n\n\n                    ", "date": "2017.10.07", "title": "Испания е на световно, Италия с хикс срещу Македония"}
{"url": "http://www.monitor.bg/a/view/14701-%D0%9F%D1%8A%D1%82%D1%8F%D1%82-%D0%BD%D0%B0-%D0%9D%D0%B0%D0%B8%D0%BC/", "text": "Големият шампион така и не успя да се приспособи към живота извън спорта\n                    Светът на спорта беше потресен от новината, че трикратният олимпийски и седемкратен световен шампион във вдигането на тежести Наим Сюлейманоглу е изпаднал в кома заради цироза. Два дни по-късно авторът на 46 световни рекорда беше стабилизиран, но според лекарите единственият шанс за неговото оцеляване е трансплантация на черен дроб.Истинска легенда във вдигането на тежести, Наим Сюлейманоглу е роден на 23 януари 1967 година в семейство на български турци в село Птичар, Момчилградско. Започва с щангите от ранна възраст, като през 1983 г. за пръв път подобрява световен рекорд. На следващата година няма възможност да участва на олимпиадата в Лос Анджелис, тъй като тя е бойкотирана от България и други сателити на бившия СССР. По време на т.нар. възродителен процес името му е променено на Наум Шаламанов. Спортистът след това винаги повтаря, че именно смяната на името е причината да избяга в Турция. И животът му да стане достоен за сценарий на холивудски филм.Дали само това, че се превръща против волята си в Наум Шаламанов, е причината Наим Сюлейманоглу да реши да избяга в Турция, е доста спорно. Факт е обаче, че този акт намира невероятен световен отзвук и нанася звучен шамар върху реномето на социалистическа България по онова време.Наим взима решението да се изсели през януари 1985-а, на връщане от турне в Мелбърн. Научили за смяната на имената на етническите турци, съотборниците муче трябва да се прекръсти на Иван Живков (от имената на старши треньора Иван Абаджиев и партийния и държавен лидер Тодор Живков). На летището в София паспортът му е иззет и му връчват документа с новото име – Наум Шаламанов.Бягството става факт през декември 1986-а след състезанията за Световната купа по щанги в Мелбърн, където Наим печели трофея за трети път поред. На заключителния банкет на 6 декември той изпива няколко уискита и изчезва…Официалните власти у нас мълчат, защото не е прието известна личност да „избере свободата”. Едва на 10 декември в БТА се появява витиеватото съобщение: „От понеделник сутрин в Мелбърн световноизвестният щангист Наум Шаламанов е в неизвестност. От съобщенията в някои австралийски вестници се подразбира, че 19-годишният българин е станал обект на специално внимание на определени среди. Отведен е в някакво жилище с неизвестен адрес, но е известно, че се ползва от турци. От информациите се разбира, че върху него се оказва въздействие да не се върне в родината си.”Два дни по-късно информацията е допълнена със „…злонамерени сили, пренебрегвайки нормите на международните отношения и правата на личността, действат неправомерно срещу български гражданин”.През това време Наим вече е в Лондон, а британските медии съобщават нещо любопитно, което явно показва, че българската страна е тотално в неведение. “Няколко часа след като самолетът напусна Австралия властите в КанбераЖелязко Димитров и обясниха случилото се. Те са съобщили на българския представител, че австралийските власти нямат намерение да задържат в страната чужди граждани, които искат да я напуснат.”Проспаните от българските власти събития обаче разкрива тогавашният генерален секретар на турската федерация по щанги Кенан Нухут. „Ставаше дума за специална операция, ръководена от тогавашния премиер-министър на Турция Тургут Йозал и осъществена от Министерството на външните работи заедно с Турската национална разузнавателна служба (MIT). Бягството му беше равносилно на революция, която привлече вниманието на целия свят.”„Бягството беше планирано почти цяла година, като за това има голяма секретна кореспонденция - продължава Нухут. – По време на банкета той се възползва от едно разсейване на ръководителите на отбора и отива до тоалетната, откъдето е изведен и откаран с жълта кола „Датсун” до едно кафене. От там Наим и още няколко души отиват в джамия, където турският отбор е на молитва. Той също се включва в молитвата, след което е отведен в частна квартира, а турското посолство в Австралия е информирано за движението му. Когато служителите на посолството докладват за ситуацията на Тургут Йозал, министър-председателят нареди Наим да бъде доведен незабавно. Той първо пристига в Лондон, където е прехвърлен в частен самолет, за да лети за Истанбул и от там – за Анкара.”След това обаче идва истинският проблем. Как Наим Сюлейманоглу да бъде допуснат до участие на олимпиадата в Сеул през 1988 г. Защото за целта се изисква специално разрешение от България или забрана за участие за един олимпийски цикъл от 4 години.Това, което не се купува с пари, се купува с много пари. Турската страна започва преговори с българските власти и се постига тайно споразумение. Срещу колосалната за времето си сума от милион и двеста хиляди долара в брой България разрешава на Наим Сюлейманоглу да участва в Сеул. Властите у нас доскоро отричаха подобно плащане, защото и до ден днешен остава пълна енигма за какво са похарчени въпросните пари.Трансферът на сумата е направен през граничния пункт Капъкуле – Капитан Андреево.лично от министъра на младежта и спорта на Турция Кемал Камилоглу, шефа на федерацията по щанги Ариф Нусрет Сай и един негов подчинен чиновник.„Това е може би едно от най-горещите събития, които не можах да проследя на живо - пише по този повод репортерът Тайфун Баймдир. – Знаех кога и къде ще бъдат предадени парите, но не успях да ги проследя, защото ми попречиха да го направя. Но след като трансферът беше осъществен, нямаше проблем Наим да участва на олимпиадата.”Турция е направила сензационна сделка и огромна инвестиция в Наим, който тренира нечовешки. Олимпиадата наближава, но точно три месеца преди Сеул става ясно, че той страда от хепатит. Премиерът Йозал вика за консултация професор от Иран, известен с постиженията си в тази област. Започва интензивно лечение и месец преди игрите спортистът започва отново тренировки. Три или четири дни преди олимпиадата той подобрява световния рекорд с цели 20 килограма.В Корея пък, преди началото на състезанието, Иван Абаджиев коментира тихо: „В първия си опит той ще спечели титлата. Във втория ще счупи световния рекорд. В третия… Трети няма да има.” Най-големият конкурент на Сюлейманоглу е Стефан Топуров. Двамата правят поправки на световните рекорди в първите си опити. В крайна сметка Наим вдига с по 15 кила отгоре и в двете движения – 342,5 към 312,5 кг в двубоя.Наим е един от спортистите, пребивавали най-кратко в Сеул. Пристига два дни преди състезанието – на 20 септември. По време на целия полет до Корея не спи, налива се с кафе. По време на допинг контрола нивото на кофеин в кръвта му е само с 5-10 милиграма под лимита. Кафето можело да му коства титлата.След историческото представяне в Сеул той се оттегля от спорта на 22 години със злато от световното първенство. След това обаче се завръща, за- в Барселона (1992) и Атланта (1996).Когато окончателно спира със спорта след фиаско на олимпиадата в Сидни 2000, Наим премина през тежки и травматични изпитания. Здравето му се влоши, а и загуби почти всичките си средства. Опита в политиката и се провали. Като член на турската федерация по щанги реши да се бори за неин президент, но не успя.„От някогашното му финансово благополучие сега няма и помен. Всичко е профукал. Сюлейманоглу днес преживява само със заплатата си от федерацията. Останал му е един-единствен парцел в Анталия. Тъжен, уморен и самотен е след тежкото заболяване и едва ли ще си стъпи на краката до края на живота си”, разказват хора от близкото му обкръжение.Животът на Наим започва да се срива, след като започнал да взима “допинга на богатите” – кокаин.„Наим получи наведнъж всичко, за което едно обикновено момче може да си мечтае - казва един от неговите най-близки приятели, щангистът Халил Мутлу. - Тези неща са хубави, но временни. Можехме да покажем малко повече лоялност към него. Наим също направи някои грешки, но не можеш да избегнеш това, когато паднеш от благодатта толкова бързо.”  \n\n\n                    ", "date": "2017.10.07", "title": "Пътят на Наим"}
{"url": "http://www.monitor.bg/a/view/39297-%D0%9C%D0%B5%D0%BA%D1%81%D0%B8%D0%BA%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B1%D0%B5%D0%B7-%D0%B7%D0%B0%D0%B3%D1%83%D0%B1%D0%B0-%D0%BA%D1%8A%D0%BC-%D0%9C%D0%BE%D0%BD%D0%B4%D0%B8%D0%B0%D0%BB-2018/", "text": "\n                    Мексиканският национален отбор по футбол продължава да е без загуба в квалификациите за Мондиала в Русия.\"Ацтеките\" биха Тринидад и Тобаго с 3:1 у дома и имат аванс от 6 точки, макар с мач повече от Коста Рика.В другата среща от снощи в зона КОНКАКАФ САЩ победи Панама с 4:0 в пряка битка за третото място, като американците вече са с две точки аванс пред съперника и в последния кръг срещат аутсайдера Тринидад и Тобаго.\n\n\n                    ", "date": "2017.10.07", "title": "Мексико продължава без загуба към Мондиал 2018"}
{"url": "http://www.monitor.bg/a/view/29444-%D0%90%D0%BD%D0%A2%D0%BE%D0%BD-%D1%81%D0%BC%D0%B5%D0%BB%D0%BE%D1%81%D1%82/", "text": " Докато учи децата на Холивуд на дисциплина чрез таекуондо, Касабов преговаря с Мел Гибсън за роля в новия „Отряд самоубийци“\n                    \n\n\n                    ", "date": "2017.10.07", "title": " (Ан)Тон смелост "}
{"url": "http://www.monitor.bg/a/view/62462-%D0%A1%D0%B5%D0%B4%D0%BC%D0%B8%D1%87%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-713-%D0%BE%D0%BA%D1%82%D0%BE%D0%BC%D0%B2%D1%80%D0%B8/", "text": "\n                    В събота печелите от публични изяви. Търсете мнението и одобрението на околните за работата, която вършите. Може да получите спонсорска подкрепа. Ще има за какво да се почерпи в този ден. В неделя не очаквайте да ви разберат, да ви влезат в положението и да ви направят отстъпки. Без да се пазарите, свършете каквото сте обещали. 9-и е ден на мръсни игри и завоалирани действия. Плетат се мрежи и се ловят наивници. Казва се и се декларира едно, а утре ще се направи друго. Опитайте да разберете кой каква игра играе. Подгответе се за натиск и всякакви изненади. Но като се събудите на 10-и, знайте, че нещо в живота ви ще започне да се променя в положителна посока. Планетата на правото и закона Юпитер вече няма да ви гледа в опозиция. Това, което от доста време ви мъчи, ще започне да се подрежда. Ще навлезете в период на по-голямо юридическо обезпечение, ще уредите документи, собствености и дейности във връзка с чужбина. Преградите пред вас падат, очертава се нова посока в бизнеса и личния живот. На 11-и предстои разчистване на сметките. Ще се казват премълчани думи и ще се прави това, за което в миналото не са стигали сили. Нищо няма да става гладко. На 12-и с очертава тежък изпит за вас. Конкуренцията надига глава. Но в петък ще сложите всеки на мястото му и няма да се дадете без бой. В тези дни може да загубите една битка, но ще спечелите войната, водена отдавна.В събота може да постигнете максималното във всяка ситуация. Очертават се приятни посещения и предложения, възможност да се спечели нещо допълнително и да се привлекат нови партньори. Със сигурност ще има кой да плати сметките ви и да направи живота ви по обезпечен. Ще се ползвате от допълнителни екстри, а някой ще изкара и неочаквани пари. 9-и е граничен ден, който ще определи на всеки мястото му. Не позволявайте друг да диктува условията. В този ден всеки ще получи по заслуги. Ще се радвате и на любов, ако сте давали такава. От 10 октомври тази година до 8 ноември 2018 г. планетата на правото, закона и протекциите от чужбина Юпитер ще ви гледа в опозиция от знака на Скорпиона. Настава време, в което ще трябва да се уреждат правни въпроси свързани с имоти, наследства и работа извън страната. Няма да ви е леко, ще се борите с институциите и с някой, който ще ви притиска в законов план. Може да ви откажат работа в чужбина. Подсигурете се с добър адвокат и с нужните документи за делата, които предстоят. 11-и дава много посоки на избор. Не се давайте без бой. Всичко, което предприемете ще ви донесе нужните защити и възможност да извлечете ползи от минали грешки. На 12-и посетете капацитет за съвет. Родените в първата декада ще срещнат в петък и първата преграда на работното място.7-и е ден за нови начинания, за нови срещи и преговори, които ще ви свържат с качествени хора. С лекота придобивате една особена вътрешна освободеност и се отдавате на удоволствията от живота. На 8-и предстои преобразяване. Пригответе се за лична и професионална инвентаризация, стегнете редиците, дайте си сметка кои са истински верните ви приятели. 9-10-и са може би най-трудните и показателни за бъдещето ви дни. Нещо важно в живота ви се променя, поемате си отговорностите, които до момента сте прехвърляли на друг. На 9-и ще ви бъдат поставени условия и ултиматуми от хората, от които сте си позволили да зависите. От 10 октомври 2017 г до 8 ноември 2018 г Сатурн ще ви гледа в опозиция от знака на Стрелеца. Конкурентите ви ще се сплотят, ще срещате колективен отпор на всичко, което правите в работата, бизнеса или в политиката. Ще се наложи бързо да пораснете, а може и бързо да остареете и помъдреете. Подгответе се да предадете или да поемете щафетата. Родените в края на май първи ще усетят натиска. На 11-и ще се случват събития показващи накъде и към кого е добре да тръгнете. Направете първата крачка към истински важната за вас цел. На 12-и започнете нов учебен процес. Някой се връща, а друг заминава за чужбина. 13-и е ден на големите апетити, покажете зъби и нокти, но подгответе и защитата си.В настоящия период нещо важно в живота ви ще се промени към по-добро. Планетата на висшето покровителство, на правото, закона и протекциите от чужбина Юпитер ще навлезе на 10-и в знака на хармоничния ви Скорпион и цяла една година ще ви подкрепя в замислите, в юридическите дела, в имотно и наследствено отношение и в посоката на работа и учене в чужбина. Подгответе се за качествен скок в живота си. Още на 7-8-и ще усетите някои екстри, ще получите предложения и ще осъществите връзки с качествени хора. Организирайте големия лов и голямото преустройство в живота си. Направете равносметка и помислете за добри адвокати, посредници и съюзници, с които до тръгнете към важна за вас цел. В близкото бъдеще в живота ви ще се появи важен покровител, а може би точно в този уикенд той вече стои до вас и пред олтара. На 9-и очаквайте опити за зарибяване. Не бързайте, не взимайте важни решения. Вечерта си поръчайте сън, в който да видите насоките на живота си в бъдеще. На 10-и преградите пред вас падат или вече може да ги преодолеете с един скок. 11-и е денят на първата ви голяма победа или спечелена битка. Родените до 1 юли са в най-силната си позиция. 12-и е ден за размисъл и опипване на почвата. На 13-и е първата ви тестова битка на амбициите и желанията. Ако заминете за чужбина, дълго няма да се върнете.Настоящият период ще сблъска интересите ви с някой, който дълго ще остане в живота ви и ще е причина за личното ви израстване, помъдряване и остаряване. В този уикенд за вас предстои преобразяване. Ще се радвате на ново присъствие, което в бъдеще не само ще ви радва, но и ще ви затруднява и ограничава. Подгответе се да плащате нечии сметки и дано те да са за децата и внуците ви. В понеделник ще трябва да се кажат тежки думи. На работното място ще се действа и задкулисно, ще се правят опити за обвързване и зарибяване. Не се обвързвайте с никого и не сключвайте нови договори. С навлизането на Юпитер в знака на нехармоничния ви Скорпион в живота ви може да се появи силен опонент. Родените в първите дни на зодията ще трябва да направят своя ход в нова среда и да парират ударите на конкуренцията. Не си позволявайте да сърдите закона и неговите служители. Постарайте се да бъдете изрядни с документи, собствености и разрешителни. Може да се наложат някои бързи прехвърляния на имоти и собствености. Родените в началото на зодията може да очакват първите удари в гръб на 13-и. Затова на 11-12-и се постарайте да не ви хванат в крачка. Търсете нови съюзници, адвокати и просто приятели. Навлизате в период на тежки битки, пригответе се за скок. Чака ви година, в който царската корона ще ви дотежи.7-и е ден за разкрепостяване, за приятни и радващи моменти във весела компания. Някой може и да ви плати сметката, да се погрижи за личните ви нужди, удоволствия и желания. Ще получите и вест, за която ще почерпите. На 8-и ще видите някого в нова светлина или за пръв път ще се събудите с някого заедно в леглото. Този ден ни дава по заслуги. Каквото сте заработили, това ще си получите и дано е само радост и голяма порция любов. На 9-и очаквайте конфликти на работното място и неприятности в отношенията с близки и приятели. Не се обвързвайте с никого, не сключвайте нови договори, независимо от примамливите условия. По някакъв начин ще бъдете зарибени и употребени. Най-лошият ден за годежи и сключване на брак. Във всички взаимни действия ще има подтискане и неравностойност. Един ще ползва благата, а друг ще се труди и плаща за екстрите и това е вероятно да сте вие. 10-11-и са дни, в който преградите падат, но ще отпаднат и някои защити, на които сте разчитали. Може да бъдат детронирани или пенсионирани някои ваши покровители. Постарайте се бързо да намерите нови хора и специалисти, с които да се обградите, защитите и да действате съвместно в бъдеще. На 12-и може да спечелите от консултантска и преподавателска работа. Търсете и предавайте опита си. Петък е ден за коренна реформа в работата и в начина ви на живот.7-и е най-хубавият ден за сключване на брак в този месец. Връзките ви ще се покровителстват от висшата любов, а и наследникът скоро ще дойде. Сега е момента да направите предложение или да се запознаете с някого, който в бъдеще ще донесе щастие в живота ви. Отворете се към околните, съберете се във весела копания, радвайте се на живота, защото скоро ще ви се стоварят доста отговорности на главата. Планетата на правото, закона и висшето покровителство Юпитер ще напусне вашия знак на 10 октомври и ще отиде да помага в живота на Скорпионите. Още на 8-и направете лична инвентаризация, дайте си сметка на кого и на какво може да разчитате. На 9-и пуснете мрежата, опитайте се да хванете своята златна рибка на желанията или да се сдобиете с нови защити и защитници за бъдещето. Предстоят рокади на 10-и, които ще ви преустроят от една среда в друга. Не е все едно какво ще започнете и предприемете в тези дни. За вас предстои смяна на караула. Постарайте се да се обградите с нови и качествени хора. Търсете и нова работа, уредете до края на ноември имотни и наследствени дела. 11-и е ден за пътувания, за преход в нова среда и на ново работно място. Предприетото ще носи ползи и защити, но и много усилия ще ви коства. 12-и е ден за консултации, не правете нищо несъгласувано и необмислено. 13-и е ден за реформи.7-и е ден на прекалявания, за които ще се плаща. Веселието може да прерасне в скандал. Бъдете внимателни и в неделния ден, за да не плащате за свои и чужди грешки. Не бързайте да взимате решения, за които ще съжалявате. 9-и ще промени намерения и отношения, ще помогне да привлечете някого и в следващите дни и месеци да се ползвате от предимства и защити. За вас започва да духа вятърът на благите промени. Навлизате в един от най-силните и обезпечени периоди в живота си. На 10-и Юпитер навлиза в Скорпион. Веднъж на 12 г. цикъл тази планета на правото, закона и висшето звездно покровителство ще се погрижи и за вас, ще ви донесе юридически, лични и професионални защити и до една година ще сбъдне поне една ваша мечта. Някой ще се обзаведе с нов дом и ново семейство, друг ще дочака наследник или всичко това на куп. 11-и се свързва с колесницата на победата. Няма начин нещо да не потръгне и да не се промени във ваша полза и интерес. Почукайте и ще ви отворят. На 12-и печелите от посредническа и консултантска дейност. Сключените в тези дни договори ще са от голямо значение за бъдещето ви. На 12-и ще се събуди конкуренцията. Любовта ще се опита да ви удуши в прегръдките си с нови претенции и желания. И шефовете ще искат прекалено. В този ден си давате сметка, че трябва да промените подхода и отношенията си с някого.7-и е ден за песни, танци и веселие, стига да намерите време и място за всичко това. Доставете си радост, ще има кой да плати поне част от забавленията или бензина. Пътувайте, разширете сферата си на влияние. 8-и е особен ден, в който гениалността и глупостта са се хванали за ръка. Внимавайте с идеите, които споделяте. Всичко се вижда изкривено. Трудно ще различите приятел от враг. Грешките ще се плащат в следващите дни. В понеделник не бързайте да се обвързвате. Нека пазарлъкът да продължи. Ще дочакате екстри и отстъпки до два дни. Проверявайте всяка информация, за да не ви излъжат. Не сключвайте брак. Запознанствата от този ден ще се окажат фатални за бъдещите ви връзки. 10-и е ден на рокади. Сменят се шефове и покровителства, някой излиза от играта и дано да е този, който до момента ви е мътил водата. На 11-и ще направите голяма крачка напред. Планирайте пътувания, делови и лични срещи, разговори на високо ниво и контакти с хора, способни да ви подкрепят и финансират в новите проекти и инициативи. Всичко предприето ще тръгне по правилата, ще ви донесе лично удовлетворение и победа. На 12-и е добре да се запишете за нов квалификационен курс. Всичко, което научите, ще ви влезе в работа. Благоприятно за всякакви консултации. На 13-и ще си вземете своето, дори и да не ви го дават.Чакат ви приятни и релаксиращи моменти в съботния ден, а и в неделя късметът ще ви се усмихва, дори и някой да ви гледа намръщено. Разкрепостете се повеселете се тази вечер, но в неделя внимавайте и се стремете да действате обективно във всяка ситуация. Ще получите подарък по заслуги. Вечерта се откриват тайни рани в тялото и в душата. Препоръчва се диета и основно прочистване на тялото и кожата специално. На път сте да възобновите старата си алергия. В понеделник ще ви качват кръвното хора с пороци и неизлечима посредственост. Не влизайте в екип, който е подвластен на нечие мнение и открит натиск. От 10-и нови идеи и нови хора ще се появят на хоризонта. Ще се представят и новите претенденти в бизнеса и в политиката. 10-и руши преградите, определя нови приоритети и връзки, с които трябва да се съобразите, ако искате да останете актуални. В този ден имате повече шансове от околните, по-добър професионален избор и възможност да елиминирате старата конкуренция. На 11-и е време за среща с нови партньори и екипи, за старт на нов предмет на дейност и заявка за участие в нови проекти. Всичко ще потръгне успешно. На 12-и ще загубите, ако се явите някъде неподготвени, ако не действате обмислено и задълбочено. Посетете специалист за съвет. На 13-и всеки е отворил голямата уста.Очертава се уикенд, в който ще плащате за чуждите удоволствия, радости и сладости. Дано това са близките и любимите ви хора, децата и внуците. И най-непретенциозната среща ще изисква финансиране от ваша страна. Ще изпълнявате нечии искания, а за вашите никой няма и да чуе. Не позволявайте да ви движат нечии мисли и илюзии. Внимавайте с алкохола и стимулантите. 9-и е ден на тайни машинации и задкулисни игри. На работното място се появяват нови играчи или нови шефове. Имате шанс да спечелите някого на своя страна, без да попадате в излишна зависимост. Не се обвързвайте и не се женете. Опипвайте почвата, работете на свой терен и със свои средства. Полезно е да поседите край огън, да прочистите мислите от натрупания стрес. Вечерта си поръчайте сън-прогноза. На 10-и преградите са лесно преодолими. Концентрирайте се над най-важната цел. Ден на духовно прозрение. От този ден до 8 ноември 2018 г. Юпитер ще ви гледа в пречупващ аспект от знака на Скорпиона. Сложете в ред документи, данъци и финанси, бъдете в час с новите изисквания на старите шефове. 11-и е ден за активни мероприятия пътувания, огледи, преговори и договаряния. Влизате в голямата игра. На 13-и ще се изправите срещи големите си врагове и страхове. Уредете документите си за престой в чужбина. Ден на невъзвращенците.На 7-и получавате предложения и вести, за които ще почерпите. Контролирайте се, лесно се отива в крайности в този ден на виното. Народните вярвания препоръчват да се прави вино на пълнолуние, а на следващите да се коли прасето. С лекота се освобождавате и от финансови притеснения. Ще се появи някой, който ще ви финансира и ще ви предложи работа. 8-и е денят на преобразяването. Маските падат, виждате нещата такива, каквито са. Не си правете илюзии. Околната действителност реагира веднага на ставащото в нас. Ще получите по заслуги. В понеделник и вторник запазете неутралитет, не позволявайте да ви зарибяват с примамливи обещания. Както и да постъпите, каквото и да изберете, ще сбъркате в понеделник. Най-лошият ден за делово и лично обвързване, за сключване на нови договори и брак. Отложеното за 11-и ще тръгне много по-добре и с повече екстри за вас. Ще попаднете в нова среда и ще направите изгодна инвестиция на пари, дарби и таланти. Пътувайте и уредете срещи без посредници. Разгледайте имоти и терени. На път сте да направите изгодна сделка с недвижимост. Планетата на правото, закона и протекциите ще ви гледа до една година в хармоничен аспект от знака на Скорпиона. Ще се радвате на юридически защити и наследства. 11-12-и ви носят качествена победа. На 13-и запазете неутралитет.\n\n\n                    ", "date": "2017.10.07", "title": "Седмичен хороскоп за 7-13 октомври"}
{"url": "http://www.monitor.bg/a/view/50203-%D0%9D%D0%B0-%D0%B3%D0%BE%D1%81%D1%82%D0%B8-%D0%BD%D0%B0-%D0%93%D1%80%D0%B0%D0%B4%D0%B0-%D0%BD%D0%B0-%D0%B2%D0%B8%D0%BD%D0%B0%D1%82%D0%B0-%D0%B2-%D1%81%D0%BA%D0%B0%D0%BB%D0%B8%D1%82%D0%B5/", "text": " С население от малко над 3000 души Сетенил де Лас Бодегас е съкровище за всеки турист\n                    Размерът няма значение, когато става дума за природната прелест, съчетана на едно място с исторически диаманти. Като доказателство за това ни служи разпростиращото се на 82 квадратни километра райско кътче Сетенил де Лас Бодегас.Опреснете испанския си, защото потегляме към страната на Сервантес! Позиционираме се на около 157 километра от Кадис – също живописен град, служещ като административен център на едноименната провинция в автономния регион Андалусия. И макар в него да можете да откриете доста по-голямо разнообразие от хотели, в които да отседнете, нашият съвет е даи да пуснете временни корени там. Не се смущавайте от малката му площ – населението на града според данни от 2016 г. наброява едва около 2809 души. Затова отсега гарантираме вашето спокойствие. Макар да не е типичният туристически център с високи и луксозни сгради, архитектурата все пак ще ви остави без думи. Малки и уютни,Нещо повече, доста често ще виждате природните образования да служат като покриви и навеси на немалко от тях. Оказва се, че много от собствениците им са готови да дадат и стаи под наем за ентусиазираните търсачи на туристически съкровища, които не държат на сауна и басейн по време на пътешествието си. Такива местенца за престой можете да намерите дори срещу 30 или 50 долара на вечер.Междувременно разходките измежду тесните павирани улички на Сетенил де Лас Бодегас си е изключително преживяване само по себе си. Въпреки че не е очевидният избор на отпускарите, градчето е развило в завидно добра степен нюха си към угаждане на посетителите и почти на всяка улица ще можете да намерите пристан в някое кафене, бар или ресторант. Впрочем, ако вечерите ви са свободни, задължително посетете някое заведение, в което да опитате от местната кухня.като свински наденички (чурисо), които ще ви накарат да си оближете пръстите. Животинчетата всъщност се отглеждат в планинските покрайнини на Сетенил де Лас Бодегас, прочути до преди няколко десетки години с лозята си. От тях впрочем градчето взима и името си (bodega означава от испански изба). Смята се, че населилите се тук през 15 в. християни запознали местните с тънкостите в отглеждането на хубаво грозде. Заедно с това въвели като „мода“ и отглеждането на маслинови и бадемови дървета. Въпреки славата на селището катов околността през 1860 г. лозовата филоксера води отрасъла до голяма криза не само в испанския град, но и в по-голямата част на Европа. След като се изкореняват растенията, Сетенил де Лас Бодегас така и не успява да възкреси репутацията си на опияняващо съкровище за туриста.Идете там и заради историята! Сред най-важните опорни точки ще ви кажат и местните обитатели е падането на мястото под християнско влияние. Официално крепостта на града, чиито руини можете да видите и днес, е превзета през 1484 г. след 15-дневна обсада. Заради стратегическото си позициониране победата, както повеляват легендите, е полята подобаващо от завоевателите. Според фолклорните сказвания именно тогаваПовелите разказват, че параклисът „Сан Себастиан“ е кръстен на въпросното дете, което щяло да носи името Себастиан. Друг интересен момент от историята на испанското градче е и дискусията на тема от кога датира то. Според някои учени първите белези от пребиваващо население на територията му ни връщат към 12 в. Друга версия на археолозите обаче гласи, че в пещерните жилища в скалите хора са живели от преди поне 25 хиляди години.Ако се абстрахираме от историята, Сетенил де Лас Бодегас е особено приятно местенце и заради допира си до река Ронда, наричана още „душата на Андалусия“. Именно тя е отговорна за интересните фигури, обрисувани от скалите наоколо, с помощта на които след пещерния период на местните се построяват новите жилища - такива, каквито ще ги видите днес. Това е и причината да ви посъветваме още при пристигането си в Сетенил да сиЩе намерите и чудесни местенца за пикник.Несъмнено се разходете и по центъра на града, макар че както се предполага – той не е особено голям. На високо в хълмовете пък ще попаднете на малък параклис, който също си заслужава да разгледате. Ако си мислите, че населението в Сетенил де Лас Бодегас е малко, то отправете се към Китай, където в село Гуолян ще ви посрещнат едва около 350 души. И те имат афинитет към скалите по природна неволя, но вместо да построят къщите си върху тях, те вграждат в тях своеобразната си магистрала. Не ни разбирайте погрешно, пътят е далеч от представите ни за висококласен такъв. Той е единственият обаче, който свързва местността с останалата част от държавата, а и от света. Направата на тунела отнема само пет години, като в реализацията участие не взимат най-добрите строителни гении на Китай, той е дело на... самите жители. Те се заемат с него, след като правителството през 70-те години многократно отказва да изпълни молбите им и да им подсигури подходящ за придвижване път. Преди наливането на основите му през 1972 г. до Гуолян се стигало само чрез стълба, поставена отново на скалите. Селяните се възползвали от същия този хълм, за да вградят в него тунела. Най-голямата атракция пък несъмнено са изградените в него прозорци – така наистина селяните осъществяват по-добрата си връзка с „външния“ свят. За сложната архитектурна постройка те използвали единствено подръчни материали. Тунелът е дълъг малко над 1 километър и е широк 4 метра. Неслучайно се смята, че е сред най-екстремните пътища, с които може да се сблъска някой шофьор. Днес местността Гуолян е и сред най-оборотните туристически атракции на Китай, като ежегодно привлича и режисьори от цялото земно кълбо, които използват терена, за да заснемат сцени към своите филми.  Тук определено ви съветваме да дойдете само за няколко часа, ако любопитството ви подтикне към разузнаване на най-странните градове по света. Намираме се в град Уитиър, Аляска, така че не забравяйте зимните дрехи, независимо по кое време на годината пристигате, пригответе се и за корабното пътешествие – единствения начин да се достигне околността.Бъдете изключително внимателни и имайте наум, че местните избягват да излизат от вкъщи заради суровите условия. Въпреки това Уитиър е уникален и изключително интересен град заради това, че абсолютно всички (около 200 – б.а.) граждани живеят в една сграда. Наричат я Begich Towers, първоначално трябвало да служи като казарма, простира се на 14 етажа, а освен с апартаменти, разполага с всичко необходимо, лишаващо местните от нуждата да излизат навън. В това число - поща, полицейски участък, пералня, магазин за хранителни стоки, здравна клиника, общината, църква и дори видеотека. Вие също можете да отседнете тук – построеният през 1956 г. панелен блок разполага и с хотел на последните си два етажа. Всъщност единствено училището се намира извън сградата. То обаче е свързано с нея чрез подземен тунел и така най-малките също могат да избегнат допира до суровите метеорологични условия навън.   \n\n\n                    ", "date": "2017.10.07", "title": " На гости на Града на вината в скалите"}
{"url": "http://www.monitor.bg/a/view/83660-%D0%97%D0%B2%D0%B5%D0%B7%D0%B4%D0%BD%D0%B8-%D1%81%D1%82%D1%8A%D0%BF%D0%BA%D0%B8-%D0%B4%D0%BE-%D0%BE%D0%BB%D1%82%D0%B0%D1%80%D0%B0/", "text": "Джулиана Гани пропусна медения месец заради „ВИП Брадър”, бившата на Орландо Блум го смени с милиардер\n                    По традиция лятото е най-оборотният сезон за вричане във вечна вярност, почерпка на 300 гости, подвикващи „Горчиво!“ край морския бряг или на градинско парти. Родни и чужди знаменитости не изневериха на тази тенденция и тази година. Горещите дни бяха белязани от плеяда звезди, които се разходиха до олтара в красиви бели рокли и стилни смокинги. „Монитор“ направи бърза справка на известните личности, които дадоха старт на семейния си живот това лято, измествайки ваканцията с меден месец.  Носителката на титлата „Мисис България“ Маги Желязкова каза заветното „да“ на любимия си Георги Сидеров преди дни. Годежът на двойката датира от миналата Коледа и първоначално сватбата трябваше да разцъфне като градинско парти, но студеното време ги принуди да преориентират гостите си към столичен хотел. Осем от най-близките приятелки на модела скочиха в тюркоазените рокли на шаферки и се бориха за букета й, а фолкидолът Азис, който също е след дългогодишните изповедници на Желязкова, пя на ухо за младоженците. Сред гостите на събитието бяха бизнесдамата Ваня Червенкова, попфолк певицата Рени и екипа на „На кафе“, в който Маги напоследък се подвизава като коментатор на „ВИП Брадър“. Брюнетката избра за празника елегантна и максимално изчистена рокля на филипинския дизайнер Лео Алмодал. Докато слагаха подписите, Георги и избраницата му си спестиха традицията с настъпването, защото вярват, че любовта им не е битка на характери и взаимно се допълват. Това е втори брак за Маги, като от първия – с бившия спортист Боби Манекена, има 14-годишен син. Георги Сидеров също има двама тийнейджъри от предходна връзка и затова двойката не обмисля опция за общ наследник, а ще чака бебешки плач от внучета. Тв водещият Деян Славчев-Део и нежната му половинка Мариана Станчева се венчаха в края на септември. Двамата са сключили само граждански брак, но планират да отпразнуват любовта си с голямо тържество на 13 октомври. Жокер за наближаването на щастливото събитие даде Мариана в края на юли, когато бе забелязана с годежен пръстен. Искрите между двойката пламнаха преди повече от 3 години и почти веднага заживяха под един покрив. Мариана и 41-годишният певец имат един наследник – Борислав, който се появи на бял свят миналата година. Наскоро вечно усмихнатият блондин загатна, че с жената до него вече мислят за втора рожба. Рапърът Адриан Рачев, по-известен на българските меломани като Румънеца (от дуото „Румънеца и Енчев“ - б.а.) застана пред олтара със своята половинка Божидара през септември. Терен на сватбеното им тържество даде варненски плаж. На церемонията присъстваха само близки и приятели на щастливото семейство, сред които дуетната половинка на Адриан - Георги Енчев, миската Гери Дончева и бившият кмет на Каварна – Цонко Цонев. Влюбените били категорични, че не искат пищна сватба, а вместо нея романтично плажно парти. Румънеца и Божидара, която е бивша гимнастичка и настояща треньорка, се познават отдавна. Самият рапър признава, че любовта им не е била от пръв поглед. Ръката на избраницата си пък поискал в „свещеното“ за нея място – залата по художествена гимнастика. Романтичният жест бил подсилен със запис на „Моята жена“ от Румънеца и Енчев, а Рачев изчакал края на състезанието, провеждащо се на същото място, за да зададе големия въпрос.  Мис Силикон 2013 Джулиана Гани мина под венчилото непосредствено преди да кацне в любовното гнездо на „ВИП Брадър“. Сексапилната блондинка се омъжи за своя любим – фитнес инструктора Станимир Ташев на скромна церемония в родния й Пловдив. Сватбеното тържество се проведе в компанията на най-близките роднини и приятели на двойката. За булчинската си рокля Гани бе заложила на изрязано деколте, с което по традиция подчерта пищния си бюст. Въпреки че двамата са вече официално семейство, дават обещание да отпразнуват любовта си и на по-голяма церемония.Плановете към момента са тя да се състои към края на годината. Гани е категорична, че не бърза да се сдобие с наследник, защото това би повлияло на кариерата й. В риалити формата силиконката искрено страда по съпруга си и сподели, че копнее да се върне към живота си на принцеса. В Къщата тя се отдава на мъката си и през сълзи разказва на звездните си съквартиранти каква щастливка е с такъв мъж до себе си. „Той е най-добрия. Не ми дава да чистя, да готвя. Не че не мога или не искам, а той ми казва – Не съм те взел за робиня, а да живееш като принцеса“, изповяда се тя. Попфолк певицата Роксана гушна втория си син пет дни, след като се разходи до олтара. С подранилата си поява на белия свят Александър-младши възпрепятства медения месец на родителите си. Младоженците си казаха заветното „да“ на 27 юли в столичен хотел. 31-годишната певица зарадва феновете си с лайв чатове по време на щастливото събитие. Близо 100-те хиляди последователи на изпълнителката на „Ти да си“ имаха възможността да видят първия танц на новото семейство и празничната заря. Бебето носи името на гордия си татко Александър и се появи на бял свят в перфектните мерки от 3.150 кг и 53 см височина.  Американската актриса Джулия Стайлс и любимият й Престън Кук си казаха заветното „да“ в края септември. Двамата се бракосъчетаха на морския бряг в Сиатъл. За щастливото събитие стана ясно от профила на 36-годишната красавица в Инстаграм. Тя сподели кадър, на който ръката на съпруга ѝ е поставена върху бременното ѝ коремче, прикрито от булчинска рокля. През юни Стайлс обяви, че чака първата си рожба. Звездата от „Запази последния танц“ и Престън очакват наследникът им да се появи на бял свят след месец. Искрите между двамата пламнаха на снимачния сет на „Ела с мен“, на който мъжът е асистент-оператор. Двамата се сгодиха навръх Коледа през 2015 г., но тогава заявиха, че не бързат да минат под венчилото. Пеещата актриса Идина Мензел се врече във вечна вярност на своя партньор и колега Арън Лор миналия месец. За щастливото събитие съобщи звездната булка в профила си в Туитър. „Исках да знаете, че се омъжих за любовта на живота си Арън Лор. Беше магическо! Благодаря на всички, които направиха сватбения ми ден толкова специален“, гласят думите на 46-годишната красавица към кадър от церемонията.Носителката на „Оскар“ за песента Let It Go от анимацията „Замръзналото кралство“ пристъпа към олтара в компанията на баща си и 7-годишния си син Уокър. Тържеството се позиционира в дома на двойката. Мензел вече има един брак зад гърба си. В периода от 2003 до 2014 г. тя бе омъжена за актьора и певец Тей Дигс, който е баща на детето й. Американската актриса Кейт Мара размени брачни обети със своя любим и колега Джейми Бел през юли. Сватбата на звездата от хитовия сериал на Netflix „Къща от карти“ и 31-годишният й избраник се състоя в Лос Анджелис. Младоженците крият детайлите около щастливото събитие, за което стана ясно от мъглива снимка, която публикуваха в Туитър. Британският актьор качи кадъра с надпис „Аз и мисис Б.“, а 34-годишната красавица сподели само „Сватба“. Искрите между двамата пламват преди 2 години на снимачния сет на „Фантастичната четворка“, а през януари обявиха годежа си. Зад гърба си Бел вече има един брак. През 2012 г. той мина под венчилото с пеещата актриса Евън Рейчъл Уд. Двамата възпитават 4-годишен син. Топмоделът Миранда Кер каза заветното „да” на любимия си Еван Шпигел на пищна церемония в Лос Анджелис през лятото. На тържеството са присъствали едва 40 от най-близките приятели на хубавицата и създателя на Снапчат. За един от най-ярките ангели на Victoria's Secret това е втори брак. Първия Миранда сключи с Орландо Блум, но след три години турбуленции около изневерите на актьора романсът им приключи. Шпигел е с 8 години по-млад от Кер, но е домошар като нея. Милиардерът се влюбил в гозбите на 34-годишната чаровница, тя пък се успокоявала от факта, че и двамата са доста консервативни. Попфолк певецът Фики и нежната му половинка Гюлджан ще разменят брачни обети в столичен хотел на 18 октомври. Изпълнителят на „Ако искаш“ и красавицата избраха певицата Галена за своя кума и дават заявка за пищна сватбена церемония с много музикални изненади. Искрите между двамата пламнаха преди 3 години в Брюксел по време на участие на Стораро-младши, на което симпатичната брюнетка му припявала от публиката. „Само като я видях, си казах, че това ще е моята жена. По-късно и тя ми сподели, че е усетила същото“, разказва неведнъж 22-годишният певец. Фики отправи предложението си за брак на Гюлджан по време на полет с хеликоптер в края на юни. Междувременно двамата работят усърдно за наследник. Младата двойка се надява на дом, пълен с много деца. Личната преференция на сина на фолкидола Тони Стораро обаче е да гушне момченце. „Предстоящата сватба на Кит Харингтън и Роуз Лесли е едно от най-чаканите събития от феновете на кървавата сага „Игра на тронове“. Макар с годежа на звездната двойка да се спекулира от месеци, първото публично потвърждение се появи на страницата за сватбени анонси на в. The Times преди дни. Новината зарадва почитателите на фентъзи епоса, които шеговито отправиха своите пожелания към бъдещото семейство. „Явно Джон Сноу знае едно-две неща“ и „Дано връзката им в реалността е по-успешна от телевизионната“, са само част от коментарите. Че 30-годишният актьор е задал съдбоносния въпрос на звездата от „Абатство Данутън“ се заговори в края на юли. „Кит наскоро спретна романтична вечеря на свещи за Роуз и й предложи. Тя се разплака и каза „да“ на мига“, издаде тогава близък до двойката пред сп. Life&Style. Според същия източник, двамата искат традиционна шотландска сватба. Искрите между Харингтън и Лесли пламнаха по време на снимките на втори сезон на „Игра на тронове“. Кит неведнъж споделя, че чаровната червенокоска постъпила с него точно така, както в сериала дивачката Игрит открадна сърцето на нищо незнаещия Джон Сноу. \n\n\n                    ", "date": "2017.10.07", "title": "Звездни стъпки до олтара"}
{"url": "http://www.monitor.bg/a/view/82758-%D0%92%D0%BE%D0%B9%D0%BD%D0%B8%D1%86%D0%B8-%D0%BC%D0%B0%D1%80%D1%88%D0%B8%D1%80%D1%83%D0%B2%D0%B0%D1%85%D0%B0-%D0%BD%D0%B0-%D0%BF%D0%BE%D0%B4%D0%B8%D1%83%D0%BC%D0%B0-%D0%B2-%D0%9F%D0%B0%D1%80%D0%B8%D0%B6/", "text": "Манекенки дефилираха в метрото, „Ги Ларош“ почете Мирей Дарк\n                    Големите имена в модния бранш вече проведоха уроци по елегантност в Ню Йорк и Милано, дойде ред Париж да даде терен на бляскавите предложения за идните сезони. Седмицата на модата в Града на влюбените се проведе между 26 септември и 3 октомври и се разписа с над 80 дефилета.Младият дизайнер Симон Порт Жакмю, наричан изгряващата звезда на френската мода, откри мащабното събитие. Дефилето му се проведе в музея „Пикасо“, а от една ръка разстояние му пляскаха моделиерите Пиер Карден и Жан-Шарл дьо Кастелбажак, актрисите Фани Ардан и Сандрин Киберлен, манекенката Каролин дьо Мегре и Летисия Холидей. Жакмю представи тоалети с голи гърбове, тънки презрамки и дълбоки деколтета в неутрални тонове. Сред аксесоарите преобладаваха тюрбани и масивни обеци.Едно от най-важните събития в модната индустрия(готови за носене - б.а.) на \"Лакост\", \"Ланвен\", \"Маржиела\" и \"Ги Ларош\". Брандът, създаден от тенисиста Рене Лакост през 1993 г., се завърна на подиума в Париж, след като 13 години бе представян единствено в Ню Йорк. Тематично дефилето се състоя сред декор, напомнящ тенис корт, в двореца Тюйлери. Творческият директор на марката Фелипе Оливейра Баптища загатна, че за колекцията е черпил вдъхновение от лентите „Омраза“ на Матийо Касовиц и „Лятна приказка“ на Ерик Ромер. Облеклата бяха неочаквано добра комбинация между одеждите в бедните квартали и тенденциите сред буржоазията. „Всички бариери между спортното и работното облекло са на път да изчезнат“, даде прогнозата си португалецът. Оливие Лапидюс, настоящият идеолог на модна къща „Ланвен“, отправи предложения към младото поколение. Сред показаните модели се откроиха стилни черни рокли, на които изпъкваше само логото на марката. Модна къща „Маржиела“ заложи на пера като водеща украса не само в косите на манекенките, а и по роклите и саката. Дизайнерът Джон Галиано осъществи желанието си да представи представителките на нежния пол като мигриращи птици, а след техния полет на подиума се разходиха красавици с маски за сън върху главите си. Творческият директор на „Ги Ларош“ Ришар Рене посвети колекцията си накоято ни напусна в края на август.Колекцията на бранда включва 17 облекла в стила на актрисата. Представени бяха костюми, рокли и бански костюм като своеобразно намигване към сцена от филма „Високият рус мъж с черната обувка“.Дизайнерката Наташа Рамзи-Леви представи първа линия за марката „Клое\", която напомняше викторианския стил със свежи цветове и високи яки. Сред дефилиращите модели се отличиКая Гербер, 16-годишната дъщеря на Синди Крофорд, която обра овациите в елегантни боти от змийска кожа. Серж Рюфийо, който отговаряше за предложенията на „Диор“, също се разписа с дебют - за дизайнерската къща „Карвен“. Предложените обувки бяха украсени с пъстри вълнени пискюли и панделки по сандалите на манекенките.Седмицата на модата в Париж продължи с модно ревю на „Балмен“, терен за което даде Операта. Супермоделът Клаудия Шифър и мечтаната жена за няколко поколения мъже Памела Андерсън бяха сред най-въодушевените от колекцията. Бяха представени прозрачни поли от изкуствена материя, черни пуловери и цветни корсети със стратегически позиционирани ципове.Във Военния музей на Франция марката „Нина Ричи“ тематично представи костюми в стил милитъри, проектирани от дизайнера Гийом Анри. Войнишки якета в сиво с обемни ръкави, еполети, големи копчета и огромни джобове привлякоха интереса на присъстващите, а панталоните бяха заменени от бричове в комбинация с шапки с широки козирки, напомняйки за униформите на Френския чуждестранен легион. Пискюли пък красяха елегантни рокли с дълбоки деколтета. Като фаворит сред облеклата блесна златистожълта наметка с украса от пера. Колекцията на бранда \"Исей Мияке“ бе вдъхновена от големите тайни на природата, и в частност пейзажите в Исландия.На 30 септември немският бранд „Думитраску“ превзе парижкото метро в пиковите часове. Така само пътниците успяха да се насладят на колекцията на дизайнерката Андра Думитраску. Дефилето на метростанция „Рамбют“ се състоя, без да е взето разрешение от властите, и продължи само няколко минути. ,Сред предложенията изпъкваха спортни облекла, подходящи за рейв партита.Ливанският моден дизайнер Ели Сааб също се включи в събитието с колекция за сезона пролет/лято 2018 г. Този път той представи тоалети с дъх на зелена Амазония. Сааб предложи скандално къси рокли, наподобяващи извивките на питон, дълги тъмнозелени рокли с украса от листа и копринени поли.Колекцията на модна къща „Соня Рикел“ застъпи силно морски мотиви. Лимоненожълти и яркочервени рокли бяха допълнени от аксесоари във формата на раковини, като моделите се разходиха по подиума боси.Ревю на „Шанел“ край водопад в зала „Гран пале“ беляза края на Седмицата на модата в Париж на 3 октомври.Манекенките дефилираха с прозрачни найлонови ботуши, наметала и ръкавици, за да се предпазят от водните капки. Дизайнерът Карл Лагерфелд представи традиционните за бранда костюми от туид, миниполи в стил 60-те години на миналия век, както и огромни панталони и дантелени рокли с рюшове. Актрисите Джейн Фонда и Хелън Мирън доказаха, че красотата няма възраст, на ревю за козметичния гигант „Л'Ореал“. Организаторите на дефилето се възползваха от деня без автомобили във френската столица, за да вдигнат подиум на култовата улица „Шан-з-Елизе“. 72-годишната Мирън се разходи по подиума в ретро костюм и бастунче и се превърна в любимка на присъстващите фотографи. А Джейн Фонда, която скоро ще отпразнува 80-ия си рожден ден, дефилира по прилепнала дълга рокря, украсена с тигрова щампа. Топмоделът Ирина Шейк също не остана незабелязана. Тя впечатли публиката с перфектни мерки само шест месеца след като дари холивудския актьор Брадли Купър с наследник.Красавицата представи спортен ансамбъл. В ревюто се включиха 15 модни къщи, сред които „Джамбатиста Вали“, „Унгаро“, „Мълбъри“ и „Балмен“. \n\n\n                    ", "date": "2017.10.07", "title": "Войници маршируваха на подиума в Париж"}
{"url": "http://www.monitor.bg/a/view/49260-%D0%9E%D1%82%D0%BA%D1%80%D0%B8%D1%85%D0%B0-%D1%87%D0%B0%D1%81%D1%82%D0%B8-%D0%BE%D1%82-%D1%82%D1%8F%D0%BB%D0%BE%D1%82%D0%BE-%D0%BD%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B0%D1%82%D0%B0-%D0%B4%D0%B0%D1%82%D1%81%D0%BA%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0/", "text": "\n                    Датската полиция съобщи, че водолази са открили отрязаната глава, краката и дрехите на шведската журналистка, за която се предполага, че е била убита по време на пътуване с датски изобретател на неговата подводница, предаде Асошиейтед прес.Следователят от копенхагенската полиция Йенс Мьолер Йенсен заяви, че телесните части са били намерени вчера в пластмасови чували заедно с нож и \"тежки метални предмети\", които да ги накарат да потънат, близо до мястото, където през август беше намерен обезглавеният гол женски торс. ДНК-пробите потвърдиха, че това са останките на изчезналата Ким Вал.Изобретателят Петер Мадсен, който е в предварителен арест, твърдеше, че Вал е умряла, след като случайно се ударила в тежък капак на люк, но полицията заяви, че има 15 прободни рани в торса, открит в морето край Копенхаген на 21 август. Ръцете все още липсват. Причините за смъртта на Вал още не са установени.\n\n\n                    ", "date": "2017.10.07", "title": "Откриха части от тялото на изчезналата датска журналистка"}
{"url": "http://www.monitor.bg/a/view/46989-%D0%9F%D1%83%D1%82%D0%B8%D0%BD-%D1%81%D1%82%D0%B0%D0%B2%D0%B0-%D0%BD%D0%B0-65-%D0%B3%D0%BE%D0%B4%D0%B8%D0%BD%D0%B8-%D0%B4%D0%BD%D0%B5%D1%81-%D0%BE%D0%BF%D0%BE%D0%B7%D0%B8%D1%86%D0%B8%D0%BE%D0%BD%D0%B5%D1%80-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D0%A0%D1%83%D1%81%D0%B8%D1%8F/", "text": "\n                    Руският опозиционен лидер Алексей Навални призова за протестни шествия в страната днес, когато е рожденият ден на руския президент Владимир Путин, предаде ДПА, цитирана от БТА.Екипът на Навални уточни, че са организирани протести в 80 града. Най-големият митинг е планиран да бъде в родния град на Путин Санкт Петербург днес - деня, в който дългогодишният руски лидер навършва 65 години.Властите отказаха да разрешат митингите, което евентуално означава, че ще има насилие, отбелязва агенцията.Навални няма да присъства на митингите. Той бе осъден в понеделник на 20 дни затвор заради призиви към поддръжниците си да участват в неразрешени протести.Опозиционният лидер бе задържан миналата седмица преди планиран митинг в Нижни Новгород. Неприятностите му със закона вероятно ще му попречат да се кандидатира за президентските избори догодина, посочва ДПА.Самият Путин, както бе съобщил прессекретарят на Кремъл Дмитрий Песков, цитиран от ТАСС, е планирал за днес съвещание с членовете на Съвета за сигурност на Руската федерация и поредица телефонни разговори.\n\n\n                    ", "date": "2017.10.07", "title": "Путин става на 65 години днес, опозиционер призова за протести в Русия"}
{"url": "http://www.monitor.bg/a/view/2070-%D0%A1%D0%BD%D1%8F%D0%B3-%D0%B8-%D1%81%D1%82%D1%83%D0%B4-%D0%BD%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "\n                    Застудяване обхвана Западните Балкани. Северните части на Черна гора осъмнаха под сняг, а в района на град Жабляк снежната покривка сутринта бе 33 сантиметра. Първият сняг донесе и проблеми в електроснабдяването и много селища в района останаха без ток. Снеговалежът е съпроводен със силни ветрове.Сняг вали и в Западна Сърбия, където движението на автомобили е затруднено, а някои участъци от пътищата са затворени.В централна и Източна Босна и Херцеговина също вали сняг.Лошо е времето и в Хърватия, където бурен вятър събори дървета и предизвика свлачища в областта на Дубровник, а по високите части заваля сняг.Заради бурята е прекратен фериботният превоз до островите в Адриатическо море.В останалите части на Западните Балкани преобладават валежи от дъжд.\n\n\n                    ", "date": "2017.10.07", "title": "Сняг и студ на Балканите"}
