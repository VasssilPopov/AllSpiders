{"url": "https://www.monitor.bg/bg/a/view/rali-shampionyt-kostadin-shterev-i-navigatoryt-mu-ani-se-jenjat-na-8-08-140107", "text": "Звездна сватба на шампиони се готви за 8 август 2018 г. в Пловдив. Известният ни рали спринт състезател Костадин Щерев и неговата навигаторка в мощното „Субару” Ани Папазова ще си кажат заветното „да” точно в 18,08 часа на 8.08.2018г., след която дата ще се навигират взаимно и в живота, съобщи „Телеграф”. Двамата са двойка в професионалния спорт от няколко години и се допълват перфектно един с друг, обясни управителят на клуб „Ефко рейсинг” – Казанлък Стефан Драганов. Изборът на Коцето и Ани да сключат граждански брак на 8-ми август в 18,08 часа е, защото пилотът ни се е състезавал под номер 88. „Преди много време имах любов към цифрите 7 и 8, като всичките ми пилоти бяха с номера, в които влизаха осмици и седмици. Номерът на Костадин бе 88”, призна Драганов. Ани има лиценз от 2015 г., но заради проблеми с колата започват състезанията от следващата година. През март 2015 г. красавицата е била част от екипа пилоти, които бяха там на лагер и бяха блокирани от близо 3-метров сняг на Белмекен. Високопланинската база бе напълно затрупана, като на места имаше и 5-метрови снежни преспи. „Свързва ги любовта. Тя е съвършеният, перфектен човек. Разумна за възрастта си. Тя е перфектният водач в живота. Двамата са ми любимите пилоти, още повече като двойка и в живота. Много ги уважавам и ги обичам”, казва Стефан Драганов. Костадин Щерев пък е първият в историята ни рали спринт шампион на България. „Той е сред най-добрите пилоти, най-атрактивния и най-бързия. Мое проучване сочи, че пилотите, които най-малко приказват, карат най-добре. Но това не важи за Коцето. Вродено му е да кара, в кръвта му е. Уникален е”, не спира да го хвали управителят на клуба. Той се сеща и за много случки, при които Костадин Щерев помага на конкуренти. На рали „България” през 2016г. никой не слагал в сметките Коцето и навигатора му Николай Арабаджиев. На втората отсечка двамата били първи. На следващата отсечка изпреварили победителят Ал Кетби, който карал много скъпа и мощна кола. След състезанието Ал Кетби отишъл при Щерев да му стисне ръката, защото видял, че българинът кара по-стара кола. Казал му: „Щом ме побеждаваш, значи си много добър пилот”. Кумове на рали шампионите на 8.08.2018 г. ще бъдат техен колега и приятели – Николай Арабаджиев и съпругата му. Общо 18 двойки до момента са решили да се бракосъчетаят на заветната дата 9.08.2018г. в Пловдив. Най-много са ритуалите в ремонтирания Централен обреден дом в града. „След ремонта залата на Централния обреден дом стана най-предпочитаната за младоженците. Масово се записват”, признаха от „Радостни обреди”. Два от ритуалите за 8.08.2018 са изнесени в ресторанти, други два ще са в залата в кв. „Тракия”, а един ще бъде в обредната зала в Старинен Пловдив. С 10 повече са ритуалите до момента за 18.08.2018 г., уточниха от „Радостни обреди” в Пловдив – общо 27 сватби. Най-предпочитани за тази дата са изнесените ритуали – общо 9. Младоженците са изявили желание да се бракосъчетаят в ресторантите, където ще бъде и празненството им. „Двойките вярват, че съвпадението на цифрите ще им донесе късмет и дълъг семеен живот. По същия начин имаше бум на сватбите на 7.07.2007 г. Огромен бум беше тогава. Чудо! Имахме записани тогава 65 двойки, но някои от тях не успяха да си намерят свободен ресторант или пък фотограф, та се отказаха”, припомниха от „Радостни обреди” в Пловдив.", "date": "2018.07.27", "title": "Рали шампионът Костадин Щерев и навигаторът му Ани се женят на 8.08"}
{"url": "https://www.monitor.bg:443/bg/a/view/kristen-stuart-stava-angel-na-charli-140154", "text": "Звездата от „Здрач“ Кристен Стюърт ще сe сдобие със супер умения на топ агент с най-новия си работен ангажимент – римейка на култовата лента „Ангелите на Чарли“. Тя ще се превъплъти в един от ангелите, като компания ще й правят Наоми Скот, позната от \"Пауър Рейнджърс\" и начинаещата актриса Ела Балинска, съобщиха от филмовата къща \"Сони пикчърс\". Режисурата е поверена на Елизабет Банкс, която ще се включи и с малка роля в лентата. Тя ще се превъплъти в компютърния спец Босли. Елизабет е добре позната на киноманите от участието си в хитовата лента \"Игрите на глада\". Премиерата на римейка е насрочена за 27 септември 2019 година. В оригинала Луси Лиу, Дрю Баримор и Камерън Диъс влязоха в обувките на безстрашните топ наемнички на Чарли.", "date": "2018.07.27", "title": "Кристен Стюарт става „ангел на Чарли“"}
{"url": "https://www.monitor.bg:443/bg/a/view/maradona-obijda-plemennika-si-v-efir-140151", "text": "Диего Марадона продължава с пълна сила своите странни изяви в последно време. В телевизионно шоу аржентинската легенда разкритикува своя племенник Валтер Кристиан Мачука и буквално се нахвърли да го обижда. 57-годишният Дон Диего се включи на живо по телефона в предаването „Confrontador“, след като Мачука, син на сестрата на Марадона Рита, говори за предложението за брак на своя чичо, което той е отправил към 29-годишната си приятелка Росио Олива. В ефир бившият футболист защити годежа си и засипа с обиди племенника си. „Гледам този страхливец, който е мой племенник. Забавлявам се как правите това шоу с фалшиви неща. Той е човек, чиято майка не го вижда и който не ме е виждал от дълго време. Той счупи доста от моите коли. Дори открадна пари от мен. Той е най-големият страхливец на света, защото се крие. Защо изобщо говориш за мен, ако майка ти не го иска? Женя се, когато реша. Когато се женя, ще поискам ръката на Росио. Ще питам нея, а не теб“, заяви легендата в ефир.", "date": "2018.07.27", "title": "Марадона обижда племенника си в ефир"}
{"url": "https://www.monitor.bg:443/bg/a/view/akcionerite-odobriha-sdelkata-na-disney-za-21st-century-fox-za-71-3-mlrd-140161", "text": "Акционерите на The Walt Disney Company и холдинга 21st Century Fox одобриха сделката за продажбата на активите на Fox за 71,3 млрд. долара, съобщи CNBC. Според телевизията срещата на акционерите на двете корпорации се състояла днес сутринта и е една от последните крачки към реализация на покупко-прожадбата. Наскоро американският телекомуникационен конгломерат Comcast, който се конкурираше с Disney за активите на Fox се отказа да ги купува и реши да насочи вниманието си към офертата за придобиване на британската мрежа Sky. Съперничеството между Disney и Comcast за активите на 21st Century Fox започна през 2017 г. През декември предложи 52,4 млрд. долара в акции. Само след няколко седмици Comcast вдигна мизата на 65 млрд. долара в пари. В крайна сметка Disney увеличиха офертата си до 71,3 млрд. долара, като дадоха избор на продавача 21st Century Fox как да стане плащането - в пари или с акции.", "date": "2018.07.27", "title": "Акционерите одобриха сделката на Disney за 21st Century Fox за $71,3 млрд."}
{"url": "https://www.monitor.bg:443/bg/a/view/mitove-i-legendi-za-skaptopara-140162", "text": "Има едно епохално събитие в историята на археологията. Но не става дума за откритие, а за спасяване, преместване и експониране на откритието. Храмът Абу Симбел е едно от чудесата на света. Той представлява гробница на фараона Рамзес II и неговата съпруга. Статуите на входа на гробницатао са високи 20 метра. На мястото, където е открит храма обаче трябваше да се построи Асуанския язовир. И за да не бъде загубен за човечеството, Абу Симбел беше преместен. Целият храм, камък по камък. Сега да смалим малко мащаба и да се насочим към родната Скаптопара и към драмата с преместването една гробница и основите на малка църква. Да се премести такъв грандиозен паметник е било истинско предизвикателство през 70-те години. Но с усилията на ЮНЕСКО, на учени и ентусиасти от 15 различни, един от най-монументалните археологически паметници в древноегипетската история беше преместен. Екипът от различни специалисти успява да запази абсолютно точно всички посоки и ъгли на храма, която древният гений е построил така, че при появата на звездата Сириус и след възхода на слънцето да се огрява барелефа на фараона. Сега да смалим малко мащаба и да се насочим към родната Скаптопара и към драмата с преместването една гробница и основите на малка църква. В този момент, обаче се налага уточнение, че археолозите все още не са доказали, че откритото селище от късноантичната епоха е точно римската Скаптопара. През по-миналия век е открит надпис, в който се описва прошението на жителите на Скаптопара (Σκαπτοπάρα) до римския император Гордиан III. Те се оплакват от набезите на войници, които се налага да приютяват и хранят безплатно. И ето, при строителството на магистрала „Струма“ се появи селище. Това е Скаптопара, казаха си хората от региона и започнаха да бранят руините с телата си. Защото това е тяхната история. И така се роди легендата Скаптопара. Романтичната страна на историята винаги е запленявала хората. Митовете и легендите, които съпътстват историческите факти носят тайнственост, която се харесва далеч не само тийнейджерите. И възрастните сме подвластни на мистерии и загадки, свързани с древните времена. Да не говорим, че на тази особеност на съзнанието ни, се крепи целия културен туризъм. Гърците това особено го могат. От един камък правят цяла история за ужас на крайните пазители на чистата историческа наука. Дали от Скаптопара обаче може да се сътвори история? Със сигурност може. Тя вече се пише. Когато човек гледа руините, няма ка да не си представи хората, които са живели преди хилядолетия. Тези, които са спели са между каменните зидове, ходели са по улиците, погребвали са ги в гробниците. Всичко това е много положително. Проблемът е, че строящата се магистрала ще „отхапе“ малка част от археологическият обект. И тук от се ражда новата история. Хората правят живи вериги и защитават древното селище с телата си. Само, че това няма нищо общо с историята, а по-скоро с политиката. Защото, дори да сме сигурни, че това е истинската Скаптопара, какъв е проблемът да се преместят два артефакта? Още повече, че проучванията дотук показват, че тази част от селището е по-скоро тържище (в надписа се споменава, че на две мили от града е имало панаир). А може би истинската история на Скаптопара се крие някъде в близкия хълм, както предполагат археолозите? Тя чака да бъде открита и докато се караме за технически те детайли, истинските митове и легенди са дълбоко под земята.", "date": "2018.07.27", "title": "Митове и легенди за Скаптопара"}
{"url": "https://www.monitor.bg:443/bg/a/view/vdovica-na-hijt-ledjyr-se-omyji-140156", "text": "Музата на покойната суперзвезда на Холивуд Хийт Леджър – Мишел Уилямс, е минала под венчило тайно. В интервю за сп. \"Венити феър\" 37-годишната актриса, която ревниво пази личния си живот от медийния интерес, споделя, че не е престанала да вярва в любовта след смъртта на партньора си. Леджър почина преди 10 години на 28-годишна възраст от свръхдоза лекарства по предписание. Двойката, която има дъщеря, Матилда, се раздели няколко месеца преди трагичните събития след продължила три години връзка.  Мишел Уилямс разкрива, че по-рано през юли се е омъжила без излишен шум за музиканта Фил Елверъм на частна церемония в Ню Йорк. Той също е вдовец, след като неговата съпруга умира от рак. Може би за това Уилямс определя връзката си с него като \"изключително специална\".", "date": "2018.07.27", "title": "Вдовица на Хийт Леджър се омъжи"}
{"url": "https://www.monitor.bg:443/bg/a/view/batko-v-shkoloto-tri-godini-usednalost-140159", "text": "От Министерството на образованието и науката ще предложат батко или кака в едно училище да изпращат бъдещия първокласник директно в първа група, независимо дали школото отговаря на водещия критерий уседналост. Това заяви образователният министър Красимир Вълчев. Според наредба №10 от 1.9.2016 г. за организация на дейностите в училищното образование за приема в първи клас определяща е близостта до школото до постоянния или настоящия адрес на детето, като те биват разпределени в 4 групи. С най-голямо предимство са хлапетата, които които живеят в района на училището поне 3 години, като те попадат съответно с първа. Докато децата, които живеят извън прилежащия район попадат в 4-тата група. Така родителите с две деца, които са сменили наскоро адреса си, се изправят пред предизвикателството каката или баткото да е в едно школо, а бъдещият първокласник да бъде в друго. За да не се стига до такива моменти, от МОН ще предложат промени в наредбата, с които да затвърдят принципа на близост, но да изчистят констатираните проблеми с критериите. „Имаме случаи, в които по-големият брат или сестра учи в едно училище. В този случай от гледна точка на родителите е най-подходящо детето, което ще е в първи клас, да бъде в същото училище. В наредбата ще кажем, че децата ще бъдат класифицирани в първа група – такива с три години уседналост.“ обясни Вълчев. Така децата, които имат по-голям брат или сестра до 7-и клас в едно училище, ще бъдат класифицирани като живеещи в района. От МОН смятат да включат още една промяна в Наредбата, с която целят да няма допускане на свръхконцентрация на ученици в определени училища. Образователният министър обясни, че предвиждат общините да имат възможност да правят предложение за намаляване на приема в определени училища според това какъв капацитетът им. Вълчев заяви още, че миналата седмица е излязло решението на Комисията за защита от дискриминация, която е потвърдила, че критерият за уседналост не е дискриминационен. Проверката бе извършена, след като баща подаде жалба в КЗД именно защото двете му деца няма да имат възможността да учат заедно, след като наскоро сменят адреса си.", "date": "2018.07.27", "title": "Батко в школото =  три години уседналост"}
{"url": "https://www.monitor.bg:443/bg/a/view/v-blagoevgradsko-dve-fermi-sys-symnenija-za-chuma-140139", "text": "В Благоевградска област има съмнения за чума в две ферми. „Взехме проби от животните и докато не дойдат резултатите от централната лаборатория сме издали възбрана на животновъдите да извеждат стадата на паша, информира медиите д-р Атанас Григоров, началник на отдел \"Здравеопазване на животните\" от Областната дирекция на Българската агенция по безопасност на храните в Благоевград. Мярката е по-скоро превантивна, а съмненията ни са във ферми с овце и кози в с. Филипово, до село Места в община Банско и в с. Мосомище, Гоцеделчевско“, допълни д-р Григоров. От Областната дирекция на Българската агенция по безопасност на храните в Благоевград съобщиха още, че в момента се изпълнява държавната профилактична програма и това благоприятства ранното откриване на чумата по овцете и козите. От БАБХ поясниха, че става дума за проверка на умрели животни след подаден сигнал на стопани от селата Мусомища и Филипово. Направени са аутопсии, които не показват ясно причината за смъртта. По тази причина са взети проби. Резултатът от лабораторното изследване се очаква да е готов през следващата седмица. Предприети са превантивни мерки - стадата са изолирани и животните да останат затворени в оборите.", "date": "2018.07.27", "title": "В Благоевградско две ферми със съмнения за чума"}
{"url": "https://www.monitor.bg/bg/a/view/bg-madof-iskal-da-stava-premier-140166", "text": "Укриващият се в Белград беглец от правосъдието Цветан Василев е имал амбиции да става министър-председател на България. За политическите мераци на БГ Мадоф потвърди в интервю за сръбския Blic доскорошната му дясна ръка - бившият футболист Драголюб Симонович. „Той е сладкодумен мегаломан, който, наред с други неща, искаше и да бъде министър-председател на България. Дори и днес той има същите политически планове, а в Сърбия все още има приятели, както се вижда от факта, че му е предоставена закрила. Със зъби и нокти той се опитва да се добере до политически връзки и да избяга от закона. Сега съжалявам, че изобщо бях в контакт с него. Ако знаех какво ще се случи, никога нямаше да му помогна“, казва Симонович. Спортният деятел разкрива още, че Василев се е опитал да прикрие фалита на фирмата „Глас индъстри“ - бивш собственик на фабриката за стъкло в Парачин. За да запази влиянието си в Сърбия, БГ Мадоф търси помощ от Симонович, който му осигурява трима свои доверени хора от Ратково – брат си Небойша Симонович и комшиите им Ратко Ристич и Петър Видович. Както вече писа „Монитор“, тримата никога преди това не са били в управлението на фирми, братът на Симонович бил бензинджия, а другите се занимавали с отглеждане на малини. За забегналия в Сърбия покрай фалирането на КТБ мустакат аферист това било добре дошло, защото реално ги правело идеалните подставени лица във фабриката, в която налял над 140 млн. лв. от КТБ. „Към Цветан се отнасях като към пръв приятел, но той ме предаде, както и всички останали свои приятели“, обяснява Симонович за аферата със сръбската фабрика за стъкло, заради която Василев вече е клиент на сръбската прокуратура. Симонович твърди, че вече е дал показания пред разследващите органи за машинациите на БГ Мадоф. Ексфутболистът потвърждава и сведенията за далаверите на Василев у нас и в Сърбия. Твърди, че се чувства употребен от него и че от края на 2017 г. двамата са прекратили всякакви контакти. Разкрива и как са се срещнали, след като Василев избяга и се укри в Белград през септември 2014 г. „Запознахме се през есента на 2014 година. По-рано бяхме чували един за друг, тъй като аз бях спортист в България, а той също участваше в спортния живот на страната. За първи път се срещнахме по покана на общ приятел. Уговорихме се да му бъда на разположение и да му съдействам, докато се справи с новите обстоятелства тук“, разказва още Симонович. Спортистът споделя, че започнал да се среща с българския олигарх по два-три пъти седмично. Към онзи момент мустакатият аферист му се сторил искрен и успял да го убеди, че е напълно невинен и е жертва на политически интриги. „Беше спокоен до момента, когато премиерът Александър Вучич заяви публично през 2015 г., че Сърбия повече няма да плаща сметките на българския олигарх. Това беше в пиковия етап на подготовката за фалита на сръбската фабрика за стъкло в Парачин, която тогава е дължала милиони на Електростопанството на Сърбия (ЕПС). Той знаеше, че със сигурност ще бъде екстрадиран в България, ако СФС банкрутира. Към него винаги се отнасях като към приятел, но той ме използва, както използва и всички други негови приятели. Днес дори не съм нито много ядосан, нито много разочарован от поведението му, просто видях истинското му лице. Сега го виждам като човек, който иска да унищожи всичко около себе си, да се възползва от всичко, което може“, завършва Симонович. От Blic пък припомнят, че през изминалите седмици са публикували няколко статии, които разкриват аферите на Василев в Сърбия и България и илюстрират обхвата и характера на неговите сделки в тези две страни. Включително за опитите му да получи политическо убежище в Сърбия, както и за усилията му да свали правителството на Бойко Борисов с помощта на руските си приятели. Изданието споменава още за топлите му връзки с Кремъл, в лицето на генерала от КГБ Леонид Решетников и православния олигарх Константин Малофеев. Както и за подставените лица на Малофеев Пиер Луврие и Дмитрий Косарев, с които многократно БГ Мадоф опита да прехвърли активи за над 1 млрд. евро от активите на КТБ на руските си приятели.", "date": "2018.07.27", "title": "БГ Мадоф искал да става премиер"}
{"url": "https://www.monitor.bg:443/bg/a/view/ruhvat-oporkite-na-fabrikata-za-peevski-140163", "text": "След като опорната точка за поправките в Закона за приватизацията и следприватизационния контрол рухна, тъй като се разбра, че депутатът и наш издател Делян Пеевски няма нищо общо с „Булгартабак“, а тютюневият холдинг е запазил предмета си на дейност, Фабриката смени тактиката си. Този път тя се опита да лансира друга абсурдна фалшива новина. На сайта „Клуб Z”, собственост на подсъдимия за укриване на милиони данъци олигарх Огнян Донев, известен и като Господаря на хапчетата, лъсна „анализ“ на поръчковия журналист Иван Бедров. Само припомняме, че въпросният автор заработва, от една страна, като зам. главен редактор при Донев, а, от друга страна, и като основен разпространител на опорните точки и фалшивите новини на Фабриката в българската секция на „Дойче веле“. Бедров беше и един от главните герои в „АРГО-гейт“, където на маса с политици, бизнесмени и журналисти от „конкурентни медии“ чертаеше тайни планове как да обслужи политическия проект на провалилия се правосъден министър Христо Иванов. Та според същия този Бедров нашите медии защитавали Волен Сидеров в споровете му с вицепремиера Валери Симеонов и дори имали изпреварваща информация. „Атаката на Сидеров беше подкрепена от свързаните с Пеевски медии, някои от които дори цитираха негови все още непроизнесени, но вероятно планирани думи“, посочва Бедров. Абсурдната му теза обаче рухва, след като се прочетат публикациите в „Телеграф“ и „Монитор“ от тази седмица, където са отразени всички гледни точки. Никога нито в „Телеграф“, нито в „Монитор“, нито в „Политика“ и останалите издания от групата не е имало някаква информация, различна от изтеклата официално по скандала в публичното пространство. Това е факт, лесно проверим, само човек да отгърне страниците на изданията ни. Освен това нашите медии никога не са извършвали лобистка дейност нито за политик, нито за бизнесмен, за разлика от тези, в които се изявяват хора като Бедров.", "date": "2018.07.27", "title": "Рухват опорките на Фабриката за Пеевски"}
{"url": "https://www.monitor.bg:443/bg/a/view/putin-pokani-trymp-v-moskva-140142", "text": "Руският президент Владимир Путин заяви, че е готов да посети Вашингтон за среща с Доналд Тръмп и че е поканил Тръмп в Москва, предадоха световните агенции. На пресконференция след края на срещата на върха на БРИКС в Йоханесбург Путин каза, че телефонните разговори не са достатъчни. Той отбеляза ползата от срещите с Тръмп.  Според Путин те са полезни не само за Русия и за САЩ, но и за целия свят. Ето защо от тези срещи е заинтересуван целият свят, допълни той. Президентът каза, че Русия и САЩ трябва да говорят за глобални въпроси като иранската ядрена сделка и глобални конфликти. Путин допълни, че трябва да има необходимите условия, за да се състои подобна среща. По адрес на Тръмп руският президент каза, че неговият най-голям плюс е неговият стремеж да изпълни предизборните си обещания. \"Най-големият плюс на президента Тръмп е това, че той се стреми към изпълнение на своите обещания, преди всичко на онези, които е дал на избирателите\", подчерта Путин. Руският президент посочи също, че БРИКС не планира да включва в състава си сега нови страни. Групата се състои от Русия, Китай, Индия, Южна Африка и Бразилия.На въпрос за евентуален референдум в Украйна за Донбас, Путин се въздържа от коментар и припомни, че това е доста деликатна сфера, която изисква допълнително проучване. Путин каза, че лидерите на БРИКС са приели положително предложението на Русия за активно оказване на помощ на Сирия. \"Говорихме, разбира се, и за Сирия. Колегите възприеха положително нашето предложение за активно участие в хуманитарните операции, в помощ на сирийския народ\", каза Путин.", "date": "2018.07.27", "title": "Путин покани Тръмп в Москва"}
{"url": "https://www.monitor.bg:443/bg/a/view/viktor-orban-podkrepi-stiv-banyn-za-dvijenieto-140158", "text": "Десният унгарски премиер Виктор Орбан приветства идеята на Стив Банън за нова политическа група \"Движението\", обявяваща се срещу ЕС, и каза, че е време някой от САЩ да дойде в Европа, за да разпространи консервативно мислене вместо либерални ценности, предаде Ройтерс. Базираната в Брюксел група, която Банън - бивш стратег на президента на САЩ Доналд Тръмп, е избрал за платформа, се стреми да помага на националисти със сходни позиции и антиимигрантски групи в цяла Европа. Банън каза за Ройтерс, че целта е да се даде тласък на влизането на антиевропейски сили в Европейския парламент на изборите през май догодина. Основателят на групата посочи пред Ройтерс, че вижда 6 - 7 лидери, особено в Италия и Централна Европа, които обединяват усилията си за отърсване на националните правителства от опеката на Европейския съвет. Орбан не каза открито, че ще работи съвместно с групата на Банън или че ще подкрепи платформата му; той пожела \"голям успех\" на проекта.  \"Америка не се състои само от либерали\", каза Орбан по държавното радио. \"Ние тук също сме, както каза един американец, консерватори... и дори християндемократи... защо да не се чуе и нашият глас в Европа? Ето че тук дойде един човек, който беше специален съветник на американския президент и който мисли по този начин.\" Според Орбан Банън, който беше уволнен от Тръмп миналата година, е осъзнал, че в Европа има място за разпространение на консервативните ценности и това е нещо положително, тъй като допринася за \"многообразие\", позволяващо на европейците да видят консервативното лице на Америка. Банън беше в Унгария в края на май и говори на конференция в Будапеща, срещна се и с Орбан. Орбан също така заяви, че е необходима нова Европейска комисия с нов подход към миграционната политика. Орбан заяви, че дните на сегашната комисия са преброени, тъй като мандатът й изтича догодина. Унгарският премиер смята, че новата комисия не бива да наказва онези страни, които пазят границите си от мигранти.  По-рано този месец ЕК обяви за неправомерен нов унгарски закон, криминализиращ подкрепата за кандидати за убежище, и предаде Унгария на Съда на Европейския съюз за това, че \"не е съобразила своето законодателство за убежище и връщане с правото на ЕС\". По думите му ЕК би трябвало да наказва онези, които оставят милиони мигранти да влизат в Европа в нарушение на съществуващите правила на ЕС.  Той каза, че ако подражава на германския канцлер Ангела Меркел в подхода към мигрантите,ще загуби работата си.  \"Имиграционната политика не е обща задача на ЕС. Това е национален въпрос за всяка отделна държава членка. От 2015 г. се правят опити това да се превърне в обща задача и те се провалят\", каза той. Според него външните граници на ЕС би трябвало да бъдат затворени за мигранти.", "date": "2018.07.27", "title": " Виктор Орбан подкрепи Стив Банън за „Движението“"}
{"url": "https://www.monitor.bg:443/bg/a/view/pontonen-most-svyrza-sys-sveta-s-glogovo-140143", "text": "Жителите на с. Глогово в близост до Тетевен вече са свързани с останалия свят. Със съдействието на армията е осигурен автомобилен достъп до селото и откъснатите махали, в които живеят над 300 души, съобщиха от регионалното министерство. „Речено - сторено! Със съдействието на армията и с подкрепата на вицепремиера Каракачанов, както и с адекватните координационни действия на Областния управител Георги Терзийски, кмета Д-р Мадлена Бояджиева и директорa на Областно пътно управление инж. Георги Грозданов понтонният мост в с. Глогово вече е факт“, обяви в социалната мрежа Facebook ресорният министър Николай Нанков.", "date": "2018.07.27", "title": "Понтонен мост свърза със света с. Глогово"}
{"url": "https://www.monitor.bg:443/bg/a/view/unishtojeni-sa-419-kg-narkotici-140145", "text": "Над 400 кг наркотични вещества, сред които 203 кг марихуана, 63 кг екстази, 133 кг хероин, 4 кг амфетамин, 6 кг кокаин и 10 кг други, по 1152 преписки, бяха унищожени днес, съобщиха от Агенция „Митници“. Наркотиците са унищожени чрез изгаряне инсинератора на Предприятието за управление на дейностите по опазване на околната среда към МОСВ. Общата стойност на унищожените наркотици по цени на \"черния пазар\" е над 45 милиона лева по данни от улицата. Унищожават се само тези количества наркотични вещества, за които има влезли в сила присъди или за тях са издадени постановления на прокуратурата. Наркотиците са задържани от правоприлагащите органи - Агенция \"Митници\" и Министерство на вътрешните работи. За седемнадесет години Агенция \"Митници\" организира и осъществи 62 процедури по унищожаване на наркотични вещества с общо количество над 41 тона. През последната седмица три досъдебни производства са образувани през последната седмица по описа на Митница Свищов за констатирани случаи на държане на цигари без български акцизен бандерол. Митническите служители са иззели общо 550 кутии /11000 къса/ от нелегалната акцизна стока. На 25 юли 2018г. инспекторите от Митница Свищов откриват значително количество цигари без бандерол в магазин за домашни любимци в гр. Ловеч. Търговката проявила изобретателност и предвидливо укрила налегалната стока в торбите с насипна храна за кучета и котки. Митническите инспектори обаче щателно претърсили търговския обект, като без колебание стигнали до дъното на хартиените чували с гранули. Във всеки от тях са открити кутии с цигари без бандерол от общо 5 различни марки. Нелегални тютюневи изделия са открити и при проверка в друг търговски обект - кафе аперитив в с. Дерманци, обл. Ловеч. В частен дом в същото село са открити цигари без валиден акцизен бандерол в търговски количества. Иззетите при различните случаи цигари са от марките \"President\", \"Corset lilac\", \"Gold mount\", \" Chelsea\", \"Monus blue\". За случаите е уведомена Районна прокуратура - Ловеч.", "date": "2018.07.27", "title": "Унищожени са 419 кг наркотици"}
{"url": "https://www.monitor.bg:443/bg/a/view/madrid-zove-hari-kejn-na-mjastoto-na-ronaldo-140149", "text": "Нападателят на Тотнъм Хари Кейн е изборът на феновете на „Реал“ (Мадрид) за заместник на напусналия тима Кристиано Роналдо. Това сочи анкета на „Marca”, в която са гласували повече от 200 000 привърженици на европейския клубен шампион. От осемте опции най-много гласове събира Хари Кейн с 26% от вота на читателите. Следват Единсон Кавани от ПСЖ и Мауро Икарди от „Интер“ с по 14%. Бившият нападател на Кралския клуб и настоящ на „Лион“ Мариано и голмайсторът на „Байерн“ (Мюнхен) Роберт Левандовски събират по 12%. Друг бивш играч на „Реал“ - Алваро Мората, получава 8% от гласовете, докато Родриго от „Валенсия“ е с 6%. Пет на сто от гласувалите смятат, че това трябва да е друг футболист, а с най-малък вот е нападателят на „Ливърпул“ Роберто Фирмино с едва 2%. В анкетата не попадат звездите на ПСЖ Неймар и Килиан Мбапе, както и Еден Азар от „Челси“. В същото време „Marca“ изчисли, че за първи път от 18 години насам „Реал“ (Мадрид) няма носител на „Златната топка” в състава си. След напускането на Роналдо няма футболист на „лос меренгес”, който да е бил избиран за най-добър в света. Това, разбира се, е обусловено от факта, че в последното десетилетие наградата се печели неизменно или от Роналдо, или от Лионел Меси. Преди португалеца сред „белите” кавалери на отличието са били Кака, Фабио Канаваро, Зинедин Зидан, Майкъл Оуен и Луиш Фиго. Последно това се е случило през 2000 година, когато Флорентино Перес застана начело на кралския клуб и започна оформянето на галактияеския състав на мадридчани. И докато „кралете“ се възстановяват от липсата на звездата Кристиано Роналдо, наставникът на „Реал\" Юлен Лопетеги „презареди” състава си, след като четирима футболисти започнаха лятна подготовка. Тони Кроос, Начо Фернандес, Лукас Васкес и Марко Асенсио се включиха в заниманията на тима, а деветима предстои да се присъединят към лагера в САЩ. Това са Даниел Карвахал, Серхио Рамос, Иско и Кейлор Навас. Бразилците Марсело и Каземиро започват тренировки на 3 или август.", "date": "2018.07.27", "title": "Мадрид зове: Хари Кейн на мястото на Роналдо"}
{"url": "https://www.monitor.bg:443/bg/a/view/berbatov-syvetva-pochetino-140150", "text": "„Тотнъм“ задължително трябва да запази звездното си трио Хари Кейн, Деле Али и Кристиан Ериксен за следващия сезон. Това е оценката на бившия нападател на „шпорите“ Димитър Бербатов, според когото друг ключов играч за Маурисио Почетино през предстоящата кампания е Муса Дембеле. „Тотнъм“ все още е много тих на трансферния пазар, но се очаква това да се промени с приближаване към затваряне на прозореца. Кейн е силно желан от „Реал“ (Мадрид) след напускането на Кристиано Роналдо, а интересът към Али, Ериксен и Дембеле също е сериозен. Според Берба обаче треньорът Почетино трябва да ги запази, ако иска да надгради над третото място от миналия сезон. „Не става дума кого привличат, а кого трябва да задържат. За мен очевидно трябва да задържат Хари Кейн, Али и Кристиан Ериксен. Те са триъгълникът, който носи най-голяма опасност за съперниковите отбори. Като цяло „Спърс“ са силни на всяка позиция, но е важно да запазят и Муса Дембеле, тъй като той е връзката между защита и атака. Клубът ще има скоро нов стадион, което показва тяхната амбиция, а отборът има солидна основа“, сподели Барбатов.", "date": "2018.07.27", "title": "Бербатов съветва Почетино"}
{"url": "https://www.monitor.bg:443/bg/a/view/60-mln-lv-e-prerazhodyt-na-nzok-za-lekarstva-140152", "text": "Националната здравноосигурителна каса (НЗОК) е с 60 млн. лева преразход за лекарства до момента. Това съобщи заместник-министърът на здравеопазването Жени Начева след заседание на Надзорния съвет на финансово-осигурителната институция. На този етап дефицит се очертава в едно направление – това са медикаментите, посочи тя. Заместник-министър Начева поясни, че надзорниците на НЗОК още в началото на годината са планирали дефицит на разходите. По думите й вече има набелязани мерки, които обаче по никакъв начин няма да ощетят пациентите. От справка на касата става ясно, че тя е платила 32,6 млн. лв. за онкологични медикаменти през юни. сумата надхвърля тази, която е заложена в разходната част на бюджета. През миналия месец тя е изразходвала за онкомедикаменти с 9,1 млн. лв. повече от средномесечния разход. Общата сума към полугодието, платена за лекарства за онкологични заболявания, възлиза на над 197 млн. лв., при заложена сума от 141 млн. лв. В края на първото полугодие НЗОК е на минус по това перо с 56 млн. лева. Разходите на онколекарства традиционно са най-високи спрямо плащанията за останалите лекарствени продукти.", "date": "2018.07.27", "title": "60 млн. лв. е преразходът на НЗОК за лекарства "}
{"url": "https://www.monitor.bg:443/bg/a/view/reklamata-na-pejo-zasneta-na-buzludja-s-razreshenie-na-oblastnija-upravitel-140157", "text": "Рекламата на автомобилите „Пежо“ в която в кадър влиза и паметникът на старопланинския връх Бузлуджа, разположен там и известна повече като „Чинията“ е заснета с разрешение. То е било издадено от областния управител на област Стара Загора Гергана Микова. Това обясниха за „Монитор“ от „София Франс-ауто“ представител на френския автопроизводител в България, във връзка с публикация на сайта ни. В документа, подписан от областния управител Гергана Микова, с който редакцията разполага, се дава разрешение за снимките, но изрично се уведомява въпросната рекламна агенция, че сградата на Дом-паметник комплекс връх \"Бузлуджа\" е опасна и достъпът до обекта е забранен. Според документа разрешението за снимките на рекламата се отнася за 22 август миналата година и спазването на горепосочената забрана остава отговорност на екипа заснемащ рекламните кадри.", "date": "2018.07.27", "title": "Рекламата на „Пежо“ заснета на Бузлуджа с разрешение на областния управител"}
{"url": "https://www.monitor.bg:443/bg/a/view/sedmichen-monitoring-23-27-uli-140160", "text": "Дърляне, бутане, каране, махленски свади... Някои депутати си въобразяват, че са в селската кръчма. Най-много да им донесат сметката. Който чупи – купи. Дежавю кримка – спипаха шеф на група в Пътна полиция - Габрово, който участвал в организирана престъпна група за измами с коли от Германия. Стройте ги, пребройте ги. Ченгетата, които не бъркат в кацата с мед, да излязат напред. Рехава ви е редичката нещо. Още една новина, дето ни я сервират през няколко месеца – пак издирват Брендо с европейска заповед за арест. Той пък като нищо ще се обади отнякъде с новината за нов роман. С тази издирваческа дейност му се отваря много писателска и издателска работа. Ромската артинсталация, наречена Бронзова къща, щяла да си търси заместник. Общината предвижда други самородни таланти да изявяват наклонностите си там (знам значението на думата, така че грешката е вярна). Шанс за крадците на старо желязо. От 3 до 9 месеца могат да си трупат плячката на площадката на бившия мавзолей в София, без никой да им търси отговорност. Даже и някой лев може да припечелят, ако турят на купчината железа подходящо заглавие. Стар виц, но реален сюжет. Всяка прилика с реални лица и събития не е случайна. Айшето и Хасан (по модерному Снежанка и Иван) отиват на кинопрожекция на „Титаник“. Гледат, каквото гледат, по някое време всички в залата започват да подсмърчат. А наш Иван реве най-силно от всички. Притеснила се Снежанка, сръгала го в ребрата: Галактиката Андромеда криела тъмното си минало, твърдят американски учени. Зачитаме се в информацията и какво – тайната на Анди била, че поглъщала де-що види наред. За специалистите било трудно да установят колко „жертви“ е погълнала Андромеда с течение на времето, нито колко неутолим е бил гладът й. Откриха течаща вода на Марс с тази новина, няма що. Дай сега да обвинят всяка по-едра галактика в канибализъм. Открай време е така – размерът има значение. Слабият с по-добрия метаболизъм и агне да метне на рамо, никой не му обръща внимание. На едричкия всички му се вглеждат в хапката: „Ау, филия! Ма цялата ли ще я изядеш?“ Бас ловя, че някои от дребните галактики са пострадали точно след такива натяквания. На Андромеда й е писнало да се обяснява, че е с по-едър кокал. Новият сериал „Ненаситна“ на „Нетфликс“ (нищо общо с Андромеда) беше обвинен в пренебрежително отношение към хората с наднормено тегло, предаде Франс прес. Петиция, с която се настоява за изтеглянето му, е събрала над 120 000 подписа. Сериалът с участието на Алиса Милано и Деби Райън ще бъде достъпен като стрийминг услуга от 10 август. В него се говори за затлъстяла тийнейджърка, на която съучениците й се присмиват. След като отслабва, тя мечтае да си отмъсти. В петицията се казва, че сериалът окуражава млади жени да правят преценки за себе си въз основа на фигурите си и популяризира „не само диети, но и обективизацията на женското тяло“. Проблемът на повечето протестиращи е, че се налага някой да превежда за какво точно се борят. Не могат ли да го кажат по-простичко, че да бъдат разбрани? Или им харесва да се слушат сами. Успокоението за тези, които карат от заплата до заплата, е, че поне нямат паразити в организма си. Именно това установиха британски учени, които развиват тезата, че добрият бизнес нюх при по-предприемчивите хора вероятно се дължи на действието на паразит, подслонен в техния организъм, предава Франс прес. Дързостта, смелостта да се рискува при сложни сделки може би са породени не от характера на индивида, а от присъствието на паразита, предизвикващ токсоплазмозата. Научното му наименование е Toxoplasma gondii, като този микроорганизъм се разпространява при консумация на не много добре изпечено месо или при пиене на вода, влязла в контакт с котешки изпражнения, поясняват те. Когато някой се пъне да обяснява, че не е нещо си, само увеличава подозренията, че е точно това, което твърди, че не е. Точно на такива размисли навява поведението на банкера беглец Цветан Василев, който за пореден път обяснява, че не е престъпник. То и в затвора всички са невинни, така че нищо ново. Ако реши да премести резиденцията си там, ще звучи по-популярно. 2020 година. В съдебната зала. Съдията се обръща към Цветан Василев: - По-рано съдили ли са ви? - Никога! Това ми е първата кражба. - Значи твърдите, че сте невинен? - Невинен съм, да. - Всички бандити така твърдят, нали знаете? - Ето, това доказва, че съм прав. Полицаи от германския град Вайден в Оберпфалц издирват опасен крадец, задигнал известно количество кюфтета, шницели и три каси бира. Да им имаме проблемите. Достатъчно е да подушат въздуха. Все от някъде ще довее аромат на барбекю. Къде по-сложно е с обирджиите на трезори. Техните престъпления не миришат така вкусно. Фатален петък, макар и не 13-и. На 27 юли не е препоръчително да излизате навън, предупреди руският астролог Павел Глоба. Две в едно - пълно лунно затъмнение в комбинация с великото противопоставяне на Марс. Според астролога това предразполагало демоните да се покажат. Какво правим обаче с демоните в нас, които напират да си показват рогата? За нова спам кампания в мрежата предупредиха антимафиотите от сектора за борба с киберпрестъпленията. Демонични същества разпространяват имейли на английски език, в които се изисква заплащане с биткойн на сума, възлизаща на около 3000 американски долара. В имейлите се твърди, че киберпрестъпниците са „праснали“ компютъра и знаят паролата на потребителя. Уведомяват го също така, че притежават позорящи видеоматериали, които заплашват да разпратят до всички контакти на жертвата. Като се замисли човек, лоша реклама няма. Някои са готови безотказно да платят за такива компромати, за да си поддържат репутацията. Западните медии отдавна имат своя трактовка на казуса с личните данни. Не съобщават подробности за жертвата или за евентуалния извършител на престъплението, докато не се докаже всичко. У наше село правилата са други. Нова телевизия осведоми зрителите си за убийство на 58-годишна жена в конкретен благоевградски квартал. Информира надлежно в кое село издирват убиеца. И го назова, макар и не поименно. „В блока, в който е извършено тежкото престъпление, се говори, че именно приятелят на дъщерята е извършител на убийството“, поясняват от Нова... Говори се още, че някои журналисти не спазват журналистическите правила.", "date": "2018.07.27", "title": "Седмичен мониtоринг (23 – 27 юли)"}
{"url": "https://www.monitor.bg:443/bg/a/view/plovdiv-se-gotvi-za-metallica-140140", "text": "Още преди Iron Maiden да забият финалните акорди на големия си концерт в рамките на второто издание на Hills of Rock на 22 юли, феновете на тежката музика вече се поздравяваха с „Догодина Metallica!“. Явно идеята не е само в сферата на фантазиите, след като вчера, кметът на Пловдив Иван Тотев повдигна темата след сесията на Общинския съвет. „Да, напълно възможно е каза управникът на града на тепетата, цитиран от plovdivtime.bg. Цялото упражнение може да бъде направено само и само да дойдат Джеймс Хетфийлд и компания. В сегашния формат на фестивала, пространството не е достатъчно голямо за да събере всички фенове на групата, а ограничаването няма да излезе рентабилно, защото бандата е една от най-скъпите в света. Предположението на феновете и добрите пожелания на местната управа съвпадат напълно с плановете на Metallica за следващото лято, след като групата възнамерява отново да направи     и дори планира спирка в съседна Румъния – Букурещ. 2019 г. е и годината, която отбелязва точно две десетилетия от първото посещение на Папа Хет с бандата у нас, и то отново под тепетата, които бяха домакини на Европейки месец на културата. Пък и точно тогава Пловдив ще е Европейска столица на културата – съвсем ще засили концертната си програма. Вариантите Metallica да забият в рамките на Hills of Rock 2019 са два – или да се изпразни Гребната база, или да се премести на летището. Ако остане на каналите, това няма да е трудност, защото местната власт така или иначе има опит като ги изпразва почти всяка година за да ги почисти. Единствено смелата идея може да се проточи от изчакването на редица становища. Първо архитектите и проектантите трябва да кажат какви допълнителни съоръжения трябва да се направят като мерки за безопасност, организаторите на фестивала (до сега София Мюзик Ентърпрайсиз) - да определят дали теренът е подходящ. Летището за кметът Тотев не е вариант за сега, защото поради отдалечеността му не иска да се създават ситуации, в които пияни хора да се качват на колите. На въпрос дали може да видим Metallica в Пловдив на изпразнения Гребен канал, кметът заяви:", "date": "2018.07.27", "title": "Пловдив се готви за Metallica"}
{"url": "https://www.monitor.bg:443/bg/a/view/rumen-porojanov-prodyljavame-da-tyrsim-ot-kyde-e-chumata-v-strandja-140134", "text": "„Продължаваме да търсим източника на чумната епидемия по дребния добитък в района на Странджа, като за целта предстои да се направи филогенетичен анализ на причинителя, който ще хвърли по-голяма светлина по въпроса“. Това заяви днес по време на парламентарния контрол земеделският министър Румен Порожанов. Според него е налице неспазване на мерките за биосигурност в животновъдните обекти на страната от страна на собствениците. Относно спекулациите около заповедите за мерките срещу заразата в Порожанов обясни, че законодателството при издаването им е спазено. „Много ясно в закона е дадено разграничението кога министърът на земеделието, съвместно с министъра на вътрешните работи подписва и кога се издават индивидуални заповеди от директора на БАБХ“, обясни той и допълни, че не би следвало да се създава внушение по тази тема. Земеделският министър оцени действията на Агенцията по безопасност на храните като адекватни и незабавни, но посочи, че стопаните не са спазили изискванията на компетентния орган. Той припомни, че политиката на ЕС не предвижда извършване на профилактична ваксинация за особено опасните вирусни заболявания по животните, каквато е чумата по дребните преживни животни.", "date": "2018.07.27", "title": "Румен Порожанов: Продължаваме да търсим от къде е чумата в Странджа"}
{"url": "https://www.monitor.bg:443/bg/a/view/dve-nashi-lodki-na-final-na-svetovnoto-140155", "text": "Две български лодки се класира за финалите на световното първенство по кану-каяк за юноши, девойки, мъже и жени до 23 г., което се провежда в Пловдив. Двойката каяк Денис Димитров и Радослав Стефанов направи стабилна гонка на 1000 м и завърши втора в своята полуфинална серия при юношите, като беше изпреварена само от екипажа на Унгария. В битката за разпределение на медалите нашите завършиха 4-и, а шампиони са състезателите от Беларус, пред Чехия и Испания. Ангел Кодинов се класира за финала на 200 м едноместно кану, след като беше най-бърз в първата от сериите в дисциплината при мъжете до 23 г. с време 41,451 сек. Днес от 12:56 ч той ще стартира за медалите. 20-годишният ни олимпиец обаче не успя да се класира за финала на 1000 м едноместно кану и след 6-то място в полуфинала участва във финал „Б“, където завърши осми. Малко не достигна на други две български лодки да се класират за финал „А“. Димитър Петров водеше през цялата полуфинална гонка на 1000 м едноместно кану при юношите, но във финалните метри изпусна третото място, което го класираше в битката за медалите. В юношеския каяк на 1000 м Иван Пенчев завърши трети в своята серия и отпадна.", "date": "2018.07.27", "title": "Две наши лодки на финал на световното"}
{"url": "https://www.monitor.bg:443/bg/a/view/niki-penchev-se-sybra-s-kazijski-v-polsha-140141", "text": "Втори български волейболист бе официално представен като ново попълнение на хита на трансферния пазар в Полша „Сточния“ (Шчечин). 26-годишният национал Николай Пенчев, който е спечелил всичко в Полша с отборите на „Асеко Ресовия“ (Жешув) и СКРА (Белхатов), премина в тима, в който от новия сезон ще играе и Матей Казийски, а българският специалист Радостин Стойчев ще е спортен директор. Нико, както е известен Пенчев в Полша, ще носи любимия си №17 за тима на „Сточния“. Очаква се в началото на август отборът от Шчечин да представи и трети български волейболист - Аспарух Аспарухов, който е наричан Новия Кайзиски и през миналия сезон игра за родния „Монтана“. „Сточния“ (Шчечин) прави уникална селекция за новия сезон. Тимът, който през миналата кампания финишира едва на 12-о място в полската Plus Liga вече привлече канадския национал Никълъс Хоуг, полските звезди Лукаш Жигадло и Бартош Курек, белгийския център Симон Ван Де Вуурде и чешкия разпределител Лукаш Тихачек. \"Горди сме да представим новия номер 17, удоволствие е приветстваме Нико в отбора\", написаха от „Сточния“ на клубния си профил във Фейсбук. Друг наш национал – Николай Николов, пък бе официално представен от шампиона на Португалия „Спортинг“ (Лисабон). 206-сантиметровият блокировач ще бъде съотборник с бившия капитан на националите Тодор Алексиев, който също подписа с \"лъвовете\" от Лисабон.", "date": "2018.07.27", "title": " Ники Пенчев се събра с Казийски в Полша"}
{"url": "https://www.monitor.bg:443/bg/a/view/el-maestro-otrezvjava-armejcite-140137", "text": "ЦСКА-София рискува, атакува, вкара три гола на „Адмира“ (Вакер) и замечта за групите на Лига Европа. „Червените“ постигнаха една от най-изразителните си домакински победи в евротурнирите и почти обезсмислиха реванша в Австрия следващата седмица след две попадения на Кирил Десподов и едно на новия любимец на публиката – Мауридес в рамките на само девет минути през първото полувреме на двубоя. Наставниъкт Нестор Ел Маестро демонстрира задоволство от изразителния успех, но побърза да предупреди футболистите си да не изпадат в еуфория, защото австрийците играят много силно като домакин. „Със сигурност това са най-добрите 45 минути, но това не е толкова впечатляващо. Поехме риск с много офанзивна единайсеторка, искахме да доминираме и в крайна сметка успяхме. Предпочитах 4 или 5 на нула, но треньорите винаги искат твърде много. Бе много важно да завършим мача със суха мрежа“, заяви специалистът. По думите му следващата седмица „червените“ трябва да играят много сериозно, за да не допуснат неприятна изненада. „Не можем да си позволим грешката да мислим, че „Адмира“ не е силен отбор. Те участват в лига, която е по-добра от нашата. Ако не ми вярвате, проследете ги и вижте как играят отборите там – просто трябва да бъдем професионалисти. Психически е много трудно след този резултат. Ще кажа на момчетата да играят все едно резултатът е 0:0. “, допълни треньорът и отправи поглед към евентуалния бъдещ съперник в третия квалификационен кръг на Лига Европа. „Не е трудно да анализираме и да се подготвим срещу „Копенхаген“. Трудно е да спечелим. Те са много сериозен отбор и знаят как да играят европейски мачове. Срещу тях ние ще сме аутсайдер”, коментира Ел Маестро. На този фон в Дания коментираха евентуалния сблъсък с ЦСКА-София, като определиха „червените“ за непредсказуем отбор, с който „Копенхаген“ трябва да се съобразява. Датчаните победиха с 2:0 като гост „Стярнан“ (Исландия) и също очакват спокойно реванша на 2 август в Исландия.", "date": "2018.07.27", "title": "Ел Маестро отрезвява „армейците“ "}
{"url": "https://www.monitor.bg:443/bg/a/view/uvelichiha-prisydite-na-telefonni-izmamnici-140133", "text": "След подаден протест от прокуратурата окръжният съд във Велико Търново увеличи присъдите на трима телефонни измамници. На тартора на бандата З.В. присъдата е увеличена от 2 г. и 4 м. на 5 години. По отношение на двамата му съучастници от условни, присъдите им стават ефективни, от по 1 г. и 4 м.  Тримата мъже са осъдени затова, че на 21 ноември 2017 г. в село Пчелище заблудили жена и и задигнали 8000 лв. Като З. В. е извършил деянието при условията на опасен рецидив. Тарторът на групата З.В. се свързал по телефона с пострадалата жена, представил се за полицай, който работи по задържане на \"телефонни измамници\", за което било необходимо да му съдейства. Малко по-късно й се обадил З. Ж., преправил гласа си на женски, като се представил за дъщеря й и обяснил, че е пострадала и трябват спешно пари за неотложна операция. Докато провеждала разговора на стационарния телефон, обвиняемите позвънили и на мобилния, на който „полицаят“ й казал да приготвя парите, за да може да хване измамниците. Пострадалата събрала всичките си пари и по дадените указания ги оставила до контейнер, откъдето били взети от измамниците.    ", "date": "2018.07.27", "title": "Увеличиха присъдите на  телефонни измамници"}
{"url": "https://www.monitor.bg:443/bg/a/view/hyrvatite-za-slavija-koravi-bylgari-sa-140138", "text": "Медиите в Сплит нарекоха „Славия“ „корави българи“ след двубоя между „белите“ и „Хайдук, в който носителите на купата на България отстъпиха с 0:1. В същото време треньорът на хърватите Желко Копич изрази увереност, че отборът му ще постигне успех и при визитата си на стадион „Васил Левски“. „През първото полувреме имахме проблеми и позволихме на противника да създаде няколко опасности след контраатаки. На почивката направих корекции, а с надпредването на мача съперникът започна да пада кондиционно и можехме да вкараме и повече попадения. Показахме, че сме по-качественият отбор и смятам, че ще се класираме напред. На реванша в София теренът ще бъде по-добър, тъй като на „Полюд“ имаше концерт наскоро и това се отрази на тревното покритие\", коментира треньорът на „Хайдук“. Златомир Загорчич пък призна, че съперникът е стигнал до успеха заслужено, като подчерта, че „Славия“ има своите шансове да продължи напред. „Изпуснахме три чисти положения. Ако бяхме реализирали поне едно от тях, резултатът можеше да е дори в наша полза. Надеждата ни е в реванша - да вкараме гол и да продължим”, коментира Загорчич. Президентът Венци Стефанов е убеден, че „белите“ имат шансове. „Хайдук“ не е онова страшилище, каквото го описват. Ако вкараме ранен гол, ще се получи\", заяви Стефанов.", "date": "2018.07.27", "title": "Хърватите за „Славия“: Корави българи са"}
{"url": "https://www.monitor.bg:443/bg/a/view/noel-galahyr-i-arctic-monkeys-shte-se-borjat-za-nagrada-myrkuri-140153", "text": "Култовият Ноел Галахар с бандата си Noel Gallagher's High Flying Birds влизат в пряка конкуренция с Arctic Monkeys и Florence and the Machine за тазгодишните престижни награди „Мъркюри“. Статуетките се раздават от 1992 г. за най-успешни албуми на британски и ирландски изпълнители. За призовете ще се борят общо 12 артисти и банди, а организаторите отбелязаха, че тазгодишната селекция чества музиканти на всички етапи от кариерите им. Групата на Ноел Галахър - бившия китарист и композитор на Oasis, е номинирана за третия си албум \"Who Built the Moon?\", Arctic Monkeys - за \"Tranquility Base Hotel & Casino\", а групата на червенокосата певица Флорънс Уелч - за \"High as Hope\".  Сред претендентите са още Лили Алън с \"No Shame\", соул певицата Джорджа Смит за \"Lost & Found\", Надин Шах, бандите Wolf Alice и Everything, Everything.  Церемонията по връчването на приза \"Мъркюри\" ще се състои на 20 септември в Лондон.", "date": "2018.07.27", "title": "Ноел Галахър и Arctic Monkeys ще се борят за награда \"Мъркюри\""}
{"url": "https://www.monitor.bg:443/bg/a/view/policai-sprjaha-masov-boj-v-romskata-mahala-na-karlovo-140115", "text": "Униформени от Специализираните полицейски сили в Пловдив спряха масов бой в ромската махала на Карлово. Служителите на реда са предотвратили разрастването на скандал между две фамилии от ул. „Божур” в квартала, съобщиха от полицията в Пловдив. Сигналът за случващото се постъпил на 112 около 20 часа в четвъртък вечерта. Скарали се люто две семейства, които живеят в къщи на калкан на улицата в махалата. Насочените веднага към мястото екипи на районното управление и пловдивския сектор „Специализирани полицейски сили“ заварили около 20 души да се замерят взаимно с камъни пред погледите на един куп техни съседи. Полицаите от Пловдив реагирали бързо и масовото сбиване било предотвратено, без да има сериозни последици. Шестима от подбудителите на конфликта, по трима мъже от всяко семейство на възраст между 24 и 41 години, са били задържани в полицейския арест за едно денонощие. Образувани са две бързи производства по чл. 325 от НК. Други 8 участници били предупредени с писмени протоколи по чл. 65 от ЗМВР, а на един е съставен акт по Закона за българските лични документи. Работата по случая продължава под наблюдението на Районна прокуратура – Карлово.", "date": "2018.07.27", "title": "Полицаи спряха масов бой в ромската махала на Карлово"}
{"url": "https://www.monitor.bg:443/bg/a/view/maurides-shte-opitam-da-nadmina-karanga-140131", "text": "Нападателят на ЦСКА-София Мауридес получи наградата за Играч №1 за първия кръг на Първа лига. Бразилецът дебютира за „червените” с гол при победата им с 2:0 над „Локомотив“ (Пловдив) на старта на първенството, а в четвъртък се разписа и при успеха с 3:0 над австрийския „Адмира“. „Много съм щастлив тук. Според мен това е най-доброто нещо, което съм направил в моята кариера и моя живот. Когато дойдох, обещах на съпругата ми и семейството ми, че това ще е най-добрият ми сезон. Ще се раздавам, колкото мога, и ще се опитам да помогна максимално на отбора. Знаех, че футболът тук е по-силов, което ми допада, и с това успях да помогна на тима. За мен наградата е изненада“, заяви бразилецът. Той сподели, че е играл с Диого Виана и той му е разказал много за отбора, клуба и града. „Жеферсон и Енрике ми казаха, че това е най-добрият клуб за мен. Бъдете сигурни, че всеки мач ще се боря да вкарвам. Каранга е прекрасен футболист и знам, че направи страхотен сезон тук, но аз ще се боря да достигна или надвиша неговото ниво. Много съм благодарен на треньора. Той е амбициозен и с него ще стигнем много далеч. Знам за наказанието на Каранга заради жестовете му. Няма да повтарям тези грешки\", заяви още Мауридес при получаването на наградата.", "date": "2018.07.27", "title": "Мауридес: Ще опитам  да надмина Каранга"}
{"url": "https://www.monitor.bg:443/bg/a/view/majkyl-buble-gushna-dyshterichka-140130", "text": "Канадската супер звезда Майкъл Бубле най-накрая гушна дъщеричка, след като съпругата му Луисана Лопилато го дари с момиченце преди дни. Малката госпожица носи името Вида Амбър Бети и е проплакала във Ванкувър. Появила се е с елегантните мерки 2,75 килограма. Четирикратният носител на „Грами“ Бубле и съпругата му, аржентинската актриса Луисана Лопилато имат двама сина - Ноа на четири години и Елайъс на две. Бебето Вида е кръстено с другите си две имена - Амбър и Бети, на майката на Майкъл и на майката на Луисана.", "date": "2018.07.27", "title": "Майкъл Бубле гушна дъщеричка"}
{"url": "https://www.monitor.bg:443/bg/a/view/sboryt-na-buzludja-spira-tejkite-kamioni-po-pytja-gabrovo-shipka-140129", "text": "На 28 юли (събота), от 8 ч. до 12 ч. ще бъде ограничено движението на превозните средства над 3,5 тона по път I-5 Габрово – Шипка във връзка с провеждането на събор под връх Бузлуджа. Ограничението е за участъка от път I-5 от км 155+197 /пътно кръстовище с общинския път за кв. Етъра/ до км 184+100 /участъка гр. Габрово – гр. Шипка/ и по панорамния път III-5005 между връх Шипка и връх Бузлуджа от км 0+000 до км 12+213. Алтернативният маршрут за движение на МПС над 3,5 т е през Прохода на Републиката - път II-55 Велико Търново - Гурково. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.07.27", "title": "Сборът на Бузлуджа спира тежките камиони по пътя Габрово – Шипка"}
{"url": "https://www.monitor.bg:443/bg/a/view/677-hil-bylgari-pytuvali-zad-granica-za-mesec-140136", "text": "667 хил. българи са пътували в чужбина през юни 2018 г. Това е 9.4% повече спрямо същия период на миналата година. Повечето от тях са излезли извън пределите на страната ни с цел гостуване или обучение, показват данни на Националния статистически институт. 26 на сто от всички са били зад граница с цел екскурзия и едва 7 на сто са тези, които са пребивавали в чужда държава, заради служебни задължения. С 35% повече са тези, които са избрали като дестинация Белгия, следвани от Гърция с 20%, Италия, Испания и Турция с 12%. Най-малък е ръстът на тези, които са прекарали времето си в Германия – 4.1%. Страната ни пък през юни е била посетена от 1 550 хил. чужденци. От общия брой посетили България делът на гражданите на ЕС е 58 на сто. Наблюдава се увеличение на посещаемостта на чехи, поляци, англичани, унгарци, французи и холандци. Същевременно броят на немците, румънците и гърците намалява.", "date": "2018.07.27", "title": "677 хил. българи пътували зад граница за месец"}
{"url": "https://www.monitor.bg:443/bg/a/view/slavisha-redi-systava-za-cherno-more-140132", "text": "Новият треньор на „Левски“ Славиша Стоянович, който трябва да заеме поста си официално във вторник, вече работи отблизо с щаба на „Герена“. Словенецът дори ще проведе една тренировка със „сините“ в неделя и ще даде своите оказания на тандема Тодор Симов-Георги Тодоров какъв състав и тактика да бъде приложена за предстоящия двубой с „Черно море“ в понеделник от 20:30 часа на стадион „Георги Аспарухов“. Както е известно, Славиша ще изгледа срещата от трибуните, а във вторник предстои официалното му представяне като наставник на 26-кратните шампиони. Преди това да стане през уикенда специалистът ще се запознае отблизо с базата на „Герена“, футболистите и служителите. За срещата с „моряците“ се очаква сенегалецът Хали Тиам да започне титуляр след като се възстанови от контузията си, получена при гостуването на „Вадуц“. Все още не е ясно дали Паулиньо ще бъде сред стартовите 11, а в лазарета са Буш, Нашименто и Ивайло Найденов. До последно под въпрос ще са и нападателите Илия Димитров и Ривалдиньо.", "date": "2018.07.27", "title": "Славиша реди състава за „Черно море“"}
{"url": "https://www.monitor.bg:443/bg/a/view/s-proekta-za-spa-destinacii-bazata-po-moreto-shte-se-polzva-4-sezona-140124", "text": "Целта ни е да превърнем  България в целогодишна туристическа дестинация и да разширим посещенията в „крилата” на туристическия сезон: април-май и октомври-ноември. Това заяви във Варна министърът на туризма Николина Ангелкова на кръгла маса за възможностите на СПА и балнео туризма. Проектът на Министерството на туризма за създаване на 7 балнео и СПА- дестинации в страната, сред които и Черноморска, е част от стратегията за утвърждаване на България като целогодишна дестинация. Инициативата се реализира съвместно с туристическия бранш и местната власт, като е изключително важна за Черноморието, защото ще помогне за използването на хотелската база целогодишно, каза още министърът на туризма. „Идеята бе да създадем база за дискусии с бизнеса, за да надградим вече създаденото и осигурим цялостен качествен продукт, посочи Ангелкова. СПА-дестинациите ще бъдат рекламирани на всички големи форуми и в интернет платформата I love Bulgaria. Министерството работи и по проект, който проучва актуалните нагласи в търсенето на туристическите продукти. Германските туристи например, свързват България преди всичко с плажовете и почивка на море, а балнео и СПА-услугите заемат пето място в предпочитанията им. Това означава, че трябва да развиваме този вид туризъм, да го налагаме и да засилваме търсенето му“, каза още Ангелкова. Тя насочи вниманието и към връзката между проекта за дестинациите и здравния туризъм. „Сътрудничим си с Министерството на здравеопазването, което работи по транспонирането на Директивата за трансгранично лечение на пациенти. Надявам се, след като миналата година в София поставихме фокуса върху здравния туризъм с проведената Първа международна конференция по тези въпроси, сега отново да ги обсъдим през октомври, каза министърът. Ангелкова припомни, че България е изключително богата на минерални извори и заема второ място след Исландия по запаси. „Чрез СПА-дестинациите, министерството подпомага усилията на общините и туроператорите. За да разширим активните сезони и да превърнем България в целогодишна туристическа дестинация, сме заложили на 3 концепции, каза още тя . Министърът благодари на кмета на Варна, Иван Портних за ангажираността му в развитието на туристически продукти от високо качество и изтъкна, че Варна и региона изцяло покриват представата за дестинация на 4 сезона.  ", "date": "2018.07.27", "title": "Морето става целогодишна СПА-дестинация"}
{"url": "https://www.monitor.bg:443/bg/a/view/toto-pechalbi-tiraj-59-140128", "text": "„6 от 49“: Числа: 6, 23, 34, 37, 38, 45. Печалби: 6 – няма, 5 – 16 по 1492,70 лв., 4 – 463 по 51,60 лв., 3 – 7464 по 4,50 лв. ДЖАКПОТ: 5 359 215,96лв. „6 от 42“: Числа: 8, 9, 13, 25, 27, 39. Печалби: 6 – няма, 5 – 5 по 1820,90 лв., 4 – 313 по 29,10 лв., 3 – 4747 по 2,70 лв. ДЖАКПОТ: 315 607,34 лв. „5 от 35“: I теглене: 3, 5, 7, 19, 26. Печалби: 5 – 2 по 10 683,50 лв., 4 – 318 по 58,80 лв., 3 – 8030 по 3,30 лв. II теглене: 7, 10, 21, 30, 35. Печалби: 5 – 1 по 21367,00 лв., 4 – 195 по 95,90 лв., 3 – 6161 по 4,30 лв. \"5/50 - 1/12 Зодиак\": Числа: 17, 35, 36, 38, 43; Зодия 5 – Лъв. Печалби: 5+1 – няма, 5 – няма, 4+1 – няма, 4 – 3 по 500,00 лв., 3+1 – 20 по 100,00 лв., 3 – 138 по 10,00 лв., 2+1 – 204 по 5,00 лв., 1+1 – 1229 по 1,50 лв., 2 – 2148 по 0,80 лв., 0+1 – 2221 по 1,00 лв. ДЖАКПОТ: 3 000 000,00 лв. Тото джокер: Позиции - 4, 5, 8; цифри - 9, 0, 8. Печалби: 3 – 1 по 20 171,50 лв., 2 – 585 по 34,50 лв. ДЖАКПОТ: няма. „Рожден ден“: Година 59, месец 03, дата 11, ден 2. Печалби: I група – няма, II група – няма, III група – 1 по 344,50 лв., IV група – 1 по 215,30 лв., V група – 6 по 35,90 лв., VI група – 8 по 21,50 лв., VII група – 17 по 12,70 лв., VIII група – 33 по 5,20 лв., IX група – 45 по 5,70 лв., X група – 75 по 4,00 лв., XI група – 203 по 1,70 лв., XII група – 193 по 2,20 лв., XIII група – 496 по 1,80 лв., XIV група – 1282 по 1,10 лв., XV група – 1953 по 1,20 лв. ДЖАКПОТ: 2367,16 лв.  ", "date": "2018.07.27", "title": "Тото печалби, тираж № 59"}
{"url": "https://www.monitor.bg:443/bg/a/view/pohititeli-posegnaha-i-na-semejstvo-djokovich-140118", "text": "Невиждан ужас изживя семейство Джокович, след като дядото на съпругата на известния тенисист – Йелена, бе отвлечен и пуснат в рамките на няколко часа. Милослав е бил похитен, а в размяна са били поискани 2 милиона евро от Новак. Джокович най-вероятно не е платил сумата, но отвлеченият е бил пуснат и намерен от местни хора на няколко километра от мястото където живее, вързан с белезници за електрически стълб. Похитителите са взели от 85-годишния мъж около 220 евро и мобилен телефон, разкриха от сръбската полиция. Органите на реда съобщават, че Радисавлевич няма видими наранявания. \"В шок сме от случилото се и засега не сме в състояние да говорим за станалото. Благодарим на полицията за бързата реакция\", се казва в изявление от агента на Новак Джокович. От пресслужбата обявиха, че цялото семейство на сърбина е шокирано от случилото се. Това е поредният случай само за месец, в който човек от семейството на спортна звезда бе похитен в различни краища на света. Преди 10-ина дни майката на бразилския футболен национал Тайсон бе отвлечена от семейното жилище в Пелотас. Престъпниците са поискали откуп за освобождаването ѝ, но няколко часа по-късно 58-годишната Росанджела Барселос Фреда е била върната в дома ѝ жива и здрава. По време на Мондиал 2018 пък в подобна зловеща ситуация изпадна и капитанът на Нигерия Джон Оби Микел. Преди мача с Аржентина баща му е бил отвлечен. За радост на семейството той е бил спасен от полицията след седмица в плен и е бил настанен за възстановяване в болница.", "date": "2018.07.27", "title": "Похитители посегнаха и на семейство Джокович"}
{"url": "https://www.monitor.bg:443/bg/a/view/3-6-mln-chujdi-turisti-u-nas-ot-nachaloto-na-godinata-140123", "text": "3 644 791 чуждестранни туристи са избрали дестинация България за първите шест месеца на 2018 г. Така за периода януари-юни тази година се отбелязва ръст от 8,9%  спрямо същия период на 2017 г., показват данните по информация на Националния статистически институт. Само през юни 2018 г. чуждестранните посещения у нас нарастват с 4,7 на сто в сравнение със същия месец на миналата година. През юни 2018 г. 1 208 397 чуждестранни туристи са били в страната ни. Данните са потвърждение, че ръстът на туризма е устойчив и България се утвърждава като предпочитана дестинация, която предлага качествена услуга на разумни цени.  За нас е много важно гостите ни, видели за пръв път страната, да се върнат отново, коментира министърът на туризма Николина Ангелкова. Класацията за входящ туризъм за шестте месеца на 2018 г. се оглавява от Румъния с 575 609 визити и 21,1 на сто увеличение спрямо същия период на миналата година. Втора позиция заема Гърция с 523 046 посещения, а на трето място се нарежда Турция, откъдето са дошли 318 735 туристи. Значителни ръстове се отбелязват от повечето от пазарите, включени в топ 50 на класацията, в сравнение с първите 6 месеца на 2017 г. Гостите от Великобритания са с 19,2% повече, от Полша се отбелязва 38,4% ръст, от Израел – 27,6 на сто увеличение. От Украйна ръстът е с 24 на сто, а от Франция и Испания чуждестранните посещения нарастват съответно с 20,8% и 22,7%.", "date": "2018.07.27", "title": "3,6 млн. чужди туристи у нас от началото на годината "}
{"url": "https://www.monitor.bg:443/bg/a/view/bojinov-ne-ostana-po-nazad-ot-grisho-140120", "text": "Само няколко дни след като Гришо бе хванат от папараци, докато се заиграва със своята половинка Никол Шерцингер на почивка, друга родна спортна звезда, но във футбола, пусна подобни снимки. Валери Божинов и неговата изгора Биляна Дол споделиха снимки от плаж \"Лидо\" в Опатия, където релаксират покрай мачовете на бившия нападател с отбора на „Риека“. На един от фотосите, които Биляна споделя, Божинов е награбил дупето на своята половинка точно, както направи и Гришо преди няколко дни с Никол Шерцингер. Валери и Биляна наскоро бяха заедно на почивка и в Дубай, където футболистът поел всички разходи за около 20 бона, твърдяха запознати.", "date": "2018.07.27", "title": "Божинов не остана по-назад от Гришо"}
{"url": "https://www.monitor.bg:443/bg/a/view/vsjaka-vtora-kola-u-nas-20-godishen-dizel-140122", "text": "Близо половината от автопарка у нас е на възраст над 20 години и автомобилите са в по-голямата си част дизелови. Около 35% от колите по родните пътища са на възраст до 15 години или около 1,3 млн. леки коли, а до 10 години са около 350 хил. автомобила или около една десета от автопарка у нас. Това показват последните данни на Евростат и на Асоциацията на автомобилните производители (АСЕА) за автомобилния парк на ЕС през 2017 г., цитирани от БТА. Според данни на европейската статистика у нас през миналата година е имало   \"регистрирани около 3,4 млн. автомобила\"    или приблизително е по 450 автомобила на 1000 души население. Автопаркът у нас нараства с по около 100 хил. коли годишно, като през 2016 г. у нас е имало 3,3 млн. автомобила, а през 2017 г. - 3,4 млн. броя. За първото полугодие на тази година у нас са продадени около 18 хил. нови коли - при 8 милиона броя за страните на ЕС, сочат още данните на АСЕА. Новите автомобили у нас (на възраст до 5 години) са около 5% или приблизително 160 хиляди броя, сочат пък данните на АСЕА. Годишно у нас се купуват средно между 25-30 хиляди нови автомобила, като за миналата година по официални данни на АСЕА у нас са били продадени 38 хиляди нови коли. Масово българите карат коли на дизел - близо 1,7 млн. автомобила или над 50 на сто от автопарка у нас. Автомобилите на бензин са почти същата бройка с уговорката, че много от тях са снабдени и с газова уредба. Наличието пък на екологични автомобили по родните пътища е почти символично - отчетени са едва 2474 регистрирани хибридни леки коли (около 0,08 на сто от автопарка) и едва 274 електромобила - 0,009%. В Европа   \"най-нови коли карат в Белгия\"   като средната възраст на возилата там е 7 години, следвани от жителите на Дания, Великобритания и Германия - автопарк на възраст 8 години, а Франция и Италия с автопарк на възраст 9 години. Освен в България най-старите коли се карат и в Полша, където делът на над 20-годишните е близо 40%. По-нататък по наситеност с таратайки се нареждат други 3 бивши соцстрани - Латвия, Литва и Румъния, където около 33% от автопарка е на над две десетилетия. Най-висок дял автомобили на глава от населението е регистриран в Люксембург - 662 автомобила на 1000 жители, а най-малко в Румъния - 260 коли на 1000 жители. Повече от половината коли в ЕС са с бензинови двигатели - 56 на сто, около 40 на сто са с дизелови двигатели, а едва 4 процента са задвижвани с алтернативни горива или електричество. През миналата година в ЕС са продадени общо над 800 хиляди автомобила на алтернативно гориво, като регистрациите на подобни автомобили почти са се удвоили в Испания и Германия - ръст от 90 на сто, следвани от Обединеното кралство и Франция - ръст от 48 процента, и Франция и Италия - ръст от 33 процента. Според данните на АСЕА   \"в ЕС се произвеждат годишно около 26 млн. автомобила,\"   което прави тази промишленост номер 1 в световен мащаб пред САЩ и Китай. Около 30% от автомобилната продукция на ЕС се изнася за САЩ, като за миналата година износът е бил на стойност 37 млрд. евро. Други водещи дестинации за износ на европейски автомобили са били Китай - 22 млрд. евро, Япония - 8 млрд. евро, и Швейцария - 7 млрд. евро. Освен това, според данни на АСЕА, на територията на САЩ европейските автомобилостроители са произвели около 2,9 млн. броя автомобила, като в заводите на европейските марки са били наети около 120 000 американци. Около 12 милиона души в ЕС, или 5,7%, от заетата работна ръка в Евросъюза работят в сектора на автомобилостроенето. Автомобилният сектор генерира близо 400 млрд. евро оборот в ЕС и търговски излишък от около 90 млрд. евро за ЕС, отчитат още данните на АСЕА.", "date": "2018.07.27", "title": "Всяка втора кола у нас 20-годишен дизел"}
{"url": "https://www.monitor.bg:443/bg/a/view/topchiite-ludnaha-po-gadjeto-na-nov-140121", "text": "Феновете на „Арсенал“ имат двойни поводи за радост. Мениджърът Унай Емери привлече в тима уругваеца Лукас Торейра, а с него ще пристигне и ослепителната му половинка Витория Репето. Торейра се представи на ниво на мондиала в Русия и привържениците на \"артилеристите\" са ентусиазирани от неговото привличани. След първенството халфът реши да отиде на почивка със своята половинка. И публикува няколко снимки, от които феновете видяха каква красавица е приятелката му. Репето е психолог и модел, а със своите секси снимки в Инстаграм хубавицата постоянно си печели нови последователи.", "date": "2018.07.27", "title": "„Топчиите“ луднаха по гаджето на нов"}
{"url": "https://www.monitor.bg:443/bg/a/view/ks-istanbulskata-konvencija-protivorechi-na-konstitucijata-140108", "text": "Истанбулската конвенция не съответства на конституцията. Това се произнесе Конституционният съд, става ясно от решението на висшите магистрати, публикувано на сайта на съда. „Конвенцията на Съвета на Европа за превенция и борба с насилието над жени и домашното насилие, съставена на 11.05.2011 г. в град Истанбул, подписана от Република България на 21.04.2016 г. не съответства на Конституцията на Република България“, се посочва в съобщение. От него обаче става ясно,  че е взето с 8 на 4 гласа, като съдиите Съдиите Румен Ненков, Георги Ангелов, Константин Пенчев и Филип Димитров са го подписали с особено мнение.     Делото беше образувано, след като на 8 февруари ГЕРБ поиска становището на КС за съответствие на  Истанбулска конвенция. Искането беше подписано от 75 депутати, а целта бе да се даде обективната правна експертиза. Причината за това пък бяха противоречията в обществото и сред самите партньори в управляващата коалиция между ГЕРБ и „Обединени патриоти“. Последните алармираха, че с конвенцията се прави път към разрешаване на третия пол. С мотивите на КС подробно изброяват подробно всички становища на институции. В него обаче се посочва, че въпреки безспорните си положителни страни, конвенцията е вътрешно противоречива и това противоречие създава двупластовост в нея. „Противно на това конституционно разбиране за пола като биологична категория, понятието „gender“/„genre“ („пол“), като социален конструкт, присъства в Конвенцията отделно и наред с понятието „sex”/ „sexe“. Както беше посочено, това положение отдалечава приложното поле на Конвенцията от заявените в нея цели за защита на жените и открива пространство за противоречивото й прилагане, което е в разрез с принципа на правовата държава във формален смисъл (чл. 4, ал. 1 от Конституцията)“, е записано в мотивите.  На свой ред от ГЕРБ обясниха, че ще се съобразят с решението на КС, но без да уточнят какво следва от тук нататък. „ГЕРБ взе най-отговорното решение, когато сезира конституционните съдии. ….Когато има решение на конституционните съдии,  най-висшия орган, ние сме длъжни съобразим с него. Когато има решение на КС ние сме длъжни съобразим“, каза Александър Иванов в кулоарите на парламента. Темата коментираха в НС и самите патриоти. Искрен Веселинов определи решението на КС като правилно, което защитава националния интерес. Според него сега темата категорично трябва да бъде затворена. Станислав Станилов на свой ред заяви, че КС е показал мъдрост и се съобразил с нагласите в българското общество, но и в Европа.  Според Веселинов пък нов превод на конвенцията би направил нещата още по-тежки.   Официалното спиране на Истанбулската конвенция от КС е голяма победа за Патриотите от ВМРО\"\" съобщиха малко по-късно от партията на Красимир Каракачанов.  От Казанлък лидерът на БСП Корнелия Нинова също обяви решението на КС като победа и обеща, че социслистите ще продължат да се борят срещу насилието на жени. ", "date": "2018.07.27", "title": "КС: Истанбулската конвенция противоречи на конституцията (ОБНОВЕНА)"}
{"url": "https://www.monitor.bg:443/bg/a/view/chakame-oferti-za-novi-samoleti-ot-7-firmi-140110", "text": "България чака оферти от седем фирми за новите самолети, съобщи във Велико Търново военният министър Красимир Каракачанов. От американските компании „Локхийлд” и „Бинг” се чакат оферти съответно за „Ф16” и „Ф18”. От Италия за „Юрофайтър”, а от Швеция за „Грипен”. Израел предлага също „Ф16”, но втора употреба. България е изпратила запитване и до Германия също за „Юрофайтър”. Според министъра ако договорите бъдат сключени до края на годината, до още две години след това ще пристигнат и първит самолети. А през този период ще може да се проведе и обучението на пилотите за тях. Каракачнов съобщи, че вървят ремонтите и на МИГ-овете, като с 81 млн. лв. ще бъдат въстановени и 15-те МИГ-а. До година и половина ще приключат ремонтите и на родните изтребители, като към настоящия момент повече от половината не са в летателна готовност. Каракаанов коментира и конфликта между участниците в Патриотичния съюз, че той няма да се отрази на работата на правителството. Според него започнатата от негови колеги кампания с експлатиране на темата за животните в Странджа, е непочтена и дори антидържавна. „За да измислиш подобна глупост, че някой умишлено избива животните там за да изсели хората от района и той да бъде заселен с емигранти, трябва да имаш престъпно мислене. Още на миналото заседание на МС аз поисках ДАНС да дадат отговор на въпрос кой разпространява тези слхове? Пожелах да проявят здрав разум, защото не е почтено да си играеш със страховете на хората”, каза Каракачанов. Министърът обяви още, че в понеделник ще си направи тест за наркотици заради изказването на лидера на „Воля”, Веселин Марешки, че приемал прахообразнни вещества. „Ако се докаже, че няма употреба и въздействие на подобни вещества, трябва да има извинение. Ако ли пък не – има съд”, категоичен бе военният министър. В Националния военен университет „Васил Левски” той връчи пагоните на курсантите от випуск 140 „Ботевски”, които получиха първото си офицерско звание. Първенец на випуска е курсант старшина Деница Иванова. Тя е дъщеря на военен и завършва обучение по военна специалност „Войски за ядрена, химическа, биологична защита и екология” и по гражданска специалност „Защита на населението от бедствия аварии и катастрофи”. Деница Иванова е носител на наградата „Трети март” на община Велико Търново. Общо 113 курсанти завършват тази година военния университет като випускът е 2 пъти по-голям от миналогодишния. 44 кадети пък завършват сержантския колеж. Снимка на първенеца на випуска, Деница Иванова и на военния министър.", "date": "2018.07.27", "title": "Военният министър: Чакаме оферти за нови  самолети от 7 фирми "}
{"url": "https://www.monitor.bg:443/bg/a/view/kajli-djenyr-vzima-1-mln-za-post-v-instagram-140125", "text": "Бъдещата най-млада милиардерка – Кайли Дженър оглави и класацията за най-високоплатена звезда в Инстаграм. Красавицата от клана Кардашиан взима по 1 милион долара, за да пусне рекламен пост през страницата си в социалната платформа. Изчисленията са направени от интернет приложението \"Хопър Ейч Кю\". Втора в списъка е американската певица и актриса Селена Гомес. Тя прибира по 800 000 долара за рекламен пост от нейно име. Бронзът остава за футболната звезда Кристиано Роналдо, който заработва по 750 000 долара от реклама в профила си в Инстаграм. В класацията попадна и полусестрата на Дженър - риалити звездата Ким Кардашиян /720 000 за пост/, Бионсе /700 000/, актьорът Дуейн Джонсън-Скалата /650 000/, Джъстин Бийбър /630 000/, а също така футболистите Неймар и Лионел Меси респективно с 600 и 500 000 долара.", "date": "2018.07.27", "title": "Кайли Дженър взима $1 млн. за пост в Инстаграм"}
{"url": "https://www.monitor.bg:443/bg/a/view/zapochva-izgrajdaneto-na-kanalizacija-v-kv-hisarja-140109", "text": "Изграждането на канализация започва с 370 хил. лева, които са Министерството на финансите, в хасковския квартал „Хисаря“. В края на миналия век кварталът беше сринат с булдозери от комунистическият режим. Това беше една от големите репресии срещу българските мюсюлмани по време на т. нар. Възродителен процес. Работата по канализацията започва след около 2 седмици. „Финансовата помощ за община Хасково е целева и е издействана благодарение на усилията на депутата от ДПС Йордан Цонев“, заяви в петък пред съветниците в Хасково Йозджан Мехмед. Съветникът от ДПС Йозджан Мехмед протестира и срещу факта, че в крайните квартали на Хасково има улици, където боклукът не се извозва, а хората плащат такси за сметосъбиране. Той ще настоява тези семейства да бъдат освободени от такса смет, а платените досега пари да им бъдат  възстановени от кметството.  ", "date": "2018.07.27", "title": "Започва изграждането на канализация в кв. \"Хисаря\""}
{"url": "https://www.monitor.bg:443/bg/a/view/romskite-kyshti-stroeni-na-chujdi-parceli-140111", "text": "Къщите в местностите„ Азмака“и „Якуба“ край ромския квартал“Изток“ в Пазарджик са издигнати върху чужди парцели. Едни от жилищните постройки се намират върху общинска собственост, други върху терени на частна фирма, а трети-до други терени публична общинска собственост, като напоителен канал и полски път. Това са установили проверки на служителите от отдел“ Строителен контрол“ при дирекция“ Архитектура и териториално устройство“, потвърдиха от местната община. Съставени са констативни актове по чл.225 от ЗУТ за премахване на 300 броя сгради и постройки, в това число – жилищни сгради, стопански  и други постройки, огради и други.Констативните актове са връчени съгласно разпоредбите на закона-чрез залепването им на строежа и на таблото за обяви в община Пазарджик. В законно установения срок са постъпили няколко възражения по съставените актове, но възраженията не са уважени, тъй като всички строежи са извършени в  земя, чужда собственост,земя на “Пазар на производителя” АД – Пазарджик и в публична общинска собственост – напоителен канал, полски път. Установено е, че сградите за живеене нямат учредено право на строеж от собственика на земята или са построени в земеделска земя без да е променен статута на земята и без да е изготвен и влязъл в сила подробен устройствен план. За нито една от жилищните постройки няма строителни документи и разрешения за строеж. За незаконното строителство има издадено и прокурорско постановление на Окръжната прокуратура в града. От общината информираха, че заповедите подлежат на обжалване в законно определения срок чрез община Пазарджик до Административен съд Пазарджик.Към изпълнение може да се пристъпи едва след приключване на обжалването им по съдебен ред и след влизането им в законна сила.  ", "date": "2018.07.27", "title": "Ромските къщи строени на чужди парцели"}
{"url": "https://www.monitor.bg:443/bg/a/view/piyrs-brosnan-hvana-chetkata-i-boite-140126", "text": "Актьорът, направил един от най-успешните образи на Джеймс Бонд – Пиърс Броснан захвърли смокинга и пистолета и се хвана в четките. Той сам призна, че се е увлякъл по живописта и дори планира да направи изложба в края на годината. Шестдесет и пет годишният актьор е събрал достатъчно материал, за да представи публично по-голямата част от творбите си. \"Допада ми да се определям като закачливо подхвърли Броснан пред списание „Хийт“, които го бяха поканили на интервю за ролята му в продължението на мюзикъла \"Мама миа!\" Актьорът определи изкуството, като едно от най-важните нещав в живота си. „Обичам да правя опити да създам нещо, което е красиво и е радост за окото. Надявам се да бъде организирана моя изложба в края на тази или началото на следващата година\", допълва синеокият холивудски ас.  Броснан, който е отгледал три деца - Крис, Шон и починалата Шарлот, с първата си съпруга Касандра Харис, която също вече не е между живите, и 21-годишния Дилън и 17-годишния Парис с втората си съпруга Кийли Шей Смит, има репутацията на добродушен човек. Макар винаги да се опитва да е благ и любезен признава, че понякога е сприхав. Но за него това е нормално поведение. Понякога лесно се обиждам. Смятам, че това се дължи на радостта да правя онова, с което се занимавам като художник и актьор. Чувствам се добре в кожата си.\"", "date": "2018.07.27", "title": "Пиърс Броснан хвана четката и боите"}
{"url": "https://www.monitor.bg:443/bg/a/view/tyrsjat-12-policai-za-6-rajona-v-pazardjishko-140114", "text": "Обявен е конкурс за 12 нови места за полицаи, предимно в сектор“ Охранителна полиция“ в поделенията на МВР в общините Пазарджик, Белово, Батак, Лесичово, Септември и Пещера. Това информираха от пресцентъра на местната Областна дирекция на полицията. Разпореждането е на министъра на силовото ведомство и се отнася за вакантни младши изпълнителски длъжности, за които се изисква задължителна първоначална професионална подготовка. Свободните места са за водач на патрулен автомобил и старши полицай-водач на служебно куче. Служители на сектор КАПОЧР ще приемат желаещи за участие в конкурса от 30.07.2018г. до края на срока за прием на документи- всеки работен ден в 10:30 ч. и 15:00 ч. Кандидатите с подготвен набор от документи могат да ги внесат в деловодството на дирекцията всеки работен ден от 15:30 ч. до 17:30 ч. За повече информация посетете интернет страницата на Дирекция „Човешки ресурси”- МВР: www.dhr.mvr.bg", "date": "2018.07.27", "title": "Търсят 12 полицаи за 6 района в пазарджишко"}
{"url": "https://www.monitor.bg:443/bg/a/view/simeonov-ne-otgovori-na-siderov-toj-poiska-proverka-na-560-koncesii-140095", "text": "Вицеремиерът Валери Симеонов не отговори на  лидерът на „Атака“ Волен Сидеров за концесиите за злато и по- специално за тази на фирмата „Дънди Прешъс Метълс“.  Нямам правомощията да отговоря на този въпрос. Той е в ресора на колегата Томислав Дончев, каза Симеонов по време на парламентарния контрол, но обеща на Сидеров да изиска въпросният договор от колегата си Дончев. От трибуната Сидеров пък обясни, че се занимава с темата от 1999 година и припомни, че рудник Челопеч за около 4-5 млн. долара. Той определи сделката като престъпна. Сидеров настоя за проверка на концесията и прикани Симеонов вместо проверки по морето да направят проверка на 566 концесии за добив на природни богатства. Преди това в кулоарите на НС, преди да зададе въпроса си, Сидеров коментира, че от началото на концесията са изнесени около 180 тона злато, като един тон благороден метал на борсата струва между 80 и 90 млн. Така по сметките на Сидеров от България са изнесени около 20 млрд. лева. „Ако иска Симеонов заедно да правим проверки, но не да ходим да гоним момчетата и момичетата, които танцуват , а тези който тихомълком изнасят тоново злато от България. В злато газим, бедни ходим.“, обясни Сидеров. Валери Симеонов на свой ред заяви, че правомощията да предоставя концесии има енергийният министър, а този ресор е под надзора на Томислав Дончев. Той коментира още в своята дейност винаги стриктно се е придържал към своите правомощия и задължения. Той посочи, че не е нито фюрер, нито е водач на проверките по морето, които, по думите му, стават лайтмотив втори сезон.Симеонов заяви, че това са проверки, които са регулярни.", "date": "2018.07.27", "title": "Симеонов не отговори на Сидеров, той поиска проверка на 560 концесии"}
{"url": "https://www.monitor.bg:443/bg/a/view/spipaha-mule-nosel-parite-ot-izmamite-na-avtostop-140089", "text": "54-годишен жител на сливенското село Въглен е задържан по обвинение, че е изпълнявал функциите на „муле“ при две ало-измами на територията на Казанлък. 54-годишен жител на сливенското село Въглен е задържан по обвинение, че е изпълнявал функциите на „муле“ при две ало-измами на територията на Казанлък. Безработният от много години вдовец е баща на 6 деца и дядо на 8 внучета Шукри М. е спипан за измами от 24 май и 27 юни, при които от 64-годишна и 37-годишна казанлъчанки по отработената схема „МВР моли за съдействие“ са били отнети 6 600 и 8 800 лева. Мургавият въгленчанин е направил частични самопризнания, той бил въвлечен в схемата заради стари борчове, които се надявал да изплати с „комисионните“. Мъжът доставял сумите на предварително определени му места в различни градове из Северна България или покрай пътищата, често пъти стигал до „явките“ на автостоп. Часове след задържането в РУ „Полиция“ – Казанлък Шукри бил откаран в Нова Загора, където също го издирвали за три измами през последните два месеца.", "date": "2018.07.27", "title": "Спипаха „муле“, носел парите от измамите на …автостоп"}
{"url": "https://www.monitor.bg:443/bg/a/view/policija-barikadira-barakovo-zaloviha-ubieca-na-58-godishna-jena-140096", "text": "Няколко полицейски екипа буквално барикадираха кочериновското село Бараково днес сутринта. Акцията на криминалистите беше във връзка с издирването на 40-годишния Радослав Стипцаров - Соколето, заподозрян за убийството на 58-годишна благоевградчанка. Той имал връзка с дъщерята на жертвата, която приключила преди около седмица с жесток побой.  По първоначална информация, след няколко часови усилия на полицаите от Кюстендил и Благоевград е задържан помагача на Радослав, който беше изведен с белезници от къщата. Другият заподозрян - Соколето се е самоубил буквално, обявиха източници на \"Монитор\". На мястото на инцидента в Бароково пристигна и главния секретар на МВР, Младен Маринов. „Към момента това, което мога да кажа е, че имаше полицейски патрули на входно-изходните участъци на село Бараково, както и в самото населено място. Издирваха се двама мъже, като единия е приятел на заподозрения за убийството на жената. Това е 35-годишния Васко Манолов, който беше вече задържан. Най-вероятно са избягали тук, за да се укрият от полицаите. Не съм чул, че другия се е самоубил. Полицията ни държи на голямо разстояние от къщата, в която от няколко месеца се подвизава Васко“, обяви кметът на селото Стойчо Стойчев. Иначе 58-годишната жена Снежка Д., която беше намерена застреляна пред дома си в Благоевград е собственичка на заведение „Мръсното кебапче“ в Благоевград. През днешния ден тя е трябвало да даде показания срещу 40-годишния мъж, известен с прякора си Соколето, който едва не преби до смърт дъщеря й. По-късно през деня стана ясно, че 40-годишният Радослав Стипцаров се е самоубил с ловна пушка – двуцевка. Мъжът се беше барикадирал в дома на двама братя в кочериновското село Бараково. По информация на работещи по случая, Соколето е пристигнал в Бараково малко след жестокото убийство на бизнес дамата. Той бил в близки приятелски взаимоотношения с обитателите на къщата, но въпреки това им взел телефоните и ги предупредил да не подават сигнал в полицията. Мъжът е открит от униформените малко преди обяд с огнестрелна рана в главата. Той лежал на пода в една от стаите и имал перука на главата. „При нас имаше полицейски коли Кюстендил, Благоевград и София. Видях и специализиран екип от полицаи с качулки на главите. Въоръженият мъж – Радослав, се намираше в къща на улица „Милица“. Той се е прострелял с пушка в главата малко, след като къщата е била обградена от полицаи“, разказва кметът на село Бараково, Стойчо Стойчев. Радослав е издирван от органите на реда в продължение на няколко дни, след като пребива приятелката си в самия център на Благоевград. Най-вероятно и поради тази причина убива майката на вече бившата си приятелка. „Не знаем дали двете момчета, които са собственици на къщата, са били заложници на този човек, защото полицаите изведоха и тях с белезници. Възможно е да са го укривали и сега да опитат да се изкарат жертви“, коментираха хора от селото.   По думите на местни жители в 9 часа сутринта в петък се чули два изстрела от въпросната къща. Два часа по-късно още един. „Едва след това разбрахме, че се самоубил предполагаемия убиец на жената от Благоевград“, разказват още бараковци, които буквално бяха изпаднали в паника. На мястото малко преди обяд вчера пристигна и главния секретар на МВР, Младен Маринов, който отказа коментар по случая.  „Има задържани няколко мъже, които са криминално проявени. Те бяха отведени от колегите от Благоевград. Това, което можем да кажем към момента е, че продължат процесуално-следствените действия на място“, коментира директорът на ОДМВР – Кюстендил, Елиан Стамболийски.", "date": "2018.07.27", "title": "Заподозреният за убийството в Благоевград се самоуби (ОБНОВЕНА)"}
{"url": "https://www.monitor.bg:443/bg/a/view/bsp-prepiskata-ni-za-kumgejt-veche-e-v-specprokuraturata-140097", "text": "БСП и ГЕРБ отново влязоха в задочен спорт заради т.нар. скандал \"Кумгейт\". Депутатът от БСП Елена Йончева се похвали, че преписката за \"Кумгейт\", образувана след сигнала на БСП, е в спецпрокуратурата и вече се разследват висши длъжностни лица. \"В края на 2017 г. изпратихме документи в прокуратурата по т.нар. скандал „Кумгейт“. Днес получихме писмо затова, че преписката се дава на специализираната прокуратура, която се занимава с престъпления на висши длъжностни лица\", уточни Йончева. По думите й самият факт, че документите са изпратени там означава, че вече ще бъдат разследвани висши длъжностни лица и че има достатъчно факти, които пораждат основателни съмнения. „Напомням, че тези документи съдържат обосновани съмнения, че в община Хасково са се извършвали престъпления от група, усвоявала обществени поръчки. Тази група беше наречена „дрийм тйим“ от областния председател на ГЕРБ за Хасково“, каза още Йончева. Скандалът избухна, след като Йончева обвини Делян Добрев от ГЕРБ, че кадрува в местната власт в Хасково. На свой ред самият Добрев определи, че коментарите на Йончева не са адекватни. \"Край нямат фалшивите новини на Елена Йончева\", каза той. Добрев припомни, че още преди месеци е завел дело срещу Йончева за клевета и набеждаване. Има 16 случая, в които Йончева ме е наклеветила или набедила. Сега ще добавя и днешното, което ще стане 17 иск, закани се Добрев. Той отново поиска отговори от Йончева на няколко въпроса, които и зададе преди време. Съдружник ли е с Цветан Василев?Имали ли са обща фирма 50 на 50? Имат ли и към момента? Получила ли 315 000 лева по сметка в КТБ от офшона фирма, която е свързана с Цветан Василев?', повтори Добрев въпросите си към соцдепутата.", "date": "2018.07.27", "title": "БСП и ГЕРБ в задочен спор за \"Кумгейт\" (ОБНОВЕНА)"}
{"url": "https://www.monitor.bg:443/bg/a/view/navryh-goljama-bogorodica-otvarjat-muzej-na-velko-kynev-v-rodnoto-mu-elhovo-140092", "text": "Навръх християнския празник Голяма Богородица /15 август/ ще отвори врати уникална музейна сбирка в памет на артиста Велко Кънев в родния му град Елхово, съобщи директорът на местния етнографско-археологически музей Христо Христов.  Две седмици по-рано, но 31 юли ще се навършат точно 70 години от рождението на отишлия си без време /едва 63-годишен/ актьор, който остави неизличима диря в театъра и киното със запомнящите си роли. Навръх християнския празник Голяма Богородица /15 август/ ще отвори врати уникална музейна сбирка в памет на артиста Велко Кънев в родния му град Елхово, съобщи директорът на местния етнографско-археологически музей Христо Христов. Две седмици по-рано, но 31 юли ще се навършат точно 70 години от рождението на отишлия си без време /едва 63-годишен/ актьор, който остави неизличима диря в театъра и киното със запомнящите си роли. Идеята е с  двугодишна давност, за сбирката местните старейшини са предоставили двуетажна къща с кокетен двор в самия център на градчето, където някога е имало уютна кръчмичка, в която Кънев обичал да присяда при гостуванията си .  „Дълго време обмисляхме как точно да посрещнем юбилея, все още не ни се вярва, че той не е сред живите, че няма да отвори внезапно вратата и да нахлуе с няколко току що уловени  на Тунджа риби в ръка…“, коментира историкът, който в продължение на дълги месеци събирал пъзела на експозицията. В нея ще намерят място орденът „Кирил и Методий“ – първа степен за заслуги в областта на културата и изкуството, връчен му през 2008 година; много снимки от семейния архив; копия на показаното в изложбата „Разгневени монолози“   от градинката пред Народния театър в столицата, евентуално копия от статуетките „Икар“ /посмъртно през 2012 г./  и Аскеер -за водеща мъжка роля във „Великденско вино“ през 1994 г., дарение от съпругата Дора. От ръководството на Народния театър „Иван Вазов“ получила уверения, че ще бъде предоставен сценичният костюм от моноспектакъла „Даскал“ на Жан Пиер Допан, за който получава  през 2007 година втора награда на международния фестивал на моноспектаклите „Монокъл“ в Санкт Петербург.Свои спомени за Велко Кънев е подготвила за експозицията дългогодишната самодейка от трупата на читалище „Развитие“ Вела Попова, която помни като вчера деня , в който бъдещият роден Алберто Сорди за пръв път излиза на сцената. Открил го режисьорът Стойчо Стойчев.  „Беше един мушморок, мъничък, слабичък, с едни огромни очи и свенлива усмивка. Буташе се помежду нас, попиваше всяка дума, знаеше наизуст репликите на всички ни. Майка му Кера работеше в читалището , беше ни реквизиторка. Татко му беше шивач, волнонаемен при военните. Стойчев имаше нюх към талантливите, усети го , че има искра в сърцето и успя да разпали огъня на театрала в него…“, разказва  Попова, която пази като най-голям ценност няколко писма на Велко Кънев до нея, пожълтели фотоси от   някогашните спектакли и дипляни. Сред тях е черно-бяло свитъче с потретите на актьорите в пиесата на Асен Босев „Кандидат за луната“ от 1962 г. в която дебютира 14-годишният по онова време ученик в елховското основно училище „Паисий Хилендарски“. В навечерието на юбилейната годишна в столичното кино „Одеон“ по инициатива на съпругата на Велко – Дора бяха показани два от неговите филми:“Всички и никой“ /1978 г./ с режисьор Крикор Азарян и „Миграцията на паламудите“ /2011 г./ на Людмил Тодоров.", "date": "2018.07.27", "title": "Отварят музей на Велко Кънев в родното му Елхово"}
{"url": "https://www.monitor.bg:443/bg/a/view/spored-majkite-njama-cjalostna-reforma-za-horata-s-uvrejdanja-140101", "text": "198 лв. ще е финансовата подкрепа, която ще получават хората с най-тежки увреждания, или това са тези, които са с 90% инвалидност и имат нужда от чужда помощ. Това предвижда законопроектът за хората с увреждания, който ще бъде разгледан от работната група в понеделник. Както „Монитор“ вече писа, финансовата подкрепа, която заменя досегашните интеграционни добавки за транспортни и комуникационни разходи и социална интеграция, ще се определя според степента на увреждането и линията на бедност. През тази година тя е 321 лв., а предложението е през 2019 г. да стане 348 лв. Предвижда се хората с най-тежки увреждания да получават финансова подкрепа - или 198 лв. Сумата за тези, които са с 90% увреждане, но нямат нужда от чужда помощ, ще бъде в размер на 25% от линията на бедност, което прави 87 лв. Диагностицираните с инвалидност от 50 до 70 на сто пък ще получават по 10%, или 34 лв., а тези с увреждане между 70 и 90 на сто - по 15%, което прави 52 лв. Измененията ще засегнат лицата над 18 г., които според социалния министър Бисер Петков са около 15 хил. души. В новата форма на подкрепа е включена и т.нар. социална инвалидна четвъртинка, която сега е 34,53 лв. Към момента от нея се възползват около 350 хил. души, което е 133 млн. лв. годишно. които ще се предоставят в зависимост от индивидуалните потребности. Те ще бъдат насочени към осигуряване на помощни средства, приспособления и съоръжения, адаптиране на жилищата, балнеолечение, рехабилитация и наем на общинско жилище. В законопроекта е регламентирано и правото на лична помощ под различни форми – като асистентска услуга или финансова подкрепа. Въз основа на индивидуалните потребности ще се предоставя и чуждата помощ, обясни Хюсеин Исмаил, който е началник-отдел „Права на хората с увреждания и дискриминация“ при омбудсмана. За хората с инвалидност между  За тези, които са диагностицирани с 90%, но нямат нужда от чужда помощ, ще се полагат по 80 часа, а тези, които имат нужда от асистент - по 168 часа. Финансовата подкрепа пък ще е равна на стойността на часовете, от които има нужда лицето. Предвидена е и трудова интеграция на квотен принцип. Работодателите с 20 до 49 работника ще трябва да имат поне един човек с увреждане, двама ще е необходимо да бъдат наети от предприятията с работници с 50 до 90 души. Според законопроекта пък във фирмите с повече от 100 служители инвалидите ще трябва да са 4% от персонала. При неизпълнение на квотите, работодателят ще внася всеки месец в нов Фонд „Заетост на хората с увреждания“ за страната за всяко неназначено лице с увреждане. Според протестиращите майки на деца с увреждания в предложенията на социалното министерството имало промени, но не и цялостна реформа. Те обаче уточниха, че ще излязат с позиция в понеделник, защото не са успели да се запознаят със закона в детайли. Палатките на протестиращите ще останат пред парламента и по време на депутатската ваканция.      ", "date": "2018.07.27", "title": "До 198 лв. подкрепа  за хората с увреждания"}
{"url": "https://www.monitor.bg:443/bg/a/view/s-novi-shefove-sa-obshtinskite-syveti-vyv-velingrad-i-peshtera-140094", "text": "С нов шеф е Общинският съвет на Велинград, след като бившият Бельо Мандраджиев подаде оставка и напуска съвета, заради личното си решение да подкрепи поставянето на мемориална плоча на ген. Атанас Семерджиев, който е един от активните участници и инициатори на т.нар. възродителен процес. Заедно с него молби за напускане подадоха и останалите 4-ма общински съветници от партията, избрани в началото на този мандат. Оставките им бяха приети от местната Общинска избирателна комисия. Новият председател на ОбС във Велинград е зам.-директорът на Държавното горско стопанство „ Чепино“ Али Мареков. Общинарите в Пещера смениха шефката си д-р Цветанка Лепарова от ПП“ГЕРБ“ и избраха на нейно място независимият Петър Хамамджиев. Според запознати с рокадата лекарката, която е и управител на МБАЛ“ Здраве“ в Пазарджик, била отстранена с мотива,  че не пребивавала в сградата на ОбС по четири часа дневно, както това се правило от предходните председатели. Д-р Цветанка Лепарова е от групата съветници на ГЕРБ и абсолютно съвестно изпълняваше своите задължения. Тя наложи изцяло нов стил на работа в съвета и според нейните колеги отстраняването ѝ е грешка, която ще бъде изпитана от колегите ѝ съвсем скоро. Освен кандидатурата на Хамамджиев бе издигната и тази на инж. Красимир Киров от ГЕРБ, той обаче не срещна подкрепата на останалите.", "date": "2018.07.27", "title": "С нови шефове са Общинските съвети във Велинград и Пещера"}
{"url": "https://www.monitor.bg:443/bg/a/view/polovinata-rusnaci-vjarvat-v-izvynzemni-140105", "text": "Почти половината население на Русия вярват в съществуването на извънземни. Това сочи проучване на социологическия център ВЦИОМ, съобщават световните осведомителни агенции. Според анкетата 45% от запитаните са убедени, че съществува извънземен живот. Според 27% пришълците се крият от хората, а 18 на сто смятат, че властите съзнателно не информират обществото за тях. 42% от участниците твърдят, че извънземните или не желаят контакти с човечеството, или не съществуват. 13 на сто от анкетираните в Русия нямат мнение по въпроса. Вестникът помества и данни от друго проучване, според които близо 3% от жителите на Русия смятат, че Земята е плоска.  Руснаците вървят също, че тайно \"правителство\" управлява света - в това са убедени всеки двама от трима руснаци. Засиленото влияние на конспиративните теории в страната бе констатирано при социологическо проучване отново на Центъра за изучаване на общественото мнение /ВЦИОМ/, цитирано от АФП, преди няколко седмици. На анкетираните в допитването бил зададен въпросът дали според тях съществува \"организация или група от организации, които влияят върху всички световни процеси и контролират действията на ръководителите на много държави\". Според 74% от запитаните, които вярват в тази конспиративна теория, действията на това \"световно правителство\" \"противоречат на интересите на Русия\". Проучването е проведено в края на май т.г. сред 2000 души, уточнява агенцията. Около 23% от привържениците на идеята за задкулисно \"правителство\" смятат, че то се състои от олигарси и банкери. През последните четири години броят на руснаците, които вярват в тази теория, е нараснал, отбелязват медиите. Социолозите обясняват, че конспиративното мислене на руснаците се формира предимно под влиянието на телевизионните новинарски емисии и на художествените литературни произведения. Друго проучване в Русия показва, че 28% от населението не вярва, че американците са стъпвали на Луната.  Подобно проучване през 2009 година в Англия показва 20% скептицизъм. Процентът на младите американци е 25%. В книгата „Човек на луната“, публикувана през 1994 г., Андрю Чайкин споменава, че по времето на мисията Аполо 8 през декември 1968 г. подобни теории за конспирация вече са съществували. Според проучване от 1999 г. на „Галъп“, 6% от населението на САЩ вярва, че стъпване на човек на Луната не е имало, докато 89% са убедени в достоверността му[3]. Скептиците стават 20% след излъченото на 15 февруари 2001 г. предаване по Fox озаглавено Конспиративна теория: Кацали ли сме на Луната? Предаването е гледано от 15 милиона зрители.  ", "date": "2018.07.27", "title": "Половината руснаци вярват в извънземни"}
{"url": "https://www.monitor.bg:443/bg/a/view/borisov-koalicijata-e-strastna-ot-voevodite-ne-moga-da-se-napravja-na-voevoda-140117", "text": "Коалицията е страстна, събрани са всички воеводи на едно място и аз не мога да се направя на воевода. Така шеговито отговори днес в град Бяла, Русенско премиерът Бойко Борисов на журналистически въпрос как е потушил напрежението в редиците на партньора „Обединени патриоти“ на състоялия се вчера в столицата коалиционен съвет. “Мисля, че накрая, като сложих всички параметри, питах как си я представяте държавата. Прав си, слязохме долу и казахме. Това ние, ако сме еднакви партии, ако мислим еднакво, ние ще сме в една партия. С коя си приличаме ние, за да направим коалиция? С никоя!“, допълни Борисов. Той поясни, че има коалиционно споразумение и програма, които се изпълняват, и всеки, който иска нещо извън тях, трябва да премине първо през председателския съвет и след това ще се изпраща в парламентарните групи. Борисов направи и кратък анализ на последния политически сезон. Призна, че са правени и грешки, но като цяло е свършена много работа. Единствената му забележка е срещу личните нападки, обиди и компроматни войни, понякога водени „извън прага на доброто възпитание“, а би се радвал в парламента да има дискусия и спорове. Той даде положителен пример с подписването на споразумението за бежанците, посочи, че в момента безработицата в страната е най-ниска и е разговарял с българи, които вече искат да се върнат от чужбина. Очаква скоро да започнат да растат и заплатите в частния сектор. „Искаме да решим кардинално всички въпроси, но няма да стане изведнъж“, призна Борисов. За превантивните мерки срещу африканската чума по свинете премиерът каза, че 400 патрулни двойки от горски, граничари и полицаи започват да дежурят по сухопътната граница с Румъния и се прави всичко възможно тази опасна болест да не навлезе у нас. Според Борисов проблемите на хората с увреждания ще се решат със законодателни промени. Министър-председателят бе в Бяла, за да присъства на откриването на новата църква „Свети Пантелеймон“, за строителството на която дари лично 10 000 лева. Той посочи, че няма период, в който да са вдигнати толкова много храмове и да са ремонтирани толкова манастири. По думите му никога това, което се прави за Господ, не е достатъчно, защото „без Господ нищо не може да се направи“. Борисов каза, че няма да почива това лято и че никога не е почивал, когато е бил министър-председател, кмет или главен секретар.", "date": "2018.07.27", "title": "Борисов: Коалицията е страстна, не мога да се направя на воевода"}
{"url": "https://www.monitor.bg:443/bg/a/view/sofija-investira-6-mln-lv-v-obshtinski-bolnici-i-dkc-ta-140116", "text": "Столичната община инвестира 6 млн. лв. в общински болници и диагностично-консултативни центрове (ДКЦ) през тази години. Това обясни кметът на София Йорданка Фандъкова, която провери новото оборудване за отделението по неонатология в общинската Първа АГ болница „Света София“. През последните в лечебното заведение са направени инвестиции за над 1,8 млн. лв. Ремонтирани са отделенията по неонатология, патологична бреме, регистратурата и централно фоайе, както и е закупено ново оборудване. „Тази година инвестираме около 1 млн. лева в болницата. Закупени и доставени са 10 бр. неонатологични легла за новородени деца, които са в ранния адаптационен период. В момента се извършва и ремонт на покрива на сградата“, каза Фандъкова. Предвижда се и ремонт на родилните зали и отделението по хирургия на млечната жлеза, закупуване на ново оборудване – мамограф, ехограф и лапароскопско оборудване на операционния блок. В Първа АГ болница от началото на годината са се родили 1370 бебета.  По програмата на Столична община за Инвитро до момента има 9 родени бебета, от тях 5 момичета и 4 момчета, като последните две са близначета. Годишно Столична община отделя 70 000 лева за програмата. Общината ще отпусне средства за 15 ДКЦ-та за ремонт и закупуване на ново оборудване.", "date": "2018.07.27", "title": "София инвестира 6 млн. лв. в общински болници и ДКЦ-та"}
{"url": "https://www.monitor.bg:443/bg/a/view/a1-predstavja-pyrvija-si-sobstven-smartfon-a1-smart-n9-140113", "text": "Телекомът А1 пуска на пазара първия брандиран с името на компанията смартфон в България. Моделът ще се продава в комплект със специално направен за него калъф и се отличава с редица преимущества, сред които изпъква премиум дизайнът, характерен за по-високия клас модели. A1 Smart N9 следва последните тенденции на пазара, като предлага отличен 5.47 инчов IPS дисплей в съотношение 18:9, тясна рамка и тънък профил. Специален акцент е поставен върху камерите, като основната е с резолюция 13MP, а селфи камерата е с резолюция 8MP. Вграденият сензор за пръстови отпечатъци носи още по-голяма сигурност и удобство на потребителите. A1 Smart N9 се предлага на цена от 59,99 лв. в брой и 2,99 лв. на месец на изплащане с план A1 ONE Unlimited 5XL. Допълнителното предимство на смартфона е гаранцията от 36 месеца, вместо стандартните 24 месеца, както и възможността за приоритетен достъп до нови услуги на А1. „Дизайнът на A1 Smart N9 е уникален за българския пазар и е създаден специално за А1 Group. Можем спокойно да заявим, че A1 Smart N9 е поредният жест, който А1 прави за своите потребители“, заяви Александър Кръстев, старши мениджър „Устройства и аксесоари“ в А1. Хардуерно, смартфонът не отстъпва по нищо на актуалните модели в сегмента. Той разполага с 1.28 GHz четириядрен процесор, 16 GB вградена памет и 2 GB RAM. A1 Smart N9 се предлага в два цвята - черен със златисти акценти (Black Dark) и бял със сребристи акценти (White Silver) и може да се закупи ексклузивно само от клиентите на А1. A1, част от A1 Group, е водещ доставчик на дигитални услуги и телекомуникационни решения в България. Телекомът предоставя мобилни и фиксирани услуги, високоскоростен интернет, цифрова и сателитна телевизия, включително два собствени спортни канала – MAX Sport 1 и MAX Sport 2, cloud и IoT решения на 4,5 милиона клиенти. През 2017 г. A1 България отчита приходи от 431,2 милиона евро, а сравнимата EBITDA e 130,1 милиона евро. A1 Group е водещ телекомуникационен доставчик в Централна и Източна Европа с повече от 24 млн. клиенти. A1 Group оперира в седем държави: Австрия (А1), България (A1), Беларус (velcom), Хърватия (Vipnet), Словения (A1 Slovenia), Сърбия (Vip mobile) и Македония (one.Vip). Приходите на A1 Group за 2017 година са 4,38 милиарда евро, а сравнимата EBITDA e 1,4 милиарда евро. Портфолиото на A1 Group включва гласова телефония, високоскоростен интернет и мултимедийни услуги, както и решения в областта на високите технологии, преноса на данни и онлайн разплащанията. Групата разполага със стабилен акционер в лицето на América Móvil – третият по големина доставчик на мобилни услуги в света.", "date": "2018.07.27", "title": "А1 представя първия си собствен смартфон - A1 Smart N9"}
{"url": "https://www.monitor.bg:443/bg/a/view/nechupliv-displej-za-novite-modeli-telefoni-140083", "text": "Потребителите няма да спрат да изпускат своите смартфони, за това производителите не спират да се опитват да направят дисплеите им по-здрави. Само няколко дни, след като Corning представи подобреното Gorilla Glass 6, Samsung показа „нечуплив” OLED панел, предназначен за смартфоните Galaxy през 2019. Още преди няколко месеца, Samsung загатна за 6.2-инчов панел с 1440 x 2960 пиксела, но сега е преминал успешно индустриалните тестове на Underwriters Laboratories (UL), който работят с правителството на САЩ.   От UL са поставили екрана на изпитания, базирани на военните стандарти, определени от Министерството на отбраната на САЩ. Екранът е издържал 26 последователни падания от 1.2 метра, като е продължил да нормално и при температури от +71 ° С до -32 ° С.   Вероятно, екрана ще се предлага в телефоните Galaxy за 2019, но до следващата година е възможно, Samsung да направи сгъваем смартфон, като този здрав, гъвкав OLED панел би бил идеален.     Екранът може да намери приложение и в таблети, дисплеи за автомобили, преносими игрови конзоли и друга електроника, казват от Samsung.", "date": "2018.07.27", "title": "Нечуплив дисплей за новите модели телефони"}
{"url": "https://www.monitor.bg:443/bg/a/view/ovchar-ubi-kolega-zaradi-spor-za-pasishte-140090", "text": "Пастир на 44 години от новопазарското село Зайчино ореше е бил арестуван по обвинение, че е пребил до смърт свой колега овчар и го изоставил на полето, съобщиха на съвместен брифинг Окръжната прокуратура и полицията в Шумен. Убиецът е разкрит по-малко от 24 часа след престъплението и е задържан. Късно вечерта във вторник в дежурната част на ОДМВР получили съобщение, че е намерено тялото на починал мъж в ожънат житен блок на село Зайчино Ореше.На място били изпратени екипи на \"Спешна помощ\" и полицията. Лекарите само потвърдили смъртта на 72-годишния Камен Игнатов, местен жител от Зайчино ореше, който работел като овчар. Тялото било откарано в \"Съдебна медицина\" и едва там при аутопсия, извършена от съдебен лекар станало ясно, че мъртвецът е с тежка гръдна травма. Имал десет счупени ребра вляво, шест строшени вдясно, фрактура на дясна ключица и много хематоми и контузии по краката и ръцете. За находките от аутопсията било докладвано на окръжния прокурор и било образувано досъдебно производство за смъртта на пастира. Криминалисти от областната дирекция на МВР и управлението в Нови пазар успели да стигна до улики срещу 44-годишния Герчо Рангелов, също овчар в селото. Малко след 22 часа в сряда мъжът бил задържан като съпричастен към извършеното убийство. Трупът бил открит от местен арендатор, след като във вторник привечер овцете се прибрали в селото  сами, без пастира си. Това накарало селяните да тръгнат да търсят Камен Игнатов. Още в първите часове на разследването станало ясно, че от стадото на Камен Игнатов липсва една овца. \"Това ни наведе на мисълта да се насочим към лица, извършвали кражби на добитък. Беше проверен целия криминален контингент в региона. Така попаднахме на Герчо. След това с негово съдействие бе намерена овцата, скрита в храсти.\" - разказа подробности от разследването директорът на ОДМВР - Шумен ст. комисар Ялчън Расим. Герчо бил криминално проявен и бил осъждан точно за кражба на животни. Станало ясно, че двамата пастири имат стара война за пасище. На 24 юли вечерта се срещнали на нивата и спорът избухнал с нова сила. Младият пастир се нахвърлил върху Камен Игнатов и започнал да го налага със сопа. След като успокоил бесовете си, си тръгнал. Герчо е бил задържан първоначално за 24 часа, а с прокурорско постановление му е наложена мярка \"задържане под стража\" за срок от 72 часа, преди да бъде изправен пред съда за постоянна мярка за неотклонение.", "date": "2018.07.27", "title": "Овчар уби колега заради спор за пасище"}
{"url": "https://www.monitor.bg:443/bg/a/view/globiha-s-200-lv-cheshki-turist-bujstval-na-zlatnite-140086", "text": "200 лева глоба отнесе чешки туристи от Районния съд във Варна, след като бе задържан за непристойно поведение в пияно състояние в курорта „Златни пясъци“. По случая е образувана преписка по Указа за борба с дребното хулиганство и след съдебното заседание, ВРС му наложи административното наказание „глоба“ от 200 лева. Според информация от ОД на МВР-Варна, инцидентът е регистриран в Пето РУП – Златни пясъци в неделя. Към 22 часа 39-годишният чешки турист нахлул в хотела си и предизвикал скандал, като грубо нарушил обществения ред и проявил явно неуважение към обществото. Под въздействие на алкохола и в явно нетрезво състояние той крещял, отправял обиди, закани и заплахи към други гости на хотела, както и към служителите в него. Наложило се да извикат полиция, която го усмирила и задържала за срок до 24 часа.  ", "date": "2018.07.27", "title": "Глобиха с 200 лв. чешки турист, буйствал на Златните"}
{"url": "https://www.monitor.bg:443/bg/a/view/vseki-zakon-shte-minava-prez-koalicionnija-syvet-na-gerb-i-patrioti-140091", "text": "Всяка законова поправка или цял законопроект първо ще минава през коалиционния съвет между ГЕРБ и \"Обеднени патриоти\", преди да бъде внесен в парламента.  Това са се разбрали лидерите на партиите в управляващата коалиция вчера при последното заседание на съвета в МС, стана ясно то думите на лидера на „Атака“ и шеф на ПГ на „Обединени патриоти“ Волен Сидеров в кулоарите на НС.   Вчера се наложи премиерът Бойко Борисов да укроти страстите между коалиционните си партньори, които ескалираха заради поправките в закона за приватизацията, които пък в крайна сметка бяха отменени от НС след ветото на президента Румен Радев. Така днес Сидеров обясни, че размяната на реплики и нападки чрез  медиите между него и вицепремиерът Валери Симеонов били защото не уточнявали нещата в разговори. Дълго време нямало и коалиционен съвет. „Всяко нещо, което влиза тук ще се обсъжда на коалиционен съвет във формата на съгласие от всеки един от нас. Ако един има обструкции, законът отива в чекмеджето, започва да се работи по него, редактира се, докато всички се съгласим. Това се споразумяхме. Иначе през медиите си разменяме реплики“, обясни Сидеров. Той даде пример с неговите колеги патриоти от НФСБ Християн Митев и Валентин Касабов, които били внесли общо 40 поправки или закони. По някои от тях не е имало обсъждане в групата и тя не се била произнасяла като цяло.  Той даде пример с промените в закона за горивата и с приватизационния закон, по които в последствие станали „страшни обсъждания“. „Аз държах да се сложи тази практика. Иначе продължат тези сблъсъци“, каза Сидеров и припомни, че двата закона, по които той има забележки – за шума и ЗУТ, ще се оттеглят, ще се разгледани от експерти и едва след като петимата в коалиционния съвет се съгласят с тях, ще бъдат внесени отново в НС. Сидеров обясни още, че са се зарекли всяка седмица да има коалиционен съвет. „Медиите са „обречени на глад“, ако сме скучни и не си разменяме остри реплики и не търсим помежду си отговори“, заяви на шега Сидеров. Той още смята, че Валентин Касабов от НФСБ не трябва да е част от парламентарната група. По думите му той не може да работи в отбор и се държи невъздържано. Той обаче ще иска самата ПГ да се събере и да реши какво да прави с Касабов.  „Не искам да налагам. Нека те да решат по съвест.“, каза Сидеров. Самият Валери Симеонов бе в парламента, за да участва в парламентарния контрол, но отказа да коментира напрежението между коалиционните партньори в „Обединени патриоти“.  Той само обяви, че е доволен от решението на НС относно спорните въпроси в закона за приватизация, които бяха отхвърлени от парламента.", "date": "2018.07.27", "title": "Всеки закон ще минава през коалиционния съвет на ГЕРБ и патриоти"}
{"url": "https://www.monitor.bg:443/bg/a/view/bivsh-igrach-po-kriket-stana-prezident-na-pakistan-140087", "text": "Пакистанските изборни власти официално обявиха победата на бившия играч по крикет Имран Хан на парламентарните избори, предаде Асошиейтед прес. Оглавяваното от Хан Движение за справедливост печели 109 места в 269-членния парламент, но не успя да постигне мнозинство и ще се наложи да търси партньори за коалиционно правителство. Второто място бе заето от Пакистанската мюсюлманска лига, която спечели 63 места. Нейният лидер Шахбаз Шариф отказа да признае резултатите и отправи обвинения за измама и манипулация на вота.  Имран Хан още вчера обяви изборната победа на партията си и отрече твърденията за измама, наричайки тези избори най-прозрачните в историята на Пакистан.   На трето място се нареди социалдемократическата Пакистанска народна партия с 39 места в парламента, отбелязва Асошиейтед прес. Почти всички партии освен тази на Хан не признават резултата от вота и техни представители ще се срещнат днес в Исламабад, за да решат какви действия да предприемат.", "date": "2018.07.27", "title": "Бивш играч по крикет стана президент на Пакистан"}
{"url": "https://www.monitor.bg:443/bg/a/view/ekshyn-po-ulicite-na-varna-hvanaha-dvama-avtokradci-i-edin-solov-igrach-140088", "text": "При проведена специализирана полицейска операция по линия на престъпни посегателства над автообили, реализирана на територията на ОД на МВР – Варна, съвместно със служители на ГД „Национална полиция” и ТСБОП, са задържани двама мъже, извършили кражба на лек автомобил. В хода на полицейските действия, след краткотрайно преследване, в местноста „Манастирски рид” край Варна е задържан 45-годишен мъж от Варна, известен на МВР и осъждан. Той еустановен като извършител на противозаконно отнемане на лек автомобил „Фолксваген”, който бил паркиран в курортния комплекс „Златни пясъци“. Автомобилът е намерен. При последвалите оперативно-издирвателни дейности е задържан и 37-годишен мъж от Ловеч, съпричастен към извършеното престъпление. На два адреса в града и в два автомобила, проверени по време на операцията, са намерени и иззети множество приспособления и електроника за отключване и привеждане в движение на откраднатите автомобили. Работата по документиране и доказване на престъпната дейност на двамата продължават под надзора на Районна прокуратура – Варна. С.Д. (45 г.) е задържан за срок до 72 часа, като вече му е повдигнато обвинение за противозаконно отнемане на чужди автомобил, а С.В. (37 г.) е задържан за срок до 24 часа. Задържан е още един извършител на кражба на лек автоможбил „Фиат” от паркинг в града, казаха още от ОД на МВР-Варна. 38-годишният солов играч е известен на органите на реда и е осъждан. Откраднатият автомобил е намерен и върнат на собственика му. По случая е образувано досъдебно производство.", "date": "2018.07.27", "title": "Екшън по улиците на Варна, хванаха двама автокрадци и един солов играч"}
{"url": "https://www.monitor.bg:443/bg/a/view/tervel-zapochva-pregovori-za-mach-za-titla-na-ebu-140104", "text": "Тервел Пулев ще се боксира срещу италианеца Фабио Турки за вакантната титла в полутежка категория на Европейския боксов съюз (EBU). Преговорите за мястото на двубоя вече са в ход, като двете страни трябва да се разберат до 9 август. Ако това не стане, ще бъде насрочен търг. Срещата трябва да се състои между октомври и ноември. 25-годишният Турки, който е висок 188 сантиметра, дебютира на професионалния ринг на 31 октомври 2015 година, като вече записа 15 победи в 15 мача, 11 от които с нокаут. За последно той се наложи по точки с пълно съдийско единодушие над мароканеца с италиански паспорт Ясин Абаши на 6 юли. 35-годишният Пулев, който е със сантиметър по-нисък от Турки, изигра първия си мач като професионалист на 3 декември 2016 година и оттогава е в серия от 11 поредни победи 10 от които с нокаут.", "date": "2018.07.27", "title": "Тервел започва преговори за мач за титла на EBU"}
{"url": "https://www.monitor.bg:443/bg/a/view/dva-tenis-finala-v-uikend-programata-na-max-sport-140106", "text": "Развръзката на тенис турнирите в Хамбург и Атланта са основният акцент в уикенд програмата на спортните канали на A1. Откритото първенство на Германия по тенис, което е от категория ATP 500, е последният голям турнир на червени кортове в Европа за сезона. За титлата в Хамбург фаворити са тримата топ поставени – Доминик Тийм, Диего Шварцман и Пабло Кареньо Буста. Полуфиналите на турнира са в събота от 13:00 ч. и 16:00 часа, а големият мач за трофея е в неделя от 16:00 ч., като всички двубои ще се предават пряко по MAX Sport 1. Един от първите подготвителни турнири преди северноамериканските Мастърси – този в Атланта, също ще определи своя шампион през уикенда. Въпреки че е от най-ниската категория – ATP 250, в надпреварата участват много интересни имена, сред които личат тези на Джон Иснър, Ник Кирьос, Хьон Чунг и други. Полуфиналните сблъсъци в Атланта са в събота от 22:00 ч., а финалът започва в 23:55 ч. в неделната вечер. Развръзката на турнира можете да проследите пряко по MAX Sport 1. След шест години чакане, феновете на бойните спортове в Калгари отново ще могат да се насладят на зрелищните двубои от UFC на живо. В основния сблъсък на галавечерта в канадския град един срещу друг в октагона ще застанат две сериозни имена от лека категория - Еди Алварес и Дъстин Пойриър. Двамата претенденти ще се срещнат за втори път помежду си, като първият двубой бе служебно прекратен, а победител не бе определен. Другите знакови сблъсъци в канадския град са битките между Джереми Стивънс и Жозе Алдо в категория перо, както и дамският двубой между Йоана Йонджейчек и Тиша Торес. Галавечерта на UFC от Калгари ще се предава пряко на 29 юли от 03:00 часа по MAX Sport 2. През уикенда ще бъде дадено началото и на новия шампионат на Руската премиер лига. В събота от 19:00 часа MAX Sport 1 ще излъчи пряко двубоя между един от фаворитите за титлата – Спартак Москва, който посреща скромния тим на Оренбург. В неделя от 14:00 часа, отново по MAX Sport 1, новакът в Премиер лигата Енисей Красноярск посреща друг тим с амбиции за успешен сезон – Зенит Санкт Петербург.", "date": "2018.07.27", "title": "Два тенис финала в уикенд програмата на MAX Sport"}
{"url": "https://www.monitor.bg:443/bg/a/view/dnes-trifon-ivanov-shteshe-da-navyrshi-53-godini-140103", "text": "Днес легендарният и незабравим Трифон Иванов щеше да навърши 53-годишна възраст. Туньо, който е част от златното поколение на българския футбол, което спечели бронзовите медали на Мондиал 94 в САЩ, почина на 13 февруари 2016 година. Трифон Иванов (27 юли 1965 – 13 февруари 2016 г.) е най-добрият централен защитник в историята на българския футбол. Избран е в идеалния отбор на България за всички времена. Част от златното поколение на Българския национален отбор, което се класира на 4-то място на Световното първенство през 1994 г. в САЩ. Участник също на Евро'96 и на Световното първенство през 1998 г. във Франция, където е капитан на отбора. За България изиграва 76 мача, в които бележи 6 гола.  На клубно ниво Трифон Иванов играе за Етър (Велико Търново), ЦСКА (София), испанският Бетис, швейцарският Ньошател Ксамакс, австрийските Рапид Виена, Аустрия Виена и Флоридсдорфер. Прекратява състезателната си кариера на 36 години през 2001 г.", "date": "2018.07.27", "title": "Днес Трифон Иванов щеше да навърши 53 години"}
{"url": "https://www.monitor.bg:443/bg/a/view/djado-roker-se-potroshi-v-sliven-140093", "text": "75-годишен любител на моторите пострада тежко при катастрофа на булевард „Банско шосе“ в Сливен. 75-годишен любител на моторите пострада тежко при катастрофа на булевард „Банско шосе“ в Сливен. Инцидентът с възрастния мъж, който карал мотоциклет „Симсон“ е станал около 15,30 часа в четвъртък, когато при все още неизяснени обстоятелства върху му връхлетял лек автомобил „Хюндай“,от 30-годишен жител на близкото село Гаварилово. При удара дядото е получил разкъсно контузна рана на главата, има три счупени ребра и множество кръвонасядания по цялото тяло. Приет е по спешност в МБАЛ „Д-р Иван Селимински“, където състоянието му е било стабилизирано. Няма данни за употреба на алкохол и при двамата водачи. На същата дата е регистрирана и тежка катастрофа с трима ранени по първокласен път І-5 от Казанлък за Стара Загора край село Ягода, където челно се сблъскват лек автомобил „Хюндай“ и „Опел“. Тежко ранен с опасност за живота е 22-годишният водач на японското возило, който е транспортиран до УМБАЛ „ПРоф. д-р Стоян Киркович“ в Стара Загора. Ранените от хондата са откарани до ФСМП-Казанлък.Причината за злополуката е навлизането на хюндая в насрещното платно и невъзможността ударът да бъде избегнат от 45-годишния шофьор на „Опел“-а.", "date": "2018.07.27", "title": "Дядо – рокер се потроши в Сливен"}
{"url": "https://www.monitor.bg:443/bg/a/view/lovecyt-ot-drujinkata-v-selo-carimir-chavdar-manchev-izljazohme-za-lov-na-patici-ucelihme-gligan-140074", "text": "„Излязохме на лов за патици, а уцелихме глиган. Както се бяхме наредили всички колеги за патици, от едни храсти излязоха диви свине. Всеки гърми, но нищо и изведнъж едно от прасетата падна. Онемяхме”. Историята е част от спомените на пловдивчанина Чавдар Манчев, за когото ловът е не просто хоби, но и начин да се докосне до природата и да забрави за ежедневните проблеми. Той е член на ловната дружинка в село Царимир. Записал се там през 2008г. Приятели го насочили, защото в тази дружинка имало свободно място. Запалил се по лова от своя тъст, който дълги години е бил ловец в село Шишманци, община Раковски. Наследил пушката си – никелирана надцевка „Иж” от него. Прадядото на Чавдар, Иван Налбатски от село Красново бил най-големият ловец в селото си и по царско време сам успял да убие 90-килограмов вълк, разказва увлекателно Чавдар Манчев. За случката с патиците и дивото прасе избухва в гръмогласен смях, защото първоначално шокът на всички от дружинката бил огромен. Как така с патрони за патици се отстрелва диво прасе? Оказало се, че негов колега объркал патроните. В кутия с надпис, че са за патици, сложил, без да иска, патрони за чакали. И в деня на лова заредил с патрони за чакали. Ловците от дружинката били на разклона от карловския път за село Царимир, където след бариерата имало буйни храсти. Именно там пуснали кучетата да вдигнат пернатите, но вместо патици, от шубраците излезли 4 диви прасета. „И когато колегата си погледна патроните, се оказа, че е стрелял с такива за чакали. Но и прасетата не бяха големи – по около 50-60 килограма бяха, иначе и патрони за чакали нямаше да свършат работа”, казва ловецът. По думите му ловният сезон това лято ще започне в средата на август. Заради чумата по овцете и козите бил разрешен отстрелът на дивата свиня още от средата на август, а не от 1 октомври, когато е сезонът. Ловците са на мнение, че трябва драстично да се намали популацията на диви свине, които са приносители на заразата. Подготовката за ловния сезон започва месец по-рано със сухи тренировки на ловното куче, за да влезе в кондиция, казва Чавдар Манчев. И уточнява, че от средата на август ще бъдат разрешени за отстрел пъдпъдъкът, гривекът и гургулицата. От 1 октомври е яребицата и в определени дни дават за заек, обяснява ловецът. Преди няколко години, по време на лов за пъдпъдък, бил прострелян от свой колега. „При групов лов за пъдпъдъци се нареждаме 20-ина ловци в една редица и вървим в една линия. Кучетата са пред нас, за да се обхване дивечът. И пред колегата литнаха два пъдпъдъка. Той ги мери, а те хвърчат настрана, към мен. И той стреля. Не знам дали ги утрепа, но мен ме простреля”, се смее Чавдар Манчев. Пораженията по него били по ръката му и в лицето му. „Такава силна болка изпитах…Повечето сачми бяха попаднали в ръката ми. Но една се беше забила под кожата под окото ми влезе и за нула време окото ми се поду. Отидохме в болница. Пареше, страшно пареше”, разказва за перипетията си ловецът. Уточнява, че до момента глиган не е отстрелвал, само чакали. Но и че не излиза на лов редовно. Чакалите обаче били страшно хитри животинки. „Много трудно се убиват и може да въртят един куп кучета”, обяснява той. При друг случай в една събота решил да отиде на индивидуален лов на пъдпъдък. Станал много рано сутринта и първо минал през акациева горичка на село Царимир край военното летище Граф Игнатиево, за да постреля гривек. „И отивам аз, но като влязох в гората и погледнах - цялата гора побеляла от гъби. Огромни гъби сърнели. По над 20 см диаметъра. За половин час напълних багажника на колата с огромните гъби. И така отидох на лов за пъдпъдъци, а се върнах с гъби”, разказва пловдивчанинът. И уточнява, че сърнелите били уникално вкусни. На другия ден взел съпругата и отишли отново до акациевата горичка, за да си наберат пак гъби. Но те били вече обрани от роми от съседното село, които ги изнесли оттам с каруци. „Отивам на лов, не за да убия. Харесва ми разходката из природата с кучетата. Забравям за всички проблеми. И 10-15 км да измина пеша, умората не се чувства. Връщам се вкъщи разтоварен от всичко. А ако не отстреляме нищо, то на обяд се шегуваме с колегите, че в този ден сме били на въоръжен туризъм”, признава Чавдар Манчев. Той знае и уникално вкусни рецепти за гозби с дивечово месо. Такава е например рецептата за пъдпъдък, печен в патладжан. „Казват му „царското ядене”. Първо се завива с бекон и масълце пъдпъдъкът, слагат се и подправки. Слага му се и плънка от ориз вътре. След това чак се завива с бекона и масълцето, слага се в патладжана с малко чесън и черен пипер, захлупва се и се запича. Уникално вкусно е”, е категоричен ловецът от Пловдив.  ", "date": "2018.07.27", "title": "Ловец: Излязохме за лов на патици, уцелихме глиган"}
{"url": "https://www.monitor.bg:443/bg/a/view/cyrkvata-proslavja-sv-pantelejmon-i-sv-sedmochislenici-140080", "text": "Православната църква прославя Свети Великомъченик Пантелеймон и Свети Седмочисленици. Св. Пантелеймон бил от град Никомидия (днес Измит на азиатския бряг на Мраморно море, Турция). Според житието му той бил отначало езичник и носел името Панталеон (от гръцки – Лъв във всичко), а когато се покръстил, приел името Пантелеймон (от гръцки – Всемилостив). Бил ученик на знаменития тогава лекар Евфросин и станал после придворен лекар на император Максимиан, който обаче заповядал да го съсекат, защото отказал да се поклони на езическите богове. Част от мощите на светеца се пазят в светогорския руски манастир \"Св. Пантелеймон\".   Още в първата българска държава почитта към св. Пантелеймон е била голяма. Това показват двата манастира, носещи неговото име в Преслав и в Охрид, където били създадени също медицински школи и лечебници.   Българите приемат светеца лечител за закрилник на пътниците и вярват, че той също така пази от наводнения. Празникът на светеца, наричан Пантелей, Пантелей пътник, Панталей, Воден Панталей, а още и Църна Паталея, се почита за предпазване от всякакви болести и злини. В Странджа, Родопите, Сакар има много параклиси и аязма, наречени  на светеца, които се посещават на празника му. Тогава жените раздават пити в негова чест, за да няма бури и градушки. Денят се приема за подходящ за пътуване, откъдето е и името му Пантелей пътник.   На 27 юли се чества и успението на свети Климент Охридски. По древна традиция на този ден Църквата е отредила да се чества паметта на седемте славянски просветители: св. Кирил и Методий, Климент, Наум, Сава, Горазд и Ангеларий. За всеки един от тях в църковния календар има отделен ден, но в този ден те се празнуват заедно под хубавото име Седмочисленици.   Имен ден празнуват: Добрин, Пантелей, Добри, Добрина.", "date": "2018.07.27", "title": "Църквата прославя Св. Пантелеймон и Св. Седмочисленици"}
{"url": "https://www.monitor.bg:443/bg/a/view/kirkorov-pribira-decata-si-ot-opojarena-gyrcija-vodi-gi-v-bylgarija-140078", "text": "Децата на руската естрадна звезда от български произход Филип Киркоров Мартин и Алла-Виктория почиват в пострадалата от невиждани пожари Гърция, информира „Дни.ру“.  Самият певец в момента е в Баку за фестивала „Жега“ и сподели, че много се притеснява за малките си наследници. Пред изданието поп изпълнителят призна, че предсрочно ще прекрати участието си в музикалния форум и ще се отправи в южната ни съседка, за да прибере Мартин и Алла-Виктория. „Случи се страшна трагедия. Аз изказвам дълбоките си съболезнования на целия гръцки народ. За щастие, мястото под Атина, където почиват Мартин и Алла-Виктория, беше заобиколено от огъня, но въпреки това аз много се тревожа. Затова ще напусна Баку по-рано и ще отида да си ги взема“, предава „Дни.ру“ думите на звездата.", "date": "2018.07.27", "title": " Киркоров прибира децата си от опожарена Гърция, води ги в България "}
{"url": "https://www.monitor.bg:443/bg/a/view/brutalno-ubijstvo-v-blagoevgrad-zastreljana-e-58-godishna-sobstvenichka-na-zavedenie-140076", "text": "Тази нощ в благоевградския квартал „Струмско“ е била буквално застреляна от упор 58-годишната Снежка С., собственичка на популярното в Благоевград като „Мръсното кебапче“  заведение за бързо хранене. Към 04:00 часа на тел.112 е подаден сигнал, че във вход Б на блок 17 лежи убита жена. Пристигналите бързо медици установили, че е простреляна в главата, починала е от огромна кръвозагуба. До трупа се търкаляла счупена бутилка от бира: „Уйството е извършено вероятно около 1 часа след полунощ с пистолет, от упор с един изстрел в главата“, съобщи по рано по телевизията говорителката на Главна прокуратура Румяна Арнаудова.    За зловещото убийство е заподозрян  40-годишния Радослав Стипцаров, известен като Соколето, който доскоро е живял с дъщерята на застреляната Снежка – Силвия. Полицията веднага е предприела заградителни мероприятия на изходните пътища на Благоевград към София и Симитли, както и на главен път Е-79 при Антените. Спирани и щателно са проверявани  всички автомобили. Около 5 ч. тази сутрин са задържани за разпит 61-годишната майка и 42-годишният брат на Соколето, който до този момент не е открит.      Само преди една седмица Силвия е жестоко пребита от рецидивиста Соколето на Покровнишко шосе. Той я прилъгал за среща, за да си изяснят отношенията, тя пристигнала с колата си и още в нея започнал да я удря с юмруци. После я издърпал за косата и буквално я пребил с ритници в главата и по цялото тяло. Преминаващи хора от други коли се намесили и прекратили издевателството. Силвия беше настанена в хирургия на благоевградската болница с комоцио и множество рани по главата, шията и тялото.    Соколето е отдавна познат на правоохранителните органи. Той е лежал в затвора за брутално изнасилване, а в момента е подсъдим за жесток побой на друга своя бивша приятелка. Има множество други криминални регистрации.  Снимки: Бгнес", "date": "2018.07.27", "title": "Брутално убийство в Благоевград. Застреляна е 58-годишна собственичка на заведение"}
{"url": "https://www.monitor.bg:443/bg/a/view/djenifyr-lopes-otpraznuva-rojdenija-si-den-po-banski-140081", "text": "Вярвате или не, Дженифър Лопес навърши 49 и изглежда по-млада от всякога. Тя отпразнува рождения си ден на 24 юли в тесен семеен кръг и без излишна помпозност, прекарвайки почти целия ден на плажа с децата и любимия си мъж Алекс Родригес. Певицата е на почивка на Бахамите с него и 10-годишните близнаци Макс и Ема, както и дъщерите на Алекс – Наташа и Ела.  Тя публикува снимка от плажа с най-близките си, държейки бутилка шампанско в ръцете си. Нейният пост дойде няколко часа след като половинката й отправи мило пожелание в Instagram: \"За някой, който дава всичко от себе си 365 в годината - за нашите деца, семействата ни, на света - надявам се днес ние да ти дадем цялото щастие, което заслужаваш. Обичам те!\", написа бейзболистът.  Дженифър Лопес има две дъщери - близнаците Ема и Макс от бившия си съпруг Марк Антъни. Двамата се разделиха през 2011 г.   ", "date": "2018.07.27", "title": "Дженифър Лопес отпразнува рождения си ден по бански "}
{"url": "https://www.monitor.bg:443/bg/a/view/kluch-pravi-nevyzmojna-krajbata-na-profil-v-mrejata-140079", "text": "Удостоверяването на самоличността в интернет, посредством два фактора (2FA), отдавна е ефективна защита срещу хакването на акаунт, което означава, че потенциалните нарушители се нуждаят от нещо друго освен потребителско име и парола, което обикновено код от телефона, за да получат достъп. Google стигна още по-далеч, като освен 2FA вече предлага собствен ключ за сигурност. Ако потребителя е настроили 2FA в профилите си в социалните мрежи или в идентификационните си данни за Google или Apple, навярно е запознати с процеса със въвеждането на код, изпратен чрез SMS или генериран чрез приложение за удостоверяване. Ключа за защита заменя този допълнителен код, като трябва да бъде свързан с компютъра по време на влизане в профила.   Разбира се, винаги съществува възможност ключа да бъде изгубен, в такъв случай, потребителя ще трябва да е задал допълнителен метод за удостоверяване, например съобщение към отделен имейл адрес, за да влезе отново в профила си. На теория, ключа е по-сигурен от кода изпратен по телефона или от приложението, тъй като тези кодове са по-лесни за прихващане.     Новият продукт на Google се нарича Titan Security Key и отговаря на съществуващите 2FA стандарти, като се свързва посредством USB за лаптопи и настолни компютри или вариант с Bluetooth свързаност за мобилни устройства.   „Отдавна препоръчваме използването на ключове за сигурност, като най-силният и най-устойчив фактор за удостоверяване на потребители от голяма важност, като администраторите на облаци, за да се предпазят от потенциално вредните последици от кражбата на самоличност”, казва Дженифър Лин от Google.     По-рано тази седмица Google разкри, че от началото на 2017 г. нейните служители са били задължени да използват ключове за сигурност, което същевременно е намалило броя на успешните атаки до нула. Дори хакерите да притежават потребителски имена и пароли, те не могат да получат достъп до никой профил без физическия ключ.     Определено, няколкото минути за настройка на тези ключове си заслужават, за да бъдат профилите по-добре защитени, независимо дали потребителя ще избере ключ от Google или алтернатива на трета страна. Важно е, самият профил да поддържа достъп за защитен ключ, като Google, Facebook, Twitter и Dropbox вече позволяват използването на ключ.", "date": "2018.07.27", "title": "Ключ прави невъзможна кражбата на профил в мрежата"}
{"url": "https://www.monitor.bg:443/bg/a/view/sled-pojara-v-rafina-vsichko-tyne-v-pepel-video-140098", "text": "Агенция \"Монитор\" успя да заснеме с дрон пустошта в Мати след пожара, който погуби над 80 души и остави стотици без дом. Мати даде цели 25 жертви. След потушаването на огнената стихия всичко вече тъне в пепел. Вижте зловещата картина на едно от местата, където хората са скачали от скалите, за да се спасят от огнения ад.", "date": "2018.07.27", "title": "След пожара в Мати всичко тъне в пепел (ВИДЕО)"}
{"url": "https://www.monitor.bg:443/bg/a/view/ns-oblekchi-procedurite-za-ekoocenki-za-investicionni-proekti-140082", "text": "Облекчаване на процедурата за екооценки за инвестиционни проекти. Това предвиждат поправки в закона за опазване на околната среда, които депутатите гласуваха на първо четене и които дефакто съкращават сроковете за провеждане на задължителните екологични процедури. С промените се урежда възможност за обединена процедура при инвестиционни предложения, които подлежат едновременно на три – задължителна ОВОС, комплексно разрешително и доклад за безопасност. Така  компаниите ще могат да избират обединена процедура или поотделно, а срокът от около година-две ще се сведе до около осем месеца. Намалява се и броят на изискваните документи, тъй като ще се събират по служебен път, както и срокът за издаване, преразглеждане и актуализиране на комплексните разрешителни. Част от документите, които трябва да се представят при  ОВОС, се изискват и при другите процедури. При обща процедура обаче, те ще се представят наведнъж, а с решението по ОВОС ще се прави заключение и по другите две процедури. Други поправки в закона предвижда промяна на т.нар санитарно-охранителни зони около водоизточници, като те да бъдат намалени от три на една. От ГЕРБ обаче заявиха, че тези текстове трябва да бъдат оттеглени и ще го направят между първо и второ четене на закона.  Ние ще предложим отмяната им, обясни шефката на екокомисията в НС Ивелина Василева, като изтъкна, че преди това трябва да има детайлно обществено обсъждане и консенсус, че наистина се гарантира защита на питейните източници. Срещу тези изменения се обявиха и общините, бизнеса и НПО.", "date": "2018.07.27", "title": "НС облекчи процедурите за екооценки за инвестиционни проекти"}
{"url": "https://www.monitor.bg:443/bg/a/view/severna-koreja-zapochna-da-vryshta-ostankite-na-amerikanski-vojnici-na-sa-sht-140077", "text": "Белият дом съобщи, че Северна Корея е започнала да връща на САЩ останките на американски войници, убити в Корейската война (1950-1953), предадоха осведомителните агенции. Връщането им бе договорено на историческата среща между американския президент Доналд Тръмп и севернокорейския лидер Ким Чен Ун, състояла се на 12 юни в Сингапур. Самолетът с останките е излетял от Уонсан, Северна Корея, за американската военновъздушна база Осан в Южна Корея, където на 1 август ще се състои официалната церемония за репатрирането им. Според южнокорейската агенция Йонхап самолетът вече е кацнал в базата. Очакваше се, че с него ще бъдат върнати останките на 50 войници, които вероятно ще бъдат по-късно прехвърлени на Хаваите, където да бъдат идентифицирани, съобщи ДПА. Предстои дълъг процес, в който съдебните медици ще трябва да установят дали получените останки са човешки и дали наистина са на американски военнослужещи или на войници от съюзнически армии, убити в конфликта, отбелязва Асошиейтед прес. В Корейската война са загинали около 33 000 американски войници, повече от 8000 от тях още се водят като безследно изчезнали.", "date": "2018.07.27", "title": "Северна Корея започна да връща останките на американски войници на САЩ"}
{"url": "https://www.monitor.bg:443/bg/a/view/pregledi-prez-dve-godini-za-pensioneri-s-knijki-140049", "text": "Пенсионерите, които имат шофьорски книжки и са над 65-годишни, ще се явяват през две години на медицински прегледи. Едва тогава ще могат да си презаверяват свидетелствата за правоуправление. Това предвиждат промените в Закона за движение по пътищата, които все още не са гласувани, но приемането им се очаква в края на годината.  Към момента законодателят е предвидил, че на всеки десет години те трябва да минават прегледи при личния лекар, а с документа, който им се издава, Заради зачестилите инциденти с възрастни хора обаче вече се обмисля нов вариант, в който пенсионерите да трябва да представят пълни изследвания, за да получат отново свидетелствата си. Те, както досега, ще струват 10 лева и ще се издават от личния лекар.  „Не може книжката да е безсрочна. С всяка изминала година след тази възраст хората получават различни заболявания, сетивата им се притъпяват, а освен това много болести се обострят“, обясниха от МВР пред „Монитор“. От там подкрепиха думите си и със статистика, според която загиналите при катастрофи възрастни хора са 179, а ранените за последната отчетна година са 1297. Като водачи смъртта си са намерили 53-ма души. Само за няколко дни двама пенсионери пометоха пешеходци, а друг пък едва не уби 6-годишно дете, което в момента е с опасност за живота.  „Крайно тежко остава състоянието на 6-годишното дете, което беше блъснато на тротоар от автомобил в Сандански. За момента детето е стабилизирано, но опасност за живота му има“, съобщиха вчера на извънреден брифинг в „Пирогов\", където детето е настанено. Момченцето беше блъснато от автомобил на тротоар в Сандански вчера сутринта. Шофьорът на колата  Въпреки че улицата е била затворена за ремонт, водачът не се съобразил със забраната и подкарал по наклонената отсечка с висока скорост. Детето беше транспортирано в болницата в Сандански в тежко състояние и му бе направена спешна операция. Вчера то бе транспортирано в столичната болница „Пирогов“.  Състоянието му изисква непрекъснато наблюдение, реанимационни мероприятия и лечение. Има реална опасност за живота му. Момченцето е било оперирано, изваден му е далакът. „Плаках като малко дете, когато научих. Момченцето е много жизнено, постоянно си играе. Моля се на Господ да се оправи, само това искам“, заяви местен жител на Сандански, който познава и възрастния човек зад волана на колата. „С жена му заедно сме израснали. Той е свестен човек. Беше инженер, началник в завода\", посочи той. „Момченцето лежеше в локва кръв. Имаше много кръв. Семейството е добро. Майката е много грижовна“, заяви за Нова тв свидетелка на тежкия инцидент. „През последните години населението във всички индустриално развити страни по света постепенно застарява. България не е изключение от този процес. В следващите години делът на възрастните водачи ще се увеличава пропорционално на дела им в общия брой на населението. Затова те, като особени участници в движението, на които трябва да се обърне специално внимание, е нужно да знаят някои най-основни неща, за да бъдат безопасни участници в движението“, обясниха от МВР за „Монитор“. Тестове за пригодност на водачи на автомобили над 65-годишна възраст искат лекари. Това е належащо, като се има предвид войната по пътищата. За любителите шофьори никога не се е изисквал преглед или тест от психиатър предвид тяхната психологична и психическа устойчивост, реакции и възможност за шофиране, коментира за „Монитор“ психиатърът д-р Цветеслава Гълъбова, директор на Специализираната психиатрична болница „Св. Иван Рилски“, известна повече като „Курило“. Такова изискване има само за професионалните водачи, уточни тя. Според нея такива проверки на психичното състояние и поведенческите реакции трябва да се въведе и за любителите като неизменно изискване при подновяване на шофьорските им книжки, които сега се сменят на всеки десет години.  В България липсата на толерантност и уважение на пътя са издигнати почти в култ. Много хора си избиват комплексите, щом седнат зад волана. Дали са обикновени хора или овластени, всеки решава, че на асфалта може да прави каквото си иска. Всички сме свидетели, че дори полицейски автомобили без пуснат буркан не спазват Закона за движение по пътищата, но го отнасят обикновените граждани, коментира още д-р Цветеслава Гълъбова. Ето затова е необходимо затягане на контрола, мотивира се психиатърката.", "date": "2018.07.27", "title": "Прегледи през две години  за пенсионери с книжки"}
{"url": "https://www.monitor.bg:443/bg/a/view/asad-prizova-sirijskite-bejanci-da-se-vyrnat-v-sirija-140063", "text": "Президентът на Сирия Башар Асад призова в Сирия да се върнат всички сирийски бежанци, предаде ТАСС. \"Ние искаме всички сирийци да се върнат в Сирия, особено след като тероризмът бе победен в Алепо в края на 2016 г.\", каза Асад в интервю с руски журналисти. Той припомни, че сега повечето от сирийските територии вече са освободени от терористи и призова бежанците, основно онези сирийци, които са имали едно време бизнес в Сирия, да се върнат обратно. Асад каза, че въпросът за ускоряване на връщането на бежанците е главна тема за обсъждане между Дамаск и Москва. Относно военното присъствие на Русия в Близкия Изток Асад каза, че то е необходимо за балансиране на силите в този регион и е нужно, докато не се възстанови политическото равновесие в света. \"Въоръжените сили на Руската федерация са важни за баланса в нашия регион, най-малкото в Близкия Изток, дотогава, докато не се измени политическото равновесие в света. А може и това да не стане, това ние не знаем\", каза Асад и добави, че \"затова е важно и нужно\" военното присъствие на Русия в Близкия Изток.  Относно Сирия Асад каза, че руското военно присъствие е дългосрочно. \"Сега съществува договор между Сирия и Русия относно базата в Хмеймим, както вие знаете. Той ще действа още над 40 години. Ако въпросът стоеше така: Дойде ли тук руската армия, за да се бори само с тероризма, то тогава защо да се сключва договор за над 40 години? Можехме да се ограничим само с няколко години и после постоянно да го продължаваме\", каза Асад. Президентът заяви, че Идлиб и други убежища на терористите ще станат приоритетни направления за армията на Сирия. Той припомни, че целта не е само връщане на контрола върху Идлиб, но и върху територии в източните части на Сирия, които се контролират от различни групировки, като някои от тях са Ислямска държава, Джебхад ан Нусра и други екстремистки формирования. Асад нарече организацията \"Бели каски\" маска на терористичните групи Ал Каида и Джебхад ан Нусра. \"Такава организация като \"Белите каски\" не съществува. Това е просто маска, маска на Ан Нусра\", каза Асад. Той каза, че за \"Белите каски\" в Сирия има два пътя - амнистия или ликвидация. \"Съдбата на \"Белите каски\" е такава както на всеки терорист. Има два пътя - или да снемат оръжие и да се възползват от амнистия, или да бъдат ликвидирани, както другите терористи\", каза Асад. Той заяви, че болшинството от \"Белите каски\" са избягали в Идлиб, където са се присъединили към терористите.", "date": "2018.07.27", "title": "Асад призова сирийските бежанци да се върнат в Сирия"}
{"url": "https://www.monitor.bg:443/bg/a/view/sa-sht-mogat-da-udarjat-iran-prez-avgust-140084", "text": "САЩ могат да нанесат удари по Иран през август, като помощ в това начинание ще им окажат Австралия и Великобритания, съобщи Ей Би Си, като се позова на източници в австралийското правителство. Според цитираните източници Канбера може да помогне при определянето на обектите в Иран, по които ще бъдат нанесени ударите. При това се подчертава, че подобна помощ не може да се смята за непосредствено участие в атаките. В същото време австралийският премиер Малкълм Търнбул заявил, че няма основания да се предполага, че САЩ ще ударят Иран. По-рано тази седмица президентът на САЩ Доналд Тръмп заплаши иранския си колега Хасан Рохани в Туитър: „Не смейте да заплашвате САЩ или ви чакат такива последствия, каквито малцина са изпитвали в историята. Ние повече не сме онази държава, която ще търпи безумните ви думи за насилие и смърт”, написа американският държавен глава, използвайки само главни букви (в общуването в мрежата това означава викане). Преди това Рохани заяви, че война с Иран ще бъде \"майка на всички войни\". Ако Вашингтон започне война, Техеран ще я приключи, предупреди генерал Касем Солеймани, оглавяващ елитните сили Кудс на иранския Корпус на гвардейците на ислямската революция, цитиран от световните агенции. „Ние сме близо до вас, колкото не можете и да си представите», предупреди иранският генерал. „Елате. Готови сме. Ако вие започнете войната, ние ще я приключим», добави той, заявявайки, че американският президент Доналд Тръмп се държи като в кабаре. „Знаете, че тази война ще разруши всичко, което притежавате”, подчерта Солеймани, обръщайки се към президента на САЩ. „Познавате нашата сила в региона и нашите възможности в асиметрична война. Ние ще действаме и ще работим”, обеща той. Междувременно командването на силите на ООН в Южна Корея обяви, че КНДР е върнала останките на 55 американски войници, убити в Корейската война (1950-1953), предаде АП. Останките ще бъдат почетени на церемония във военна база в Южна Корея следващата сряда. Самолет С-17 на военновъздушните сили на САЩ пристигна в сряда в град Уонсан в Северна Корея, за да натовари останките на войниците. Предаването им е в изпълнение на поетото от Ким Чен Ун обещание към президента Доналд Тръмп на срещата им през юни. \"След толкова много години, това ще бъде прекрасен момент за толкова много семейства. Благодаря на Ким Чен Ун\", написа Тръмп в Туитър.", "date": "2018.07.27", "title": "САЩ могат да ударят Иран през август"}
{"url": "https://www.monitor.bg:443/bg/a/view/zapochnaha-konsultacii-po-novata-nacionalna-strategija-za-deteto-140065", "text": "Председателят на Държавната агенция за закрила на детето (ДАЗД) д-р Елеонора Лилова стартира серия от срещи във връзка с разработването на нова Национална стратегия за детето. До момента са проведени предварителни консултации с представители на академичните среди, на неправителствените организации, експерти в различни области, както и на всички органи по закрила на детето в България. В работна група, съставена от членове на Националния съвет за закрила на детето, беше постигнато съгласие по основните принципи в процеса на планиране. Въз основа на това беше създаден рамков документ, който набелязва основните стъпки в създаването на стратегията. Консултационният процес със заинтересованите страни /детски и младежки организации, родители и родителски организации, професионалисти, законодателна и съдебна власт, граждански и други организации, работещи с деца, местна власт, научни и изследователски общности, медии/ заема важно място в планирания график. След финализиране на работата по стратегическия документ той ще бъде предложен за одобрение на Министерския съвет, а след това и на Народното събрание, съобразно изискванията на Закона за закрила на детето.", "date": "2018.07.27", "title": "Започнаха консултации по новата Национална стратегия за детето"}
{"url": "https://www.monitor.bg:443/bg/a/view/gryckite-vlasti-smjatat-smyrtonosnite-pojari-kraj-atina-za-umishlen-palej-140085", "text": "Гръцките власти заявиха, че имат сериозни индикации, че пожарът край Атина, убил над 80 души, е бил причинен умишлено, предадоха световните агенции. Гръцкият министър на обществения ред Никос Тоскас заяви, че анализ на сателитни кадри и проверки на терен навеждат на мисълта, че пожарът, който е започнал от няколко места в кратка времева рамка в понеделник, е вероятно резултат от умишлен палеж. В опит да намалят политическата цена на природното бедствие в източната част на Атика, правителствени представители не изключват вероятността от умишлен палеж като причина за горските пожари от началото на седмицата, пише в. \"Катимерини\". На пресконференция Тоскас говори за индикации, които насочват към версията за умишлен палеж. Никос Тоскас каза още, че е връчил оставката си на премиера Алексис Ципрас, но той не я приел. Министърът настоя, че не може да посочи \"големи оперативни грешки\" в начина, по който се е действало. Други официални представители хвърлиха вината върху грешки на предишни администрации, пише \"Катимерини\". Пред Би Би Си министърът на отбраната Панос Каменос, лидер на коалиционния партньор Независими гърци, каза: \"това е престъпление от миналото\". По думите на Каменос на това крайбрежие на Атина има много постройки без разрешителни, които са заели бреговата ивица в нарушение на правилата. По-късно в интервю за радио 24/7 министърът на инфраструктурата Христос Спирдзис съобщи, че ще започне проверка на разрешителните за строеж в Мати.", "date": "2018.07.27", "title": "Гръцките власти смятат смъртоносните пожари край Атина за умишлен палеж"}
{"url": "https://www.monitor.bg:443/bg/a/view/reshavame-za-vlizane-v-lng-proekta-v-aleksandrupolis-140021", "text": "Най-рано през есента на тази година се очаква решение за акционерното участие на България в проекта за терминала за втечнен газ в беломорското пристанище Александруполис, съобщиха за „Монитор” от енергийното министерство. От ведомството уточниха още, че в „Българския енергиен холдинг“ (БЕХ) е създадена работна група, с участието на представители на министерството, която анализира и подготвя различни варианти за включване на нашата страна като акционер в бъдещия терминал. Участието на българската страна като акционер в проекта за изграждане на терминал за втечнен природен газ край Александруполис, Гърция, е важно стратегическо решение, свързано с изпълнението на основните приоритети на правителството в енергийната сфера, а именно - разнообразяване на източниците и маршрутите за снабдяване с природен газ и сигурност на енергийните доставки, уточняват от българското енергийно министерство. В отговора на запитването на „Монитор” се допълва, че чрез използването на стратегическия интерконектор Гърция-България, чиято търговска експлоатация се очаква да започне през 2020 г., бъдещият LNG терминал край Александруполис допълва и разнообразява възможностите за снабдяване с природен газ не само за България, а и за целия регион на Югоизточна Европа. След като планът плаващо съоръжение за съхранение и регазификация в Александруполис беше иницииран от Gastrade, която е от групата на Копелузос, в проекта през февруари 2018 г. се включи и Gaslog международен превозвач на втечнен природен газ, притежаващ 29 специализирани танкера за превоз на горивото, като е поръчана изработката на още 4. Други акционери в проекта засега са гръцкият газов оператор DEPA, а според сайта businessenergy.gr повече от сигурно е и участието на Българския енергиен холдинг (БЕХ). В тази връзка представител на Gastrade, заяви за „Монитор”, че се търси пети акционер и с него се водят активни преговори и името му ще стане ясно до края на лятото. Той също смята участието на БЕХ като четвърти акционер за сигурно. По думите му така всички 5 съдружника в бъдещия проект ще имат по дял от 20%. Представителят на Gastrade потвърди плановете съоръжението за разтоварване на втечнен природен газ в морето край Александруполис да е готово за експлоатация едновременно с пускането и на българо-гръцката газова връзка (IGB) между Хасково и Комотини. LNG-терминалът край порта в източната част на Беломорска Тракия ще се намира на 10 км от брега. Еврокомисията определи проекта в Александруполис, че е от общ интерес на ЕС. Предстои пазарен тест на начинанието, който ще бъде в 2 фази и ще продължи 4-5 месеца. На последните разговори в Белия дом Жан-Клод Юнкер и Доналд Тръмп американският президент призова Европа да построи повече терминали за доставки на втечнен природен газ.", "date": "2018.07.27", "title": " Решаваме през есента за влизане в LNG проекта в Александруполис"}
{"url": "https://www.monitor.bg:443/bg/a/view/leni-kravic-predstavi-novata-pesen-5-more-days-til-summer-140073", "text": "Лени Кравиц представи новата си песен „5 More Days Til Summer“. Парчето е част от предстоящия албум „Raise Vibration“, който излиза на седми септември. Това е единайсетият студиен албум за Лени Кравиц, а в него той си партнира с китариста Крейг Рос. „5 More Days Til Summer“ се появява след водещия сингъл „It’s Enough“ и парчето „Low“.", "date": "2018.07.27", "title": "Лени Кравиц представи новата песен „5 More Days Til Summer“"}
{"url": "https://www.monitor.bg:443/bg/a/view/v-naj-goljamata-mogila-na-balkanite-razkriha-pokriva-na-ogromna-grobnica-na-rimski-vladetel-140072", "text": "Монументална гробница от Римската епоха с размери 7 на 7 метра и височина 5 метра се намира в най-голямата могила на Балканския полуостров – Малтепе край пловдивското село Маноле.  Само преди дни археологически екип под ръководството на директора на Археологическия музей в Пловдив доц.д-р Костадин Кисьов разкри покрива на внушителното съоръжение. Размерите на монументалното гробно съоръжение са установени с извършени електротомографски изследвания. През следващия месец ще се търси входа на гробницата в дълбочина. „Екипът ни попадна южно от покрива на съоръжение, изградено от мраморни квадри. Единият тежи около 45 кг. В момента проучването е на фаза разкриване на покрива на гробницата, който е на 5 метра от върха на могилата”, каза доц. Кисьов. Покривът е плосък, изграден от ломени мраморни камъни, споени с хоросан. Ъглите са оформени с правоъгълни тухли, които вероятно носят в дълбочина самата конструкция. Всичко е много предварително и най-вероятно отвътре покривът е във формата на свод, уточняват археолозите. Тепърва ще се установява дали откритието е отделно гробно съоръжение или е част от конструкцията на голямата гробница. Предположението на археолозите е, че най-вероятно става въпрос за погребение на виден тракийски владетел, тъй като гробницата е в ареала на Филипопол, или на някой римски благородник, който е управлявал Филипопол и е имал вила в околностите. „За съжаление и тук констатирахме голям иманярски изкоп. Той започва от върха на могилата и е разрушил част от покрива на гробницата”, каза още директорът на Регионалния археологически музей в Пловдив. Разкопките на най-голямата могила на Балканите Малтепе бяха възобновени преди около месец. Могилата е с размери 140 метра в диаметър и е висока 23 метра. Тя е затрупана с 89 000 кубически метра пръст. Разкопките продължават вече трета година, като се очаква това лято археолозите да направят сензационно откритие на мястото. Подобна гробница е открита в римския град Виминациум в Сърбия и е принадлежала на император Марк Аврелий Карин /283-285 г./ . Тя е със същата конструкция и размери като тази в Малтепе. За това специалистите съдят по откритите миналото лято монети около покрива на гробницата. По време на разкопките миналата година в южната периферия на обекта бяха открити 5 култови ями, в които ритуално са заровени глинени съдове и монети, поставени като дар. Една от тях е на Плафтила - съпругата на император Каракала (198-217 г.), сечена в Никополис ад Иструм (Николоп на Дунав - б.а.). Намерени са също бронзови монети на императорите Аврелиан (270-275 г.) и Констанций ІІ.  Тези находки доказват за наличие на ритуали в периферията на Малтепе през ІІ-ІІІ век. „На този етап констатираме, че могилата е от Римската епоха, каквито в България са малко - не повече от 4-5”, каза тогава доц. Кисьов. Малтепе е публична държавна собственост, а финансирането на разкопките е от община Пловдив. Всички находки, които бъдат открити, ще обогатят колекцията на Регионалния археологически музей.", "date": "2018.07.27", "title": "В най-голямата могила на Балканите:  Разкриха покрива на огромна гробница на римски владетел"}
{"url": "https://www.monitor.bg:443/bg/a/view/burja-v-burkan-140056", "text": "Обичайно е да се казва „буря в чаша вода”, за да се омаловажи някакво нещо, което смята себе си за велико, или поне за забележимо и значимо. Ама не е. Затова ние избрахме бурята да е в буркан, щото обикновено е по-голям от чашата и за да не обидим част от българските политици, които са герои на днешния анализ. Да започнем с След предсрочните парламентарни избори на 26 март 2017 година българският парламент доби следния вид в брой депутати: ГЕРБ – 95, БСП – 80, Коалиция „Обединени патриоти” – 27, ДПС – 26, и „Воля” – 12. В резултат на поредната глупост на лидерите на градската десница, която за не знам кой път се яви на изборите разединена, бяха загубени почти 296 000 гласа и съответно бяха спечелени 0 (нула) депутатски места. Друг губещ беше ДОСТ, отцепилата се от ДПС партия, която спечели над 100 000 гласа и също остана без депутати. Днес в парламента имаме двама отлюспени депутати (по един за БСП и ДПС), което не променя особено описаната парламентарна картина. Управляващата коалиция ГЕРБ + ОП има 122-ма депутати, с един повече от абсолютното мнозинство от 121 гласа, необходимо при някои критични гласувания, например при отхвърляне на отлагателно вето на президента на републиката. Някои биха нарекли това мнозинство крехко, но фактическото положение е друго. Ако някои от депутатите на ОП оттеглят подкрепата си за правителството, те ще постигнат редица негативни за тях последствия. Първо, ще бъдат изключени от някои парламентарни благини. Няма да ги изброявам, но те не са малко. Второ, ще имат проблеми след 10 месеца, когато са европейските избори. Трето, ще имат подобни проблеми след 15 месеца, когато са общите местни избори. Четвърто, много трудно ще попаднат в парламента, ако има предсрочни избори. Пето, също трудно ще влязат в парламента през пролетта на 2021 година, ако изборите са редовни. И шесто, ефектът от напускането им ще бъде нулев, защото има кой да ги замести. И тук стигаме до следващия въпрос, а именно иска ли изобщо някоя политическа сила произвеждане на предсрочни парламентарни избори? Според нас между  поради следните причини. Първо, ГЕРБ не искат такива избори и няма да поискат, докато някой не успее да ядоса достатъчно лидера на най-голямата партия у нас. Но ако този лидер отиде на предсрочни избори и пак ги спечели, няма хич да му е лесно за четвърти последователен път да заеме шефския пост в републиката. БСП, въпреки опозиционния плам на лидерката си и на вярната й кохорта от млади социалисти, всъщност не желае предсрочни избори, във всеки случай не и тази година. Разликата от 4-5 процентни пункта, или около 150 - 200 хиляди гласа, между ГЕРБ и БСП се запазва вече втора година и няма индикации това драстично да се промени. БСП ще има и проблем с бъдещите си коалиционни партньори, ако и когато успее да победи ГЕРБ на парламентарни избори. Така че БСП може и да иска властта, но знае, че не може да я получи веднага. За депутатите от ОП вече говорихме. А и на предстоящите евроизбори прагът за влизане в парламента е 5,9% при 17 евродепутати за България и цели 6,2% при 16 депутати. Разделени доскоро, „Обединените патриоти“ могат да останат без евродепутат, докато в момента все пак имат един. ДПС не иска предсрочни избори, поне не веднага, и цялото му поведение го доказва. Остана по-малката партия „Воля” на г-н Веселин Марешки с нейните 12 депутати. Те пък най-малко от всички искат предсрочно разпускане на парламента, защото влизането им в следващия такъв изглежда доста проблематично. Така че „Воля” ще крепи парламента и правителството, че даже и с удоволствие ще заеме позиции в изпълнителната власт, ако и когато това й бъде предложено. Тук има проблем и с някои замразени засега разследвания, които могат внезапно да бъдат възобновени. Това, разбира се, не е български патент. Помним как действащи политици в Европа и в Южна Америка, някои от които даже президенти, имаха скрит проблем по време на президентството си и явен проблем скоро след това. Изобщо съчетаването на бизнес (меко казано) и политика е като танц със саби. Ама истински, за разлика от сабите в балета. Имат ли искрено желание за предсрочни избори или пък още не са попадали там и им се иска да се пробват? За градската десница вече не ми се говори, дано пък на следващите избори им провърви. Но това може да стане не благодарение, а въпреки действията на техните ръководители. Наскоро един такъв ръководител направи интересно и запомнящо се изказване, а именно, че „Обединените патриоти са просто кретени. Дори по-големи, отколкото бяхме ние от РБ”. Защо това изказване е забележително? Първо, то показва, че заразата, наречена политическа коректност, тук не важи. Второ, то показва, че българските политици не могат да се контролират и с удоволствие говорят пълни простотии пред обществото, мислейки си, че са в кухнята пред телевизорчето, а не пред малкия, но горд български народ. И, трето, то показва, че политиците имат доста реалистична представа за самите себе, включително такава, включваща медицински квалификации. Помним също така забележителната мисъл на един депутат от БСП за 80-те процента дебили сред българското население. Прочие, основните критики бяха за конкретния процент. Щото някои настояваха, че процентите били към 90. Това пък ни връща към един спор от парламентарната трибуна през ноември миналата година, когато депутатите от две парламентарни групи с упоение се наричаха едни други с медицинския термин „идиоти”. Но това е нищо. В българския парламент са се размахвали и пищови, а в някои други парламенти депутатите са се стреляли наистина. Що се касае до други извънпарламентарни сили, то въпреки разни спекулации създаване на партия на сегашния президент не е реалистично да се очаква. Неговата работа е да си изкара мандата и да се бори за втори, с което да повтори успеха в това отношение на един негов предшественик. Що се отнася до - като този на „Петте звезди“ в Италия, разбира се, всичко е възможно. Най-малкото защото не противоречи на законите на физиката. А и помним светлия български пример на Жорж Ганчев, който някога, с едната китара, с лекота събираше над 700 хиляди гласа. Е, сега вече няма как да ги събере. Разправиите вътре в групата на „Обединените патриоти“ пък ми напомнят за вече забравената минивойна между Народна република Китай и Социалистическа република Виетнам, която сблъска доскорошните близки съюзници през 1979 година. Причината беше, че социалистически Виетнам междувременно беше нападнал социалистическа Камбоджа, в която пък камбоджанските комунисти (някои завършили френската Сорбона) тъкмо бяха изклали една трета от населението и се готвеха да изколят и останалите две трети. Та тогава Китай нападна Виетнам, за да спасява Камбоджа, а световните агенции излязоха с една забележителна мълния, която гласеше: „Двете братски армии се избиват ожесточено в Прохода на дружбата”. Не е ясно кой победи във войната, тъй като и двете страни много лъжеха. Все пак май победи Китай (щото елитните виетнамски войски бяха в Камбоджа), но бързо се изтегли. Във войната вътре в „Обединените патриоти“ победители засега няма. То, изглежда, че няма и война. А на хоризонта е месец август, когато политиците спират да воюват, за да отидат заедно на море. През август 1991 година обаче се направи опит за преврат в Русия и това не беше съвсем безопасно. Друг известен преврат в Русия е Великата октомврийска социалистическа революция, към която има поне четири забележки. А именно, че не е велика, не е октомврийска, не е социалистическа и не е революция. За да приключим темата, превратите в Турция ги правят през март, май, юни, юли и септември. У нас ги правим почти по същото време, а именно през май, юни и септември. Но според една остроумна забележка у нас вече не може да се направи военен преврат, щото за това си трябва войска. Както за едни други работи си трябва едно друго нещо. Затова и бурята се провежда в буркан. Засега.  ", "date": "2018.07.27", "title": "Буря в буркан"}
{"url": "https://www.monitor.bg:443/bg/a/view/broeni-chasove-do-naj-dylgoto-za-veka-kyrvavo-lunno-zatymnenie-140062", "text": "Броени часове делят поклонниците на небесните спектакли от две впечатляващи събития - най-дългото за века \"кърваво\" лунно затъмнение и най-близкото от 15 години отстояние на намиращия се в опозиция Марс от Земята. Любители и професионалисти ще вперят погледи към небето, за да наблюдават на 27 юли дългото близо 1 час и 43 минути лунно затъмнение и Марс, който ще се намира \"само\" на 57,6 милиона километра от Земята и ще изглежда впечатляващо ярък. В България явлението ще започне в 21.24 ч. на 27 юли, а пикът му ще бъде от 22.30 ч. до 0.13 ч. на 28 юли.   Астрономическата обсерватория на Шуменското плато организира наблюдение на лунното затъмнение и на Марс. Телескопите на обсерваторията ще бъдат свързани с екрани, на които посетителите ще могат да наблюдават астрономическите събития в реално време. Пълното лунно затъмнение ще продължи 1 час, 42 минути и 57 секунди. Преди и след него ще се наблюдава частично затъмнение, което означава, че Луната ще прекара в сянката на Земята общо 3 часа и 54 минути, съобщава Ройтерс, позовавайки се на НАСА.  Слънчевата светлина ще бъде блокирана от Земята при преминаването ѝ пред Луната. В резултат на това естественият ни спътник ще се вижда \"кървав\", което е необичайно. Обикновено при затъмнение Луната изглежда черна.   \"Очаква ни прекрасна гледка - два ярки обекта в небето. Подобен изглед е в състояние да докосне човешката душа и е благодат за фотографите. Отделете време да погледнете към небето и да се насладите\", казва Робърт Маси от Кралското астрономическо дружество. Впечатляващото лунно затъмнение ще може да бъде наблюдавано от Европа, Африка и Близкия изток между залез и полунощ на 27 юли и в голяма част от Азия и Австралия между полунощ и изгрев на 28 юли. Северна Америка обаче ще пропусне небесния спектакъл.  Лунните затъмнения са по-редки от слънчевите, но за сметка могат да бъдат наблюдавани от повече хора.   Следващото, макар и не толкова продължително затъмнение ще бъде през януари следващата година, когато Луната ще остане в сянката на Земята малко над един час. Подобно на предстоящото явление с продължителност близо два часа няма да бъде наблюдавано отново до август 2036 г., отбелязва в. \"Дейли стар\".  По същото време Марс ще бъде в опозиция, т.е. ще се намира в противоположна посока на Слънцето на небето, гледано от Земята. Червената планета вече изглежда по-ярка от обичайното и се вижда на небосклона като оранжево-червеникава звезда. Яркостта се дължи на най-близкото отстояние на Марс от Земята от 15 години. Прашната буря, която бушува от известно време на Червената планета, не пречи на гледката от Земята, и дори я прави по-ярка, тъй като прашните частици отразяват слънчевата светлина, отбелязва Асошиейтед прес.   Марс не се е бил на толкова близко разстояние от Земята от 15 години. През 2003 г. двете планети се намираха на най-близко разстояние от близо 60 000 години - 55,7 милиона километра. От НАСА отбелязват, че подобно приближение няма да се случи отново до 2287 г.   Следващото макар и не толкова близко отстояние между Земята и Марс ще бъде наблюдавано през 2020 т. Тогава двете планети ще се намират на разстояние от 62 милиона километра. И ако двете редки явления не са достатъчни, поклонниците на небесните спектакли могат да се оглеждат и за падащи звезди - на 27 и 28 юли ще бъде максимумът на метеорния поток Южни Делта Аквариди.", "date": "2018.07.27", "title": "Броени часове до най-дългото за века „кърваво“ лунно затъмнение"}
{"url": "https://www.monitor.bg:443/bg/a/view/golemite-kitajski-zavodi-s-17-2-ryst-v-pechalbata-za-polugodieto-140066", "text": "Печалбите на големите китайски промишлени предприятия през първото полугодие се е увеличила със 17,2%,спрямо същия период на 2017 г., сочат данни на държавната статистика на най-голямата комунистическа държава, цитирани от „Прайм”. От януари до края на юни печалбата е била на стойност 3,38 трлн. юана (около 497,3 млрд. долара). При държавните производствени фирми ръстът на годишна база на печалбата е по-голям и достига 31,5%, на частните е 10 на сто, а на акционерните дружества - 21%. С най-голям ръст на печалбата за полугодието от 47,9% са добивните предприятия. Големите заводи от преработващата промишленост са качили печалбата син а годишна база с 14,3%, а производителите на електо-, топлоенергия и природен газ отчитат ръст от над една четвърт. За първото полугодие от 41 промишлени отрасъла на китайската икономика ръст на печалбата е регистриран в 29, в 11 са паднали, а в един – са останали на същото ниво.", "date": "2018.07.27", "title": "Големите китайски заводи с 17,2% ръст в печалбата за полугодието"}
{"url": "https://www.monitor.bg:443/bg/a/view/500-leva-globa-za-pijan-plovdivchanin-razmahal-pishtov-v-magazin-140057", "text": "С 500 лева ще олекне пиян пловдивчанин, размахал пистолет в магазин, реши съдът в Пловдив. Милен Василев бил глобен, защото пробата му с дрегер показала 3,15 промила алкохол. Той обаче не се примирил и обжалвал в районния съд наложеното му от началника на Първо районно управление в Пловдив наказателно постановление. Санкцията му била, защото е нарушил Закона за оръжията, боеприпасите, взривните вещества и пиротехническите изделия. Бил е пиян и е носел газовия си пистолет. Магистратите от районния съд потвърдили глобата, но според пловдивчанинът това било неправилно поради нарушение на материалния закон и решението било постановено при допуснати съществени процесуални нарушения. Историята станала на 26 декември м.г. около 18,30 часа. Милен отишъл да пазарува в местен магазин, но когато бил вече на касата, установил, че няма да му стигнат парите. Ядосал се и извадил пистолета си - газов „Ekol Aras Magnum, 9 mm и започнал да го размахва, без да заплашва директно с него някой присъстващ, като го държал за дулото и после за дръжката. Продавачката в магазина се притеснила, натиснала паник бутон и пристигналите охранители го повалили, като сигнализирили  и органите на МВР.  Установено било, че купувачът бил в нетрезво състояние с  3,15 на хиляда концентрация на алкохол в кръвта. Според районния съд съгласно Закона за оръжията е достатъчна само употребата на алкохол. Не е предвиден долен минимум от 0,5 на хиляда или 1,2 на хиляда концентрация на алкохол в кръвта. Наложената глоба от 500 лева пък е минимумът за такова нарушение на закона. Затова решението на районните магистрати е оставено в сила от административния съд, което решение вече е окончателно.", "date": "2018.07.27", "title": "500 лева глоба за пиян пловдивчанин, размахал пищов в магазин"}
{"url": "https://www.monitor.bg:443/bg/a/view/chesapeake-prodava-shistov-proekt-v-sa-sht-za-2-mlrd-140067", "text": "Най-голямата добивна компания в света - австралийската BHP Billiton Ltd (BHP) се договори за продажба на шистовите си активи в САЩ за $10,8 млрд. долара, съобщи „Прайм”. Купувач е щатският филиал на British petroleum. ВР купува 100% от Petrohawk Energy Corporation, която е филиал BHP Billiton в щатите и добива газ и петрол в шистовите находища Eagle Ford, Haynesville и Permian. Най-голямата добивна компания в света - австралийската BHP Billiton Ltd (BHP) се договори за продажба на шистовите си активи в САЩ за $10,8 млрд. долара, съобщи „Прайм”. Купувач е щатският филиал на British petroleum. ВР купува 100% от Petrohawk Energy Corporation, която е филиал BHP Billiton в щатите и добива газ и петрол в шистовите находища Eagle Ford, Haynesville и Permian. Договорено е половината от сумата продавачът да получи при завършване на сделката, а останалата на 6 транша в продължение на половин година. Още през ноември 2017 г. BHP потвърди намеренията си в следващите 24 месеца да излезе от бизнеса с петрол и газ. Миналото лято тя обяви за грешка направените през 2011 г. инвестиции от 20 млрд. долара в проекти за добив на шистов петрол в САЩ. Днес стана известно за още една сделка на шистовия пазар в щатите. Американската компания Chesapeake Energy се споразумяла да прехвърли срещу 2 млрд. долара проекта си за добив на шистови въглеводороди в находището Utica в американския щат Охайо на Encino Acquisition Partners. Планира се сделката за бъде завършена до края на третото тримесечие. На практика целият приход от продажбата Chesapeake Energy ще похарчи за покриване на дълговете си. От фирмата съобщиха още, че догодина имат намерение да увеличат производството на суров петрол с една десета. Encino Acquisition Partners е създадена през 2017 г. от канадския инвестиционен фонд Canada Pension Plan Investment Board и американската Encino Energy за придобиване на неразработени находища на нефт и газ в САЩ.", "date": "2018.07.27", "title": "BHP Billiton Ltd продава на British petroleum шистови активи в САЩ за $10,5 млрд."}
{"url": "https://www.monitor.bg:443/bg/a/view/siderov-pita-simeonov-za-koncesiite-za-zlato-u-nas-140064", "text": "На последния парламентарен контрол преди ваканцията в Народното събрание на депутатски въпроси ще отговарят шестима от членовете на кабинета. Пръв на парламентарната трибуна ще се качи вицепремиерът Валери Симеонов, който от дни е в обтегнати отношения с партньора си в коалицията „Обединени патриоти” Волен Сидеров. Именно от председателя на ПГ на патриотите е единственият въпрос към Симеонов. Той е относно концесиите за злато на територията на Република България. Втори на трибуната ще се качи финансист номер едно в държавата Владислав Горанов. Към него има едно питане от представителя на левицата Крум Зарков, който се интересува от политиката на Министерството на финансите спрямо Фонд \"Радио и телевизия\". Министърът на образованието Красимир Вълчев ще отговаря на три въпроса и едно питане. А именно относно ползването на училищни автобуси в община Септември; за приема на децата в детски заведения и в първи клас в по-големите градове в страната; изграждането на пристройка към училищната сграда в доспатското село Касъка; и относно състояние и бъдещо развитите на мрежата от иновативни училища в България. Земеделският министър Румен Порожанов ще отговори на въпрос относно уведомителни писма за извършена оторизация и изплатено финансово подпомагане по схеми и мерки за Директни плащания за кампании 2015, 2016 и 2017 г. Вторият въпрос към него е за финансовото състояние на Селскостопанска академия. А третият за приоритетните задачи на Българската агенция по безопасност на храните в областта на здравеопазването и хуманното отношение към животните в България.  Теменужка Петкова, министър на енергетиката, ще отговори на въпрос относно мониторинг и контрол на плана за рекултивация, вследствие на дейността в село Белащица. Министърът на икономиката Емил Караниколов ще трябва да дава отговори, свързани с \"Държавна лаборатория Българска роза\" ЕООД и за липсата на адекватна пътна инфраструктура за обслужване на Икономическа зона София - Божурище.", "date": "2018.07.27", "title": "Сидеров пита Симеонов за концесиите за злато у нас"}
{"url": "https://www.monitor.bg:443/bg/a/view/dokazatelstvata-palejite-v-gyrcija-sa-umishleni-140061", "text": "Гръцките власти казаха, че имат сериозни индикации, че пожарът край Атина, убил 85 души, е бил причинен умишлено. Гръцкият министър на обществения ред Никос Тоскас заяви, че анализ на сателитни кадри и проверки на терен навеждат на мисълта, че пожарът, който е започнал от няколко места в кратка времева рамка в понеделник, е вероятно резултат от умишлен палеж.", "date": "2018.07.27", "title": "Доказателствата: Палежите в Гърция са умишлени"}
{"url": "https://www.monitor.bg:443/bg/a/view/nikolina-angelkova-otkriva-dnes-diskusija-vyv-varna-za-7-balneo-i-spa-destinacii-140075", "text": "Министърът на туризма Николина Ангелкова открива днес в дискусия във Варна по проекта за 7 балнео- и СПА дестинации на България, съобщиха от ведомството. След тематичните срещи в гр. Сандански и Стара Загора това е третата от поредицата кръгли маси по новата инициатива на Министерството на туризма. Тя е част от стратегията за насърчаване на специализираните туристически услуги в България и утвърждаване на страната като конкурентно направление за целогодишен туризъм. На форума във Варна ще бъде поставен акцент върху Черноморската балнео- и СПА дестинация, която ще бъде обсъдена съвместно от експерти, представители на бранша и местната власт. Събитието започва от 11:30 часа в сградата на община Варна (зала „Варна“).", "date": "2018.07.27", "title": "Николина Ангелкова открива днес дискусия във Варна за 7 балнео- и СПА дестинации"}
{"url": "https://www.monitor.bg:443/bg/a/view/liderite-na-briks-se-objaviha-za-otvorena-svetovna-tyrgovska-sistema-140059", "text": "Лидерите на петте страни от групата БРИКС подписаха декларация, подкрепяща отворена за всички многостранна търговска система, както е предвидено в правилата на Световната търговска организация, предаде Ройтерс. На срещата на върха в Йоханесбург Бразилия, Русия, Индия, Китай и Южна Африка (БРИКС) се зарекоха да се борят с едностранния подход в международната търговия и протекционизма на фона на митническата политика на американския президент Доналд Тръмп. \"Признаваме, че многостранната търговска система е изправена пред безпрецедентни предизвикателства. Подчертаваме важността на отворената световна икономика\", гласи декларацията, подписана от лидерите на петте страни. Те изразиха намерение съвместно да се противопоставят на традиционните и нетрадиционните заплахи за сигурността, да поддържат \"честен, справедлив и равноправен международен ред въз основа на залегналите в Устава на ООН принципи\" и да съдействат за създаването на \"справедлива данъчна система в условията на цифрова икономика\". Групата на петте страни е единодушна, че световната организация има централна роля в международните дела, включително в борбата срещу тероризма.   В подписаната в Йоханесбург декларация се поема ангажимент за активна борба с корупцията и за отказване на убежище на уличените в това престъпление лица.  ", "date": "2018.07.27", "title": "Лидерите на БРИКС се обявиха за отворена световна търговска система"}
{"url": "https://www.monitor.bg:443/bg/a/view/darija-simeonova-pokaza-bremenno-koremche-140054", "text": "Красивата актриса Дария Симеонова, която стана популярна като пиарката Наталия на болница „Св. Кирил“ в сериала „Откраднат живот“, позира пред обектива на годеника си Антон за уникална фотосесия. С наедряло коремче от напредналата бременност той я е запечатал в миговете преди голяма морска буря, на фона на пищни светкавици и алено небе. На един от фотосите, които Дария сподели в Инстаграм, тя е сама на плажа, а на другия е заедно с любмия си. Снимките са придружени от текст: „Величието на природата!\" И за двамата влюбени това ще бъде първо дете. Дария съобщи благата вест по време на публична прожекция на последния епизод от петия сезон на „Откраднат живот“ в края на май. „Имам една важна житейска задача за известно време\", каза тогава Симеонова. И досега обаче тя крие пола на детето и датата на термина си. Едно е сигурно - пиарката Наталия няма да се върне в „Св. Кирил“ този сезон.", "date": "2018.07.27", "title": "Дария Симеонова показа бременно коремче"}
{"url": "https://www.monitor.bg:443/bg/a/view/dnes-temperaturi-do-30-gradusa-i-pak-valeji-140058", "text": "Днес преди обяд ще има разкъсана облачност. Около и след обяд отново ще се развива купесто-дъждовна облачност. Ще има краткотрайни валежи от дъжд с гръмотевици.  На места, главно в планинските райони валежите ще са интензивни и значителни по количество. Ще духа слаб до умерен северозападен вятър. Максималните температури ще са между 25 и 30 градуса, за София – около 25 градуса. В планините облачността ще е по-често значителна. Главно в следобедните часове ще има краткотрайни валежи и гръмотевични бури. На места ще са интензивни и значителни по количество. Ще духа до умерен северозападен вятър. Максималната температура на височина 1200 метра ще е около 21 градуса, на 2000 метра – около 15 градуса. По Черноморието облачността ще е предимно значителна, главно в следобедните часове ще има краткотрайни валежи и гръмотевици. Ще духа слаб до умерен северозападен вятър. Максималните температури ще са 25-29 градуса. Температурата на морската вода е 24-26 градуса. Вълнението на морето ще бъде 1-2 бала. През почивните дни, главно след обяд и до полунощ, ще има краткотрайни, в отделни райони интензивни валежи, придружени и с гръмотевици, възможни са и градушки. Вероятността за значителни количества е сравнително малка, но все пак на изолирани места, главно в Северна България и Рило-Родопската област са възможни локални краткотрайни извалявания до 20-25 л/кв.м. Преди обяд, главно в югоизточната половина от страната ще има и слънчеви часове. Температурите слабо ще се повишат, но все пак ще останат малко по-ниски от обичайните за периода - преобладаващите максимални ще са между 26 градуса и 31 градуса.", "date": "2018.07.27", "title": "Днес температури до 30 градуса и пак валежи"}
{"url": "https://www.monitor.bg:443/bg/a/view/ogromna-dupka-se-otvori-v-zemjata-v-ruski-grad-video-140060", "text": "Огромна дупка в земята беше открита в сряда в руския град Нижни Новгород. Диаметърът на пропастта е около 32 м, а първите информации за дълбочината й са за около 50 м.", "date": "2018.07.27", "title": "Огромна дупка се отвори в земята в руски град (ВИДЕО)"}
