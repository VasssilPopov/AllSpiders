{"url": "http://www.monitor.bg/a/view/9845-%D0%97%D0%B0%D1%82%D0%B2%D0%B0%D1%80%D1%8F%D1%82-%D0%B4%D0%B5%D0%BF%D0%BE%D1%82%D0%BE-%D0%B7%D0%B0-%D0%BE%D1%82%D0%BF%D0%B0%D0%B4%D1%8A%D1%86%D0%B8-%D0%BD%D0%B0-%D0%91%D1%83%D1%80%D0%B3%D0%B0%D1%81-%D0%B8-%D1%80%D0%B0%D0%B9%D0%BE%D0%BD%D0%B0/", "text": "Пречиствателната станция в Горно Езерово спряла да работи\n                    \n\n\n                    ", "date": "2017.10.25", "title": "Затварят  депото за отпадъци на Бургас и района"}
{"url": "http://www.monitor.bg/a/view/51573-%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BF%D1%80%D0%B8%D0%B5-%D0%B0%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B8%D1%8F-%D0%B7%D0%B0%D0%BA%D0%BE%D0%BD/", "text": " ГЕРБ: Вървим в правилната посока, БСП: Имитирате борба с корупцията\n                    Парламентът прие антикорупционния закона на кабинета. Текстовете минаха на първо четене в зала, като зад него застанаха 133 от народните представители, 70 бяха против, а само 9 се въздържаха. Законът бе подкрепен от ГЕРБ, Обединените патриоти, ДПС и един независим. За сметка на това депутатите отхвърлиха този на БСП, за който гласуваха само 69 от народните представители.В законопроектът на МС се предвижда създаване на специална комисия за борба срещу корупцията, която да обедини 5 звена – КОНПИ, БОРКОР, комисията за конфликт на интереси, звено от Сметната плата и една дирекция от ДАНС. Комисията няма да приема анонимни сигнали, но ще приема такива от граждани, застанали с името си. Тя обаче ще има право да се самосезира по медийни публикации. При отнемане не незаконно имущество пък ще се иска отпадане на банкова или търговска тайна, а при несъответствие имотната проверката ще обхваща 10 години назад. Шефът на комисията ще се назначава от парламента и ще бъде с  мандат от шест години. Именно това бе и една от основните разлики  с идеите на БСП, които предлагаха това да става с указ на президента и за срок от пет години. Социалистите настояваха и за разследващи правомощия на новия орган, който те нарекоха Национална служба „Антикорупция“. ГЕРБ обаче ги посякоха, като определиха това тяхно искане за противоконституционно.Правосъдният министър Цецка Цачева изтъкна, че с избора на шеф от НС се гарантира прозрачност и така парламентът ще контролира работата им. Всеки един от петте членове на комисията ще може да бъде викан от депутатите за изслушване. Димитър Лазаров от ГЕРБ пък упрекна социалистите, че техният закон е само „идеен проект“, тъй като в него има много пропуски, сред които е липсата на документалните престъпления или пък тези за злоупотреба с пари от еврофондовете. Според него в текстовете на БСП няма никаква прозрачност и публичност.Лидерът на БСП Корнелия Нинова пък от своя страна упрекна управляващите, че искат борба с корупция само на хартия и това е само опит за прикриване. По думите й те не били узрели за мисълта, че корупцията е заплаха за националната сигурност.  В опита си да защити проекта на червените, накрая от думите на Нинова стана ясно, че БСП са преписали стратегията за борба с корупцията на кабинета \"Борисов\" 2 от 2015 г. Нинова изтъкна, че това бил много смислен документ и в него също се залага независим орган, който да разследва, а сега ГЕРБ се отказвали от него.В отговор Даниел Кирилов обясни, че такива разследващи органи, заложени в стратегията вече има – спецпрокуратурата и спецсъда, а преди месец те вече обхващат и корупцията по високите етажи на властта. Шефът на ПГ на ГЕРБ Цветан Цветанов изтъкна, че няма противоречие, а законът на МС е отражение на очакванията на обществото и на ЕК. Държавата върви в правилната посока, изтъкна Цветанов и увери, че между двете четения някои текстове могат да бъдат прецизирани. По думите му така до края на годината ще има приет изцяло антокорупционен закон и действащ орган.По време на дебатите от „Воля“ заявиха, че няма да подкрепят нито един от двата проекта, защото те не решават проблемите с корупцията. ДПС пък обясниха, че ще подкрепят този на мнозинството. Хамид Хамид от движението предупреди, че някои спорни текстове са отстранени навреме, но все още са останали някои , като този, че всеки, който подава сигнал няма да носи никаква отговорност. В тази връзка той заподозря, че този текст може да се използва  за „политическа бухалка“.„Ако е умишлено, си задаваме въпроса - кой се е подготвил за сигналисти за корупция?\", попита Хамид. Цачева обаче  отхвърли обвиненията и обяви, че властта е длъжна да защити тези хора. Всеки засегнат и оклеветен от \"сигналистите\", може да си търси правата по законов път чрез граждански иск.\n                    ", "date": "2017.10.25", "title": "Парламентът прие антикорупционния закон"}
{"url": "http://www.monitor.bg/a/view/5248-%D0%9C%D0%B0%D0%B9%D0%BA%D0%B0-%D0%B8-%D1%81%D0%B8%D0%BD-%D0%B8%D0%BD%D0%B2%D0%B0%D0%BB%D0%B8%D0%B4%D0%B8-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0-%D0%BB%D0%B8%D1%85%D0%B2%D0%B0%D1%80-%D0%BF%D1%80%D0%BE%D0%B4%D0%B0%D0%BB-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B0-%D0%B8%D0%BC/", "text": "\n                    Майка и син инвалиди останаха на улицата, след като лихвар взел апартамента им преди 20 години като залог срещу заем от 9 000 долара. Парите  изтеглила тяхна семейна приятелка, която развивала бизнес и която също заложила семеен апартамент срещу сумата. Сделката пари срещу жилища била скрепена с фиктивна покупко-продажба, като апартаментите били записани на името на карловец, който бил приятел на лихваря. Междувременно бизнес дамата изплатила заема с 2 000 долара отгоре, но парите ги върнал „на ръка” нейният бивш съпруг Пламен Трайков. Той сглупил и не взел разписка от лихваря, че дългът е изплатен и така се стигнало до загубата и на двата апартамента.Мъжът от Карлово оставил 70-годишната Лиляна и сина й Йордан Асенови да живеят в гарсониерата на ул. „Кичево” до момента. Това лято обаче жилището било продадено на нов собственик, който искал да влезе във владение на имота си. След като получил отказ, завел дело в съда и се сдобил със заповед за незабавно изпълнение, която бе изпълнена на 25 октомври от частен съдебен изпълнител.„Ние работим с документи, в които няма данни за лихвар. Гарсониерата е била продадена през 1997г. от покойния вече съпруг на Лиляна и самата нея, за което има изряден нотариален акт с техните подписи”, каза помощник съдия изпълнителят Виолета Тодорова. Тя уточни, че и Лиляна, и синът й са били уведомени, че трябва да се изнесат, но не са го сторили в дадения им срок. По думите й, тъй като Лиляна и Йордан са инвалиди и нямат друго жилище, а идва зима, е било говорено със социалните за осигуряване на подслон през зимата.„Тук съм живяла 40 години и не искам никъде да се изнасям”, плачеше 70-годишната Лиляна Асенова. На няколко пъти тя вдигна кръвно и й прилоша, поради което се наложи да бъде карана на преглед в частна болница наблизо до жилището й и да бъде викана линейка. „Клиентът ми многократно е разговарял със семейството. Той е платил за жилището. Има официален документ и нотариален акт, но още няма достъп до името си. Заведохме дело в Районния съд и бе издадена заповед за незабавно изпълнение. Въз основа на нея сезирахме чси. Процедурата е абсолютно законна, а твърденията на жената за лихвар са защитна реакция”, коментира адвокатът на новия собственик Николай Лесов – Емилия Калъчева.На въвода във владение присъства и полиция, повикана от частния съдебен изпълнител. 70-годишната Лиляна Асенова прие предложението на изпълнителя да отиде в полицията и да подаде жалба, а по време на нейното отсъствие въводът във владение бе изпълнен. Роми изнесоха багажа на бедното семейство, струпвайки го пред блока и заявиха, че в апартамента е имало плъхове. Според съседи на семейството Лиляна и Йордан дължат такси за входа за общо около 500 лева и не са си плащали от 40 години данъка на апартамента. Йордан пък бил пристрастен към ротативките и имал психични проблеми, разказаха още комшиите.„Няма да ги оставя на улицата. Ще им наема квартира, която ще плащам, докато траят делата за жилището. Парите на лихваря съм ги върнала изцяло”, коментира семейната им приятелка, взела навремето заема от лихваря, която присъства на въвода във владение. \n\n\n                    ", "date": "2017.10.25", "title": "Изхвърлиха майка и син инвалиди на улицата, лихвар продал апартамента им"}
{"url": "http://www.monitor.bg/a/view/68133-%D0%A1%D0%B0%D0%BC%D0%BE-%D0%B5%D0%B4%D0%BD%D0%B0-%D0%BE%D1%84%D0%B5%D1%80%D1%82%D0%B0-%D0%B7%D0%B0-%D0%BD%D0%BE%D0%B2-%D0%B1%D0%BE%D0%B5%D0%BD-%D0%BA%D0%BE%D1%80%D0%B0%D0%B1/", "text": "\n                    Само една оферта е постъпила за покупката на нов боен кораб. Във военното министерството е било отворено единственото предложение за участие в процедурата съобщиха от ведомството. То се е разгледало от междуведомствена група с представители на МО и още две министерства - финансовото и икономическото. „От заявилите интерес още шест компании, четири отговориха, че не могат да представят предложение в отговор на поканата, а от две не е получен отговор\", пояснил контраадмирал Митко Петев, командир на ВМС и съпредседател на междуведомствената работна група. По думите съгласно рамката на инвестиционния проект, дори и при една единствена оферта, тя трябва да бъде разгледана и съответно оценена. Сега предстои междуведомствената група да разглежда техническото и ценовото предложение, като работата на групата ще завърши с доклад към министъра на отбраната с предложение за последващи действия.Инвестиционният проект за придобиване на многофункционален модулен патрулен кораб беше приет с решение на МС на 1 април 2016 година, а на 2 юни бе одобрен от парламента. Проектът предвижда въвеждането на въоръжение на два многофункционални патрулни кораба. \n\n\n                    ", "date": "2017.10.25", "title": "Само една оферта за нов боен кораб"}
{"url": "http://www.monitor.bg/a/view/32109-%D0%94%D0%BE%D0%B3%D0%BE%D0%B2%D0%BE%D1%80%D1%8A%D1%82-%D0%B7%D0%B0-%D0%B4%D0%BE%D0%B1%D1%80%D0%BE%D1%81%D1%8A%D1%81%D0%B5%D0%B4%D1%81%D1%82%D0%B2%D0%BE-%D1%81-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B2%D0%BB%D0%B8%D0%B7%D0%B0-%D0%B4%D0%BE-%D1%81%D0%B5%D0%B4%D0%BC%D0%B8%D1%86%D0%B0-%D0%B2-%D0%9D%D0%A1/", "text": "\n                    Договорът за добросъседство с Македония ще влeзe за ратификация в Народното събрание следващата седмица. Това заяви външният министър Екатерина Захариева по време на дискусия за европейското бъдеще на Западните Балкани и БГ председателството на ЕС, съобщи БНР. Дискусията бе организирана от депутатите от две комисии в НС – външна и по европейски въпроси.Захариева изтъкна, че интеграцията на съседните държави е приоритет за българското председателство. „Ако мога да направя аналогия с една къща, колкото и прекрасна да е тя, ако се намира в недостатъчно стабилна и сигурна община, то .... България никога няма да е достатъчно стабилна и просперираща, ако нашите съседи не са такива и не са членове на демократичното семейство, каквито сме ние“, каза тя. \n\n\n                    ", "date": "2017.10.25", "title": "Договорът за добросъседство с Македония влиза до седмица в НС"}
{"url": "http://www.monitor.bg/a/view/82680-%D0%92%D1%8A%D0%B2%D0%B5%D0%B4%D0%BE%D1%85%D0%B0-24%D1%87%D0%B0%D1%81%D0%BE%D0%B2%D0%BE-%D0%B4%D0%B5%D0%B6%D1%83%D1%80%D1%81%D1%82%D0%B2%D0%BE-%D0%BD%D0%B0-%D0%B2%D0%BE%D0%B4%D0%BE%D0%B5%D0%BC%D0%B8%D1%82%D0%B5-%D0%BF%D0%BE-%D0%AE%D0%B6%D0%BD%D0%BE%D1%82%D0%BE-%D0%A7%D0%B5%D1%80%D0%BD%D0%BE%D0%BC%D0%BE%D1%80%D0%B8%D0%B5/", "text": "Нито един от скъсалите се 7 микроязовири не е бил в включен в списъка на потенциално опасните\n                    Осигуряването на 24-часово дежурство на проблемните язовири в област Бургас разпореди в сряда министърът на икономиката Емил Караниколов, като за целта ще бъдат командировани допълнителни служители от ДАМТН, съобщиха от ведомството. Екипите на държавната агенция обхождат водоемите в региона от миналата нощ. В ДАМТН е сформиран и кризисен щаб, който е в координация с щаба при областния управител в Бургас.Язовир Трояново, за който по-рано се появиха информации в медиите е изправен, като и към този момент има свободен обем. Неверни са информациите за скъсана стена или друг проблем свързан с него.Към момента общият брой на язовирите, които имат скъсване или нарушения на язовирни стените на територията на област Бургас са седем. Това са каскадни язовири, като четири, от тях са на територията на община Бургас, а три са в община Камено. Всички те са под 50 000 куб. м., с изключение на яз. „Чотората“, който е с обем от 100 000 кубика. Нито един от тях не е включен в списъка на потенциално опасните язовири и не могат да създадат приливна вълна.На територията на община Камено преливат язовирите „Чанаджик“ 3 и 4, „Овощна градина“, „Кокичина могила“ и „Санър дере“. Всички те са собственост на местната власт. Важно е да се отбележи, че под тези язовири няма населени места и водния отток от тях не е причина за човешките жертви.През нощта преливане е имало и на язовир Чотората. Първоначалната информация оттам е, че водата от язовири „Чанаджик“ 3 и 4 се е вляла в язовир Чотората около 2:00 часа през нощта, който е бил с отворен основен изпускател, но приливната вълна е носела почва и растителност, които са го запушили. Това е довело до рязко повишаване на неговото ниво и преливане през язовирната стена, а водата се е оттекла към Русокастренска река. Първоначалната информация е, че към момента изпускателя на язовир Чотората функционира нормално и водоемът може да бъде изпускан контролирано, в случай, че валежите продължат.ДАМТН е установила контакт с местната власт в Камено. По техни данни последните проверки от техни екипи на язовирите е от миналата седмица и не са констатирани проблеми. Язовир „Чотората“ е собственост на „ДИЕМ“ ЕООД. Най-вероятната причина за преливането на водоемите са падналите валежи през последното денонощие, които са в пъти над прогнозираните, като са били отчетени около 200 л. на кв. м.\n\n\n                    ", "date": "2017.10.25", "title": "Въведоха 24-часово дежурство на водоемите по Южното Черноморие"}
{"url": "http://www.monitor.bg/a/view/49531-%D0%9B%D0%B8-%D0%9D%D0%B0%D0%BA-%D0%99%D0%BE%D0%BD-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B2%D1%80%D0%B0%D1%82%D0%B0-%D0%B7%D0%B0-%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%8F-%D0%B1%D0%B8%D0%B7%D0%BD%D0%B5%D1%81-%D0%BA%D1%8A%D0%BC-%D0%95%D0%A1/", "text": "\n                    България има потенциал да се превърне във врата за корейския бизнес към общия европейски пазар. Това е заявил корейският премиер Ли Нак-Йон по време на разговора си с българския държавен глава Румен Радев. Това е неговата първата външнополитическа визита след поемането на поста през май 2017 г., като по-рано през деня той проведе среща на „четири очи“ и с премиера Бойко Борисов.\n\nКорея ни подкрепя за членство в Организацията за икономическо сътрудничество и развитие, стана ясно след срещата, съобщиха от администрацията на президента. От това ще спечели както България, така и ОИСР, заявил държавният глава Румен Радев. Той е призовал за по-скорошното приемане на страната ни в ОИСР и за задълбочаване на търговско-икономическия обем и инвестиционното сътрудничество с Корея.\n\n„Двустранният стокообмен от 200 млн. долара може да бъде значително увеличен, чрез задълбочаване на партньорството в сферата на информационните технологии, автомобилната индустрия и други области от взаимен интерес“, посочил Радев. Той поканил корейския премиер на предстоящата специализирана международна изложба за отбранителна техника, на която страната ни ще бъде домакин през 2018 г., за последващо разширяване на сътрудничеството в сферата на отбраната.\n\nОт своя страна Ли Нак-Йон изтъкнал, че България има стратегическото разположение в Югоизточна Европа, а с благоприятната си данъчна политика за инвеститорите и квалифицирания човешки капитал, има потенциал да се превърне във врата за корейския бизнес към общия европейски пазар. Ли Нак-Йон благодарил за принципната и последователна политика на България за постигането на дългосрочно и устойчиво разрешение на ситуацията на Корейския полуостров и призова този въпрос да бъде сред външнополитическите приоритети на Европейския съюз по време на  Българско председателство на Съвета на ЕС. Във връзка с това той изтъкна важната роля на България за стабилността на Балканите и възможността да споделим ценния си опит с Корея.\n\nВ рамките на БГ председателството на ЕС страната ни ще бъде застъпник за задълбочаване на стратегическото партньорство между ЕС и Корея, подчертал пък Радев.\n\n \n                    ", "date": "2017.10.25", "title": "Ли Нак – Йон: България е врата за корейския бизнес към ЕС"}
{"url": "http://www.monitor.bg/a/view/46746-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%A5%D0%B8%D1%89%D0%BD%D0%B8%D0%BA%D1%8A%D1%82-%D0%BE%D1%82-%D0%9A%D0%B0%D0%BF%D0%B8%D1%82%D0%B0%D0%BB-%D0%B8-%D0%BF%D1%8A%D1%82%D1%8F%D1%82-%D0%BD%D0%B0-%D0%B1%D0%B0%D1%82%D0%B5-%D0%A1%D0%B0%D1%88%D0%BE-%D0%BE%D1%82-%D0%92%D0%B8%D1%81%D1%88%D0%B8%D1%8F-%D0%BB%D0%B5%D1%81%D0%BE%D1%82%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B8-%D0%B8%D0%BD%D1%81%D1%82%D0%B8%D1%82%D1%83%D1%82-%D0%BF%D1%80%D0%B5%D0%B7-%D0%9C%D0%92%D0%A0-%D0%B4%D0%BE-%D0%9A%D0%B0%D0%BE%D0%BB%D0%B8%D0%BD/", "text": "\n                     Братът на Иво Прокопиев, Александър, също не е бил „пощаден“ от семейната традиция. Александър Георгиев Прокопиев е роден на 6.5.1966 год. Завършил е Висшия лесотехнически институт в София. Александър Прокопиев е бивш служител на Регионална служба „Сигурност“ в МВР- Разград. Семейна традиция, какво да се прави. След тази продължителна, десетилетна кариера на бащата и майката Георги и Венета Прокопиеви в Държавна сигурност и МВР преди 10 ноември 1989 г., какво по-естествено техният син да продължи в същите служби, само че след 10 ноември. А и през 90-те години Национална служба сигурност – централните и регионалните й структури – малко се отличаваха от предшествениците си по тоталитарно време. В тях огромното мнозинство от служителите бяха бивши служители на репресивната ДС. Александър Прокопиев е добре и почтително приет там – все пак бащата е бил сред най-близкия обслужващ персонал на диктатора Тодор Живков в представителното ловно стопанство „Воден“. Но иначе и той, и брат му Иво ще заблуждават, че са десни, антикомунисти, антиживковисти и много пропазарно ориентирани. Тук е мястото да уточним, че думата „ориентирам“ в превод означава „насочен на изток“. Това само за изясняване на истинските посоки. Ето отново потвърждение на „желязната“ матрица, която е щамповала по-голямата част българските назначени бизнесмени и финансисти – БКП, тайни служби и сговор с нашенското и международноТО задкулисие.Александър Прокопиев играе ключова роля в скандалната приватизация на „Каолин“ – една от емблематичните сделки на тъмния преход. Създадената с решение № 50/30.3.1989 г. на МС фирма с държавно имущество „Каолин“ през май 1992 г. е преобразувана в еднолично акционерно дружество с държавно имущество. С решение на Агенцията за приватизация през ноември 1997 г. единственото на Балканите предприятие за добив на каолин е определено за продажба посредством сформиране на „джойнт венчър“ с белгийската фирма „Сибелко“, която е световен лидер в производството на кварцов пясък. Започват преговори, които продължават година и половина. Коментирани са нужните бъдещи инвестиции и в хода на преговорите от „Сибелко“ уточняват, че са готови да вложат 20 млн. щ. долара. Експертното мнение е много ясно и недвусмислено: „Каолин” е в добро финансово състояние, с положителни бизнес резултати, без сериозни задължения към банки и с отлични пазарни перспективи. През май 1999 г. сделката е на път да бъде финализирана, но неочаквано чуждестранният инвеститор се оттегля и преговорите са прекратени. До сделка не се стига, защото вече е налице друг замисъл - за РМД-приватизация на това дружество. Същата бандитска РМД-матрица, която макар и започната по времето на Жан Виденов, намери най-пълноценното си разгръщане по времето на Иван Костов и правителството на ОДС. И до ден-днешен Иво Прокопиев и неговият покровител по разградска линия и лидер на кръга Агнешки главички Никола Николов се кълнат, че това е просто една успешна инвестиционна сделка. Фактите сочат друго. Използват се преференците, които се дават на РМД от определени фирми, зад него да стоят представителите на същите тези фирми, после от тях се прави опит РМД-то да бъде опаковано, т.е. и в процеса на приватизация, и след приватизацията предприятието да бъде овладяно и поставено под контрола на представителите на тези фирми. Накрая фирмата на Прокопиев придобива пълен контрол върху цялото предприятие.И така - РМД купува 75% от капитала на „Каолин“ при „среднопретеглена справедлива пазарна стойност оценка“ от 7 339 134 лева, както са написали оценителите от СД „Машелектропроект – Стоянова, Симов и сие“-гр. София. Приложена е схемата за плащане на почти половината от цената с компенсаторни записи, чиято цена е около 15% от номинала, което допълнително срива реалните пари, които са дадени за тази приватизация. Ако това е „добра инвестиционна сделка“, както твърдят Прокопиев и Николов, как ли би изглеждала лошата?Много важен момент е, че преди създаването на РМД-то във ведомостите на предприятието е вписан Александър Прокопиев. Работници от „Каолин“ свидетелстват, че назначеният за шеф Бате Сашо никога не е работил преди това в предприятието. Филип Калоянов, последният директор на „Каолин“ твърди, че Прокопиев-брат е работил като технолог на хвостохранилището.Ключова роля в приватизацията на „Каолин“ играе съпругата на главния редактор на в. „Капитал“ Петко Шишков – Даниела, и фирма „Интегрити корп.“.27-годишната по онова време Даниела (по баща се води Дамянова) е назначена за юрист на „Каолин“ през 1999 г., а през септември същата година е избрана за член на Съвета на директорите на РМД „Каолин 98“. В разградската адвокатска колегия правоспособните адвокати през 1999 г. са 73-ма. Необяснимо е защо Филип Калоянов решава да ползва услугите на току-що дипломираната юристка, на която при това предприятието плаща за всяко идване от София разходите за пътуването с лек автомобил, както и хотел в града! Филип Калоянов обяснява на тези много резонни въпроси, че напористата юристка му е пропоръчана от „Интегрити корп.“ – кантората, която консултира РМД-то, приватизирало „Каолин“. Тя също е в РМД-то и се представлява там от Иван Сливов. Когато се погледне регистрацията на дружеството, се вижда, че „Интегрити корп.“ е част от кръга „Капитал“. Съдружничката Генка Чалманска е и в борда на „Винпром Дамяница“, а представител на самата „Дамяница“ е Филип Харманджиев, за когото ще ви разкажем по-подробно в следващата глава. А сега да проследим цялата нагла схема с РМД-приватизацията на този безценен актив, която е като парола за безсрамие.С Решение № 1044/14.10.1999 г. на Агенцията за приватизация е открита процедурата за приватизация по метода „преговори с потенциални купувачи“. Оценката на активите, която е извършена от „Машелектропроект – Стоянова, Симов и сие“ ООД, има доста интересни вариации. Като използват метода „чиста стойност на активите“, те оценяват дружеството на близо 31 млн. лв. Провежда се и вторично оценяване, този път по метода на т.нар. „справедлива пазарна стойност“, което дава съвсем други числа. 100% от „Каолин“ вече струва около 7,4 млн. лв., а при определени за приватизация 75% - 5 505 000 лв.Подробностите по сделката са предварително коментирани и отполирани на няколко срещи с близкия на Иво Прокопиев бос на кръга Агнешките главички в СДС и председател на икономическата комисия тогава в 38-ото НС негов съгражданин Никола Николов. В схемата са намесени шефът на „Каолин“ Филип Калоянов и представителите на „Булброкърс“ Иво Прокопиев и Константин Ненов. На 4 август 1999 г. е учредено „РМД Каолин 98“ АД. Както разбираме от фирмено дело № 514/1999 г. на Разградския окръжен съд, в Съвета на директорите се появява Даниела Шишкова, съпруга на шефа на „Булброкърс“ АД Петко Шишков. Александър Прокопиев, брат на Иво Прокопиев, е назначен на работа във фирмата, за да оглави „Каолин“ след време като изпълнителен директор. Та тези фортификации дават правото на Прокопиеви и куклите им да участват в учредяването на „РМД Каолин-98“ АД и да придобият значителен пакет от регистрираните дялове на компанията. Само 3 месеца след като стават ръководни фактори във дружеството, двамата успяват да придобият 45,48% от всички акции! От Протокола на Агенцията за приватизация, описващ подробно отварянето на офертите на потенциалните купувачи на пакета от 425 404 броя акции, представляващи 75% от капитала на „Каолин“ ЕАД, гр. Сеново, става ясно, че на 28 декември 1999 г., ден след изтичане на срока за предаване на оферти за участие в приватизационната продажба, комисия, назначена от изпълнителния директор на АП установява 1 (една) постъпила оферта. Оферентът е „РМД Каолин - 98“. Три минути закъснение от крайния срок за подаване на офертите(17,30 ч.) лишава от възможност да участва другият оферент, „Нютон финанс България“АД с представител Стамен Тасев, зад когото стои чешката Keramika Horni Briza.Предложената цена от „РМД Каолин 98“ АД, което е контролирано от хора на Прокопиев, дава оферта със следните параметри. Първо, офертна цена за пакета от 425 404 броя акции, представляващи 75% от капитала на „Каолин“ АД на стойност 7 200 000 лв. Началната продажна цена, съгласно решение № 1347-П/1.12.1999 г. на АП е 5 505 000 лева. При положение, че взема златни активи, защо Прокопиев да не си позволи да бъде поне малко „ларж“.Ето и условията за плащане в офертата. 10% от цената се заплащат в деня на подписване на договора чрез банков превод по сметка на АП. На 10.1.2000 г. купувачът е заплатил сума в размер на 170 000 лева чрез банков превод по сметка на Агенцията за приватизация. Тази сума, заедно с постъпилия на 23.12.1999 г. депозит за участие в преговорите в размер на 550 000, представлява 10% от покупната цена. Остатъкът от покупната цена, представляващ 90% от нея в размер на 6 480 000 лв., купувачът е заплатил на основание чл. 3, ал. 8 от Закона за обезщетение на собственици на одържавени имоти (ЗОСОИ) чрез удостоверения за притежаване на поименни компенсационни бонове на обща стойност 6 480 002 лв., представени в Агенцията за приватизация с приемателно-предавателен протокол от 6.6.2000 г. С решение № 1375/4.1.2000 г. на Агенцията за приватизация е определено „РМД Каолин - 98“ АД, гр. Сеново за участник, с когото ще се водят преговорите за продажба на „Каолин“ ЕАД. Със същото решение е определен и срок за сключване на приватизационния договор - до 30 дни, считано от дата на приемане на същото решение. Той експресно е сключен на 10 януари 2000 г. – кой бяга от такава сделка! И в чл. 8 на приватизационния договор се появява онази скандална клауза за условията за плащане от офертата на Прокопиевото РМД - 50% във вноски за период от 10 години и 50% чрез компенсаторни инструменти (търгувани на минимална част от номиналната им стойност). Сделката е финансирана от „Алфа Финанс“, фирма, контролирана от Иво Прокопиев.На 4.8.2000 г. е сключено допълнително споразумение към договора за приватизационна продажба между Агенцията за приватизация, „РМД Каолин – 98“ АД и „Алфа Финанс“ АД, гр. София, с което „Алфа Финанс“ АД встъпва във всички права и задължения на купувач, поети с приватизационния догвор при реда и условията на чл. 101 от Закона за задълженията и договорите. Продавачът, каквото се явява формалното „РМД Каолин – 98“, дава съгласие „Алфа финанс“ АД да придобие дялово участие, надхвърлящо 51% от размера на увеличения капитал на дружеството. Редуцирана е програмата за трудова заетост, увеличена е инвестиционната програма и е съкратен срокът за изпълнението й. След това е назначен нов борд на директорите със следните членове: Иво Прокопиев – председател, Александър Прокопиев – изпълнителен директор, Константин Ненов – главен изпълнителен директор и Филип Калоянов – изпълнителен директор. Фирмата е преобразувана в акционерно дружество (АД). Решението за увеличаване на капитала е взето при условието „Алфа Финанс” да придобие всички нови акции. Овладяването на дружеството се осъществява чрез анекс към договора за приватизационна продажба на 75% от капитала на „Каолин“ ЕАД с Агенцията за приватизация, чрез който се променят 3 клаузи. Анексът дава възможност за увеличаване на капитала и изтласкване на РМД-то. В крайна сметка след операцията Прокопиев вече контролира 62% от капитала на завода.През 2002 г. Иво Прокопиев е обвинен за незаконна приватизация на „Каолин“. Освен него и брат му Александър, също така и петима членове на борда на директорите на фирмата - Константин Ненов, Георги Димов, Иван Сливов, Станимир Кръстев и Филип Калоянов, биват привлечени под отговорност по чл. 283 от Наказателния кодекс за престъпление по служба, свързано с приватизация. Всички те получават ограничителни заповеди и са задължени да внесат парична гаранция, за да не бъдат арестувани. Международният паспорт на Иво Прокопиев също е отнет. Година по-късно обвиняемите са изправени пред съда. В пледоарията си обаче прокурорът Елена Хаджидимитрова сваля всички обвинения и съдебното дело завършва с обявяването им за невинни. През юни 2006 г. Инспекторатът на Върховната касационна прокуратура започва разследване срещу нея за забавено разследване и тя подава оставка.Прокопиев никога не коментира параметрите на приватизацията, приватизационния договор и схемата, по която дружеството попада в неговия обръч. Неговата защитна теза е, че тези разследвания и дела били „удар по репутацията на съвета на директорите на „Каолин“ и наказателно преследване на български мениджъри, ръководещи успешно фирми“.\n\n\n                    ", "date": "2017.10.25", "title": "Иво Прокопиев: Хищникът от „Капитал“ и пътят на бате Сашо от Висшия лесотехнически институт, през МВР до „Каолин“"}
{"url": "http://www.monitor.bg/a/view/76740-%D0%97%D0%B0%D0%B4%D0%B0%D0%B2%D0%B0-%D1%81%D0%B5-%D0%B7%D0%B0%D0%B1%D0%B0%D0%B2%D1%8F%D0%BD%D0%B5-%D0%BD%D0%B0-%D0%B8%D0%BC%D0%BE%D1%82%D0%BD%D0%B8%D1%8F-%D0%BF%D0%B0%D0%B7%D0%B0%D1%80/", "text": "Столични брокери засега не виждат признаци на криза\n                    На имотния пазар в София след 2-3 години може да се очаква криза или забавяне, прогнозира вчера главният архитект на столицата Здравко Здравков по време на инвестиционен форум. Той аргументира твърденията си със статистиката, сочеща, че цените дори в комплекси като \"Дружба\" и \"Овча купел\" гонят 1000 евро на квадрат заради развитието на метрото там. „Надявам се сривът да не е голям, но ще има успокоение на пазара“, подчерта той и цитира данни, че в момента от 7 млн. население на България в момента\n\n \n\n1,3 млн. души живеят трайно в София\n\n \n\nСпоред него след едно-две десетилетия около една четвърт от българските граждани ще са се заселили в столицата.\n\nИзпълнителният директор на Bulgarian properties Полина Стойкова, каза за „Монитор“, че като цяло очакванията са да има някакво обръщане на пазара след 2-3 години, тъй като цикличността в икономиката и при недвижимите имоти все още не може да бъде премахната. „Някои прогнози сочат 2022 г. като перспектива за глобален срив подобен на този от 2007-2008. При всички случаи обаче темповете на нарастване на цените ще се успокоят и вече има индикация за това“, обясни тя. Според нея жилищната стратегия на държавата, санирането и други инициативи като електронните услуги за издаване на документи дават по-голям оптимизъм за развитието на имотния сектор, отколкото при предишния възход на пазара.\n\nКонстантин Пандов от агенция „ЕППИ“ обаче не споделя прогнозите за наближаваща криза. По думите му\n\n \n\nтърсенето е по-голямо от предлагането\n\n \n\nи няма достатъчно оферти. „Не виждам причина за подобни предположения. Пазарът си върви нормално, банките продължават да отпускат ипотечни кредити за закупуване на жилища. Само ако се случи нещо непредвидимо, пазарът може да се обърне, иначе няма изгледи за това“, обясни той.\n\nТърговският директор на Arco real estate Христо Георгиев също смята прогнозите за криза на пазара за пресилени. По думите му през последната година издадените разрешения за строеж на жилища са голям брой, сградите вече се строят имотите вече се строят и ще излязат на пазара след година-две. „Сега не може да се говори за насищане на пазара, а, напротив, има дори засилен интерес от страна на клиенти за покупка „на зелено“, каза той за „Монитор“.\n\n \n\n\n\n\n\n\n\n\n\n\n\n\n                    ", "date": "2017.10.25", "title": "Задава се забавяне на имотния пазар"}
{"url": "http://www.monitor.bg/a/view/70377-%D0%9E%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82-%D0%B2-%D0%B8%D0%B7%D0%BC%D0%B0%D0%BC%D0%B0-%D0%A1%D0%BF%D0%B0%D1%81-%D0%BE%D1%82-%D0%9A%D0%BE%D1%87%D0%B5%D1%80%D0%B8%D0%BD%D0%BE%D0%B2%D0%BE-%D0%BF%D1%80%D0%B0%D1%89%D0%B0%D0%BB-%D0%BF%D0%BE-3000-%D0%BB%D0%B2-%D0%BD%D0%B0-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D1%81%D0%B8/", "text": "\n                    Обвиненият в измама Спас Василев от Кочериново е пращал по 2000 - 3000 лв. на близките си, показва разследване на бТВ. Излъчен бе таен запис, направен през 2012 г. В него Спас казва, че това, което прави \"е подобно на покер\". На въпрос от кога се занимава с \"продажба\" на самолетни билети, казва: \"От година и нещо\" (има се предвид 2011 г.). Спас казва в записа, че работи за швейцарска фирма като маркетинг косултант, но бил в отпуск. Вземал по 2000 евро заплата. Ако това е истина, за стандартите в Швейцария, тези пари са крайно недостатъчни. Припомняме, че преди време в Швейцария имаше референдум да се определи минимална заплата от 4500 евро, но швейцарците не се съгласиха. \n                    ", "date": "2017.10.25", "title": "Обвиненият в измама Спас от Кочериново пращал по 3000 лв. на близките си"}
{"url": "http://www.monitor.bg/a/view/53671-%D0%9A%D1%80%D0%B0%D0%B9-%D0%BD%D0%B0-%D0%B8%D0%BD%D1%82%D1%80%D0%B8%D0%B3%D0%B8%D1%82%D0%B5/", "text": "\n                     \n\nОще една игра с “бавене на топката” на разследваните и подсъдими олигарси е на път да приключи. В парламента бе приет на първо четене антикорупционният закон, който прецизира и улеснява разкриването на престъпните зависимости на широк кръг длъжностни лица, заемащи различни постове в държавата. Ще се сложи край не само на политическите спекулации, но и на съпротивата на известни вече псевдоопозиционни магистратски среди, поставили се в услуга на опитващите се да се измъкнат олигарси.\nИма обаче доста работа по закона между двете четения. Съществен е въпросът за отговорността на подалия сигнала. Той, според съществуващия текст сега, не носи отговорност, т.е.тя лесно може да се размие, докато вредата за набедените може да е огромна. Ще напомним, че има вече действащ Правен съвет по законодателството към парламента от видни юристи, които също биха премахнали излишното политизиране, като бъдат включени техните мнения между двете четения.\nПаралелно е добре да се приемат и дадените вече за обществено обсъждане промени в Наказателния кодекс, както бе договорено на последния Консултативен съвет при президента. Тези промени разширяват понятието „длъжностно лице“, като в него се включат и лицата, които се занимават с търговска дейност. Качеството ,,длъжностно лице‘‘ да бъде изрично признато и на заемащите служба в общинските администрации, на хората, изпълняващи ръководна работа или работа при обединение от търговци или друга публична функция, предвиждат предложенията. Отрезвяваща промяна е предвиденото до 3 години лишаване от права на длъжностни лица, които не само не изпълняват задълженията си, но и превишават правата си, от което произтичат вредни последици за граждани, фирми или обединения.\nНакрая не може да не отбележим, че промените в НПК, идват навреме, защото разбиват мита, разпространяван от подсъдния корумпиран олигархичен кръг, че създадената от антикорупционния закон Комисия за разследване е нов “репресивен апарат\".\n                    ", "date": "2017.10.25", "title": "Край на интригите"}
{"url": "http://www.monitor.bg/a/view/46700-%D0%9A%D0%BE%D0%B9-%D0%BA%D0%BE%D0%BB%D0%BA%D0%BE-%D0%B2%D0%B7%D0%B8%D0%BC%D0%B0-%D0%95%D0%BB%D0%B8%D0%B7%D0%B0%D0%B1%D0%B5%D1%82-%D0%92%D1%82%D0%BE%D1%80%D0%B0-%D1%81-%D0%BD%D0%B0%D0%B9%D0%B3%D0%BE%D0%BB%D1%8F%D0%BC-%D0%B4%D0%BE%D1%85%D0%BE%D0%B4/", "text": "\n                    В дните, когато австрийските граждани очакват да научат какво правителство ще ръководи бъдещият канцлер, булевардният вестник с най-висок тираж в страната - вестник \"Кроне\" публикува материал за доходите на европейските ръководители. \"Не бива да се ориентирате към тези суми, когато отидете при шефа си да поискате увеличение на заплатата\", предупреждава авторката Елизабет Салвадор. Сумите, които получават кралските особи и политиците са различни от средното възнаграждение на хората в държавата.\nНа върха на пирамидата е британската кралица, която тази година ще финансира своето ежедневие с 86 милиона евро. За да бъде представена тази сума някак по-приемливо на населението, се подчертава, че тяхната кралица струва на всекиго само по 1,3 евро в годината. За разлика от нея двамата й внука Уилям и брат му Хари получават годишно 1,7 милиона, а сумата, определената за съпругата на Уилям, Кейт, е близо милион.\nВ Испания нещата са различни: още преди две години кралският двор си наложи курс на икономии и крал Фелипе Шести получава годишно 236 000 евро, кралица Летисия покрива разходите си със 130 000 евро. В сравнение с тях князът на Монако Албер Втори е възнаграден кралски с 63 милиона евро годишно.\nВ Австрия политиците са заплатени по-високо от германските си колеги. Федералният канцлер на Австрия получава 306 446 евро годишно, а федералният президент - 328 188 евро. Германската канцлерка разполага с 225 840 евро за година, германският президент - с 292 000 евро.\nОчевидно големината и значимостта на страната, както и числеността на населението й не играят роля в определяне на възнаграждението на ръководителите, коментира авторката. Владимир Путин, който ръководи 144 милиона души, получава годишно само 130 089 евро, а годишната заплата на Доналд Тръмп от 338 782 евро е нищо в сравнение с богатството му, изчислявано на близо три милиарда евро. Скромно е възнаграждението на унгарския премиер Виктор Орбан - 1 191 евро месечно. И буквално за бога, а не за себе си работи един на този свят - папата. Всички негови разходи се поемат от църквата, но той живее без заплата, отбелязва австрийският вестник.\n                    ", "date": "2017.10.25", "title": "Кой колко взима - Елизабет Втора с най-голям доход "}
{"url": "http://www.monitor.bg/a/view/42822-%D0%9F%D1%80%D0%B5%D1%8F-%D0%B3%D0%BE%D0%BD%D0%B8-%D0%A3%D0%B1%D0%B8%D0%B5%D1%86-%D0%BD%D0%B0-%D0%B2%D1%80%D0%B5%D0%BC%D0%B5/", "text": "\n                    Следим Прея Осасей от години. Още от явяването й на кастинг за първия български X Factor, когато комбинацията от панелка в „Люлин“ и момиче с нигерийски корен и пясък в блендата ни се стори леко сюрреалистична. Откакто пребори скептицизма на Здравко от „Ритон“ в „Музикална академия“ и показа, че гласът й звучи много по-добре пред публика различна от гардениите в двора му (имаше такава пиперлива закачка към нея от страна на журито) Прея радва с всеки свой сингъл. Започна с радиофоничното „Малките неща“, показа чувственост  в „Нюанси“ и заголи нерв в соул изповедта „Всички наши места“. Новият й сингъл „Убиец на време“ обаче е истински чук в хитовата матрица – продуцентите й от „Монте мюзик“ са напипали златната среда, в която това момиче звучи обезоръжаващо секси, а мелодията е колкото арогантно-медитативна (в най-добрия смисъл), толкова и зарибяваща. Видеото към „Убиец на време“ е повече от семпло, но кой ти обръща внимание на детайлите в картинката при такава песен – тя е перфектна за саундтрак на нощно шофиране и едновременно с това носи енергийния заряд на онова дзен спокойствие, което те обзема при издаването на окончателни емоционални присъди, било то за любов, приятелство  или нуждата от смяна на средата.  \n\n\n                    ", "date": "2017.10.25", "title": "Прея гони „Убиец на време“ (ОФИЦИАЛНО ВИДЕО)"}
{"url": "http://www.monitor.bg/a/view/41501-%D0%9C%D1%83%D0%B7%D0%B8%D0%BA%D0%B0%D0%BD%D1%82%D0%B8%D1%82%D0%B5-%D0%BE%D1%82-dubioza-kolektiv-%D0%9F%D0%BE%D0%BF%D1%83%D0%BB%D1%8F%D1%80%D0%BD%D0%B8-%D1%81%D0%BC%D0%B5-%D0%B7%D0%B0%D1%89%D0%BE%D1%82%D0%BE-%D0%95%D0%B2%D1%80%D0%BE%D0%BF%D0%B0-%D0%B2%D0%B7%D0%B5-%D0%B4%D0%B0-%D1%81%D0%B5-%D0%B1%D0%B0%D0%BB%D0%BA%D0%B0%D0%BD%D0%B8%D0%B7%D0%B8%D1%80%D0%B0/", "text": "Ако имаше Световно първенство по скокове от сцената, българите щяха да го печелят всяка година\n                    \n\n \n\n-        \n\n-        Стана по следния начин: влязохме в YouTube, задавайки „известни песни за София“ в търсачката. Появи се „Песен за любимия град“ на Тодор Колев. Харесахме я, защото мелодията е заразна и гениално простичка. Ние сме посредствени музиканти, можем да свирим само елементарни неща, така че се справихме сравнително лесно с разучаването на тази композиция.\n\n-        \n\n-        Нямахме идея, че българите знаят що за парти порода сме ние преди първия ни концерт в София през 2011-та. Останахме изумени от факта, че хората знаеха наизуст както английските ни текстове, така и босненските. Второто нещо, което ни шокира приятно за вас бе, че най-обичаният спорт в страната ви не е футбола, а стейдж дайвинга. Ако имаше Световно първенство по скокове от сцена, то българите със сигурност щяха да го печелят ритуално всяка година.\n\n-        \n\n-        Ние не говорим за проблеми, които са бивша югославска аномалия. Вижте какво се случва в Европа, или в САЩ, и ще осъзнаете, че тези страни са афектирани от същите дразнители, които  тровят и нас. За съжаление глобализацията зави в грешна посока и вместо Балканите да се европеизират, Европа взе да се балканизира. Ето защо песните ни имат универсално послание и за феновете извън предела на родните ни страни.\n\n-        \n\n-        Може би най-добрият отговор на този въпрос се съдържа в новата ни песен Pionirska. Наскоро я свирихме в акустична версия в едно радио шоу в Загреб, записа го има в YouTube. Много по-лесно е да говориш за миналото, отколкото за настоящето или бъдещето си. Можеш да въздишаш по по-доброто си миналото на кафе с приятели, но за да промениш бъдещето си трябва да си размърдаш задника и да поработиш здраво. Това обяснява доста от тази носталгия.\n\n-        \n\n-        Вдъхновението не свързано с географски понятия. То е израз на състояние на духа и докато имаш нужда да изразяваш и заявяваш себе си ти ще бъдеш вдъхновен. „Популярността“ е доста абстрактно понятие и не афектира работата по никакъв начин. Единственият страничен ефект от нея са хората, които ни спират на улицата за снимка.\n\n-        \n\n-        Социалните мрежи промениха всичко. Днес не можеш просто да бъдеш „погълнат от мрака“ ако кажеш погрешното нещо и настъпиш влиятелните политици. Сега те са наясно, че разгарянето на конфликт с един артист ще им донесе доста негативна публичност, за това предпочитат да ни игнорират.  Това пък вдига залога на друго ниво – следва ние да се постараем повече в провокациите си към властта, така че ответния удар да бъде запомнящ се.\n\n-        \n\n-        Не са много групите, които носят жълто, тъй като това е един от най-идиотските възможни цветове. Искахме да се спрем на нюанс, който ще накара хората и от птичи поглед да ни забележат на сцената. Обичаме да правим всичко собственоръчно и помолихме басиста ни да проектира джърсита за концертите ни. Той се занимава и с обложките, и всеки аспект от визуалната опаковка на групата. Идеите за повечето видеа са наши и веднъж щом имаме ясна концепция за сюжета започваме да тормозим приятелите, които се занимават с режисура и заснемане, да реализират целия този цирк.\n\n-        \n\n-        Да и това е Снууп Дог. Чували сме, че изискванията му за кетъринг в бекстейджа са много интересни.\n\n-        \n\n-        Не се опитваме по поучаваме или превъзпитаваме никого и по никакъв начин, избягваме да даваме тон и в нагласите на хората. Единствената ни цел е да провокираме дискусия по ноякои теми и ако съдим по обратната връзка, която получаваме от феновете в социалните мрежи, ние определено не говорим на вятъра.\n\n \n                    ", "date": "2017.10.25", "title": "Музикантите от Dubioza Kolektiv: Популярни сме, защото Европа взе да се балканизира"}
{"url": "http://www.monitor.bg/a/view/15390-%D0%93%D1%80%D0%B8%D1%88%D0%BE-%D0%BF%D0%B0%D0%BA-%D0%BF%D0%B8%D1%88%D0%B5-%D0%B8%D1%81%D1%82%D0%BE%D1%80%D0%B8%D1%8F-%D1%89%D0%B5-%D0%B8%D0%B3%D1%80%D0%B0%D0%B5-%D0%BD%D0%B0-%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "Загуба на Сам Куери прати двамата в „О2 Арена“\n                    Григор Димитров отново влезе в историята на тениса като стана първият българин, класирал се за участие във финалния Мастърс на сезона. Новината бе официално обявена днес от АТР.Надпреварата между 8-те най-добри за годината ще се проведе от 12 до 19 ноември в зала „О2 Арена“. Турнирът с награден фонд $8 млн. се превръща в най-голямото събитие в зала, като се очаква да бъде посетено от над 250 000 любители на тениса и да прикове вниманието на повече от 100 млн. телевизионни зрители по целия свят.Заедно с българина класиране за финалния Мастърс си осигури и четвъртият в света Марин Чилич (Хър). Двамата се възползваха от загубата на Сам Куери (САЩ) в първия кръг на турнира във Виена от Алберт Рамос-Винолас (Исп) с 6:3, 6:7(7), 6:7(3).Така Димитров изпълни голямата си цел за сезона – да играе сред 8-те най-добри през годината. Той стори това с титлите на Мастърса в Синсинати и турнирите в Бризбейн и София. Българинът игра и на 1/2-финал на Australian Open, където отстъпи на Рафаел Надал. През миналата седмица той стигна финал и в Стокхолм, в който отстъпи на Хуан Мартин дел Потро (Арж).Останалите сигурни участници във финалния Мастърс са световният номер 1 Рафаел Надал, швейцарският ас Роже Федерер, Александър Зверев от Германия и австриецът Доминик Тийм. Белгиецът Давид Гофен и испанецът Пабло Карено Буста са фаворити за последните две места за турнира, където няма да са трима от топ 10 на световната ранглиста – контузените Анди Мъри (Вбр), Новак Джокович (Сър) и Станислас Вавринка (Швейц).Преди Григор само сестри Малееви са стигали до заключителния Мастърс на WTA. За последно най-малката Магдалена игра на такъв турнир преди 15 г., когато отстъпи на 1/4-финал в Лос Анджелис пред Дженифър Каприати (САЩ). Най-напред в надпреварата пък е стигала Мануела Малеева, която през 1987 г. в Ню Йорк загуба на полуфинал от Габриела Сабатини (Арж) в три сета.Освен Григор, другият дебютант в надпреварата ще е Александър Зверев, който ще е и най-младият тенисист със своите 20 г. Възрастта му дава право да играе и в Next Gen ATP Finals от 7 до 11 ноември в Милано. Освен него, сигурни за финалите при младите са още Андрей Рубльов (Рус), Карен Хачанов (Рус), Денис Шаповалов (Кан), Джарет Доналдсън (САЩ) и Борна Чорич (Хър). Класирането на последните двама пък стана факт вчера, когато претендентът Франсис Тиафо (САЩ) загуби в първия кръг в Базел от местния любимец и топ поставен Роже Федерер с 1:6, 3:6.Гришо тази седмица трябваше да играе на турнира от сериите АТР 500 във Виена с „уайлд кард“, но в последствие се отказа от участие, след като стигна до финала в Стокхолм. Той се възползва от свободното си време и заведе тима си на вечеря в австрийската столица преди да отпътува за Париж, където ще е поставен под номер 6 в схемата на Мастърс турнира там.\n\n\n                    ", "date": "2017.10.25", "title": "Гришо пак пише история - ще играе на финалите в Лондон"}
{"url": "http://www.monitor.bg/a/view/28928-%D0%92-%D0%B1%D0%B8%D0%B0%D1%82%D0%BB%D0%BE%D0%BD%D0%B0-%D1%81%D0%B5-%D1%86%D0%B5%D0%BB%D1%8F%D1%82-%D0%B2-%D0%BE%D1%81%D0%BC%D0%B8%D1%86%D0%B0%D1%82%D0%B0-%D0%BD%D0%B0-%D0%B8%D0%B3%D1%80%D0%B8%D1%82%D0%B5/", "text": "\n                    Класиране при мъжете в топ 8 на зимните олимпийски игри в Пьончан и в топ 6 на европейското в Италия са големите цели, които си е поставил старши треньорът на националите ни по биатлон Николай Захаров. „Това означава, че няма да участваме в Световните купи на всяка цена, както през миналия сезон, когато гонихме квотите. Ще подбираме внимателно стартовете с оглед състоянието на биатлонистите, за да бъдат те максимално свежи за олимпиадата\", коментира специалистът.За пръв път от 1992 г. насам България ще има пълните 10 квоти за игрите в Пьончан през февруари. Така на всеки от стартовете ще имаме по 4-има състезатели и 1 резерва. „Ще дадем шанс в Европейската купа на някои по-млади състезатели, сред които Милена Тодорова и Кристиан Стоянов, да се борят за участие в отборите, но по принцип ще разчитаме на утвърдените вече биатлонисти\", коментира президентът на федерацията Екатерина Дафовска.В понеделник националите заминават на 10-дневен лагер в Австрия, после ще се готвят в Поклюка (Слвн), а първият им старт ще е за Световната купа в Йостерзунд (Шв) на 24 ноември. Европейското първенство в Италия е от 24 до 28 януари, а олимпиадата е от 9 до 25 февруари догодина.„Смятам, че съм по-добре подготвен от миналата година. Досега спринтът ми е носил повече успехи, но се надявам тази година да докажа, че съм добър и при 4 стрелби“, сподели очакванията си Владимир Илиев.Нашите показаха и новите си екипи, в които за пръв път е вплетена българската шевица.\n\n\n                    ", "date": "2017.10.25", "title": "В биатлона се целят в осмицата на игрите"}
{"url": "http://www.monitor.bg/a/view/88655-%D0%91%D0%BE%D1%80%D1%86%D0%B8-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%94%D0%B0%D0%BD-%D0%9A%D0%BE%D0%BB%D0%BE%D0%B2-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D0%BA%D0%BB%D0%B0%D1%81/", "text": "\n                    За Дан Колов и други велики български спортисти да се учи в часовете по физическо възпитание или по родолюбие настояват от инициативния комитет по отбелязване на 125-та годишнина от рождението на легендарния борец.Честванията ще са на 28 октомври в родното село на Дан Колов - севлиевското село Сенник. Пред паметника на легендата ще бъде отслужена панихида в негова памет и ще бъдат положени венци. Предвидено е и посещение в дома-музей на бореца. В салона на местното читалище \"Климент Охридски - 1988\" пък ще бъде открита фотоизложба и представен документален филм, посветени на живота на \"балканския лъв\". Присъстващите на събитието ще могат да наблюдават и демонстративни срещи по борба в чест на Дан Колов, изнесени от състезатели на 5 клуба от региона.На честванията ще присъства и племенницата на Дан Колов – 80-годишната дъщеря на брат му Янка Балканска.„Искаме да покажем на цяла България, че Дан Колов освен легендарен борец е бил и изключителен човек, който с кървав труд е изкарвал парите си, а с голямо сърце ги е дарявал на нуждаещите се“, заяви един от „двигателите“ на инициативата Стоян Саладинов.\n\n\n                    ", "date": "2017.10.25", "title": "Борци предлагат Дан Колов да влезе в клас"}
{"url": "http://www.monitor.bg/a/view/30673-%D0%92%D0%B5%D0%B7%D0%B5%D0%BD%D0%BA%D0%BE%D0%B2-%D0%B8-%D0%91%D0%B0%D1%80%D1%81%D0%B0-%D1%81-%D0%BD%D0%BE%D0%B2%D0%B0-%D0%B7%D0%B0%D0%B3%D1%83%D0%B1%D0%B0-%D0%B2-%D0%95%D0%B2%D1%80%D0%BE%D0%BB%D0%B8%D0%B3%D0%B0%D1%82%D0%B0/", "text": "\n                    Баскетболният „Барселона“, където играе българският национал Александър Везенков, допусна изненадваща загуба в срещата си от III кръг на Евролигата, като отстъпи при домакинството си на „Жалгирис“ (Каунас) със 75:81. Везенков престоя на терена само 3:59 мин., за които не успя се разпише, а най-резултатни за каталунците бяха Кевин Серафин и Петери Копонен с по 13 т.За гостите от Литва в групата не попадна българският национал Дий Бост, а най-резултатен беше Василий Мицич с 20 т.След този кръг „Барселона“ заема 11-а позиция във временното класиране с баланс от 1 победа и 2 загуби, а „Жалгирис“ е на 5-а позиция с 2 успеха и 1 поражение.В същото време отборите на „Левски“ и „Рилски спортист“ постигнаха победи в третия кръг на Балканската лига за мъже. „Сините“ измъкнаха домакински успех над македонския „Блокотехна“ с 99:93 след продължение. Двата отбора са с по две победи и 5 точки начело в класирането, а на трета позиция с 4 т. е „Рилски“, който не даде шанс на черногорския „Ибър Рожае“ и го победи като гост с 84:61. С 4 т. в актива си „Академик Бултекс“ гостува тази вечер на „Куманово“ в Македония.\n\n\n                    ", "date": "2017.10.25", "title": "Везенков и „Барса“ с нова загуба в Евролигата"}
{"url": "http://www.monitor.bg/a/view/3671-%D0%A0%D0%B5%D0%BA%D0%BE%D1%80%D0%B4%D0%BD%D0%B0-%D0%B3%D0%BB%D0%BE%D0%B1%D0%B0-%D0%BE%D1%82-40-%D0%BC%D0%B8%D0%BB%D0%B8%D0%BE%D0%BD%D0%B0-%D0%BF%D0%B0%D1%83%D0%BD%D0%B4%D0%B0-%D0%B7%D0%B0-%D0%9A%D0%9F%D0%A0/", "text": "Тийнейджър спаси „Арсенал” за Купата на Лигата\n                    Английският футболен клуб „Куинс Парк Рейнджърс” ще трябва да плати рекордната за световния футбол глоба в размер на 40 милиона паунда за нарушаване на правилата на финансовия феърплей. Лондонският клуб загуби съдебния спор с Футболната лига на Англия. Клубът е изразходвал сума, надвишаваща значително разрешената, а впоследствие се е опитал да прикрие това, като манипулира финансовите документи, пише вестник The Telegraph.Любопитно е, че всичко това се е случвало, докато КПР се е изявявал във втора дивизия на Острова и по това време е имал осмата по величина ведомост на заплатите в цялата страна с обща стойност над 75 милиона паунда. Футболната лига е окачествила това като грубо нарушение на финансовия феърплей, което в дадения случай се санкционира с налагане на забрана за извършване на трансфери, а в конкретния случай – със забрана за изкачване във Висшата лига и с парична глоба.В настоящия момент „Куинс Парк Рейнджърс” заема17-ото място в Чемпиъншип, след като спечели едва три от 13-те си мача за новия сезон.Междувременно тийнейджърът Едуард Нкетиа класира „Арсенал” за четвъртфиналите в Купата на Лигата. 18-годишният талант отбеляза два гола за успеха на лондончани с 2:1 срещу „Норич”. „Лестър” също продължава напред, след като победи „Лийдс” с 3:1. Носителят на трофея „Манчестър Юнайтед” пък надигра „Суонзи” с 2:0.Голямата драма беше за „Манчестър Сити”, който продължава напред след 4:1 с дузпи срещу „Улвърхемптън”, а редовното време и продълженията завършиха 0:0. След мача треньорът на „гражданите” Пеп Гуардола обяви, че вината за това е… в топката, с която се играе турнирът. “Това е неприемливо, тази топка не става за турнир на такова ниво, беснееше Гуардиола. - . Тя е твърде лека и не може да бъде контролирана, това не е добра топка. Няма как да отбележиш гол с нея“, допълни испанският специалист.\n\n\n                    ", "date": "2017.10.25", "title": "Рекордна глоба от 40 милиона паунда за КПР"}
{"url": "http://www.monitor.bg/a/view/82680-%D0%9A%D0%BE%D0%B1%D1%80%D0%B0%D1%82%D0%B0-%D0%9D%D0%B5%D0%BA%D0%B0-%D0%94%D0%B6%D0%BE%D1%88%D1%83%D0%B0-%D1%82%D1%80%D0%B5%D0%BD%D0%B8%D1%80%D0%B0-%D1%81-%D0%A2%D0%B0%D0%BA%D0%B0%D0%BC-%D0%B7%D0%B0-%D0%BC%D0%B5%D0%BD/", "text": "Най-добрият ни профибоксьор може да продължи в САЩ\n                    Кубрат Пулев свика пресконференция след завръщането си от Берлин, за да уточни защо се е провалил мачът му с Антъни Джошуа и какви са последствията от контузията му.\"При един от спарингите, когато нанасях удар, нещо се разтегна, може би сухожилие, не зная, разказа Кобрата. - След това лекарят каза, че е разкъсване. Тренирах една седмица без спаринги, трябваше да вземам доста ускорено лекарства, за да ми мине и да няма последствия. Правех кросове всеки ден, но не успях да се възстановя. Времето за подготовка ми минаваше като на почивка, вместо в боксова подготовка. Накрая лекарят и треньорът решиха, че няма как да се бия и трябва да отложим мача. Боли ме при десен прав, дясно кроше, десен ъперкът. Според лекарите ми трябват 4 седмици, за да премине травмата без последици. Не е нужна операция. Казах им, че имам желание да играя, въпреки контузията. Самият Еди Хърн каза на Кале Зауерланд: \"Да излезе така да играе\". То си е в техен интерес, но не и в мой. Аз искам да изляза и да побеждавам. Но за целта трябва да съм здрав и готов.\"На въпрос как ще отговори на нападките, че се е уплашил от съперника си, Кубрат Пулев коментира с усмивка: \"Няма как да се уплаша. Аз казвам - такъв мач искам, това е мачът, в който ще играя. И трима като като Джошуа да се качат на ринга, пак излизам и с контузия. Но за мен е важно да победя и да съм готов на 100%. Сигурен съм, че без тази контузия щях да спечеля мача. С нищо не е по-добър от мен, даже имам някои качества, с които го превъзхождам.\"Най-добрият ни профибоксьор коментира и съперника на Джошуа, който зае неговото място за боя на 28 октомври в Кардиф - Карлос Такам: \"За Джошуа това няма да е повече от тренировъчен бой, каза той. - Щом приемат за час да участват в такъв мач за световни титли, работата е ясна. За Джошуа ще е поредният спаринг. Но нека тренира, ще му потрябва за истинския мач с мен. Ще се срещнем пак някой ден. Тепърва ще се водят преговори.\"Кубрат Пулев уточни и какви са отношенията му с промоутърите от \"Зауерланд\" и дали ще продължи да работи с тях. \"Отношения между боксьор и промоутъри, винаги има някакви търкания. Интересите понякога съвпадат, друг път се разминават. Те мислят предимно за пари. Боксьорите обаче са хората, които изкарват тези пари. Не бива да ни използват. Като Джошуа - давай да играем. Не съм за два дена на ринга. Става дума са световна титла, а не градско първенство, на което мога да ги бия и с една ръка. Със \"Зауерланд\" имам договор до 2018 г. Благодарен съм им, защото с тях стигнах дотук. Но искам да имаме по-добри контакти. Надявам се да продължим по-добре. За този мач исках повече време, от щаба на Джошуа си бяха определили дата, той е шампион, нямало как да стане. Моите промоутъри не успяха да се преборят. За отлагане заради контузията също не можело - има и правилници на IBF. Ако шампионът е контузен, може да се отлага до 60 дни. За претендента нищо не е уточнено.\"Той призна, че е имал преговори и с други промоутъри и преди да подпише със \"Зауерланд\" и по късно, но продължава да работи с тях.Пулев не пожела да уточни точната сума, която е щял да получи, но призна, че става дума за много пари. \"Пари, за които и не съм сънувал, каза той. Толкова много, че на някои хора няма да им стигне и цял живот, да ги спечелят.\"Кубрат Пулев намекна и за възможността да играе и за друга титла, а не само за тази на IBF. Това може да стане още през следващата година. За целта трябва обаче да проведе няколко мача. Той каза, че може да продължи кариерата си и в САЩ, където е Меката на профибокса. Вероятно в Чикаго. Ако това стане, ще продължи да работи с треньора Ули Вегнер, който може и да пътува в Щатите с него. Но отново подчерта, че за каквито и мачове да става дума, трябва интересите им да съвпадат с тези на \"Зауерланд\".\n\n\n                    ", "date": "2017.10.25", "title": "Кобрата: Нека Джошуа тренира с Такам за мен"}
{"url": "http://www.monitor.bg/a/view/82619-%D0%91%D0%BE%D1%80%D1%83%D1%81%D0%B8%D1%8F-%D0%94%D0%BE%D1%80%D1%82%D0%BC%D1%83%D0%BD%D0%B4-%D0%B8-%D0%90%D0%B9%D0%BD%D1%82%D1%80%D0%B0%D1%85%D1%82-%D0%B1%D0%B5%D0%B7%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81%D0%BD%D0%B8-%D0%B7%D0%B0-%D0%BA%D1%83%D0%BF%D0%B0%D1%82%D0%B0/", "text": "\n                    Носителят на трофея от миналия сезон „Борусия“ (Дортмунд) спечели повече от убедително с 5:0 при визитата си на третодивизионния „Магдебург“ и се класира за 1/8-финалите в турнира за Купата на Германия. Гонсало Кастро (42) вкара единствения гол за първата част, а след почивката за „жълто-черните“ се разписаха още Александър Исак (47), Андрий Ярмоленко (73-д), Марк Бартра (79) и асистиралият му Шинджи Кагава (90) след нов пас на Филип.Финалистът от миналата кампания „Айнтрахт“ (Франкфурт) пък елиминира единствения четвъртодивизионен тим в този етап на турнира „Швайнфурт“ след категоричното 4:0 като гост. „Инголщад“ обърна като гост „Гройтер Фюрт“ с 3:1 в сблъсъка между тимове от Втора Бундеслига и също се класира за 1/8-финалите. „Майнц“ пък трябваше да играе продължения, за да отстрани втородивизионния „Холщайн Кил“ след 3:2 на свой терен и идентичен резултат на реванша. В първото от двете продължения Даниел Брозински (101) вкара победния гол за домакините. \n\n\n                    ", "date": "2017.10.25", "title": "„Борусия“ (Дортмунд) и „Айнтрахт“ безкомпромисни за купата"}
{"url": "http://www.monitor.bg/a/view/59328-%D0%A0%D0%B5%D0%B7%D0%B5%D1%80%D0%B2%D0%B8%D1%82%D0%B5-%D0%BD%D0%B0-%D0%91%D0%B0%D1%80%D1%81%D0%B0-%D0%B3%D0%B0%D0%B7%D1%8F%D1%82-%D1%81-30/", "text": "\n                    „Барселона“ победи с класическото 3:0 при визитата си на третодивизионния „Мурсия“ и е на крачка от класиране за 1/8-финалите в турнира за Купата на краля.Треньорът на гостите Ернесто Валверде даде шанс за изява на голяма част от резервите, които оправдаха доверието му. Пако Алкасер (44) вкара единственото попадение през първата част, а след почивката асистиралият му Жерард Деулофеу (52) и Хосе Арнаис (56) след пас на Денис Суарес направиха успеха на гостите още по-категоричен. Реваншът на „Камп Ноу“ е на 29 ноември.В друга среща от този етап „Бетис“ победи с 2:1 при гостуването си на втородивизионния „Кадис“. Серхио Леон (6, 54) вкара и двата гола за гостите от Севиля след подавания на Нарваес и Матиас Нахуел. Алекс (21) бе точен за домакините. Реваншът и на тази среща е насрочен за 29 ноември. Останалите срещи от тази фаза на надпреварата са тази вечер.\n\n\n                    ", "date": "2017.10.25", "title": "Резервите на „Барса“ газят с 3:0"}
{"url": "http://www.monitor.bg/a/view/12993-%D0%A2%D0%B5%D1%80%D0%B2%D0%B5%D0%BB-%D0%BD%D0%B0-%D1%80%D0%B8%D0%BD%D0%B3%D0%B0-%D1%81%D1%80%D0%B5%D1%89%D1%83-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%B5%D1%86-%D0%B2-%D0%A7%D0%B8%D0%BA%D0%B0%D0%B3%D0%BE/", "text": "\n                    Тервел Пулев ще играе мач в категория полутежка още този петък в Чикаго. Това съобщи по-малкият брат на Кубрат Пулев по време на пресконференцията в боксов център \"Пулеви\". Двубоят ще е в 6 или 8 рудна и ще е част от голяма гала вечер, организирана от американски мениджъри. Съперникът на Тервел е Брайтън Норууд американец, 30-годишен, тъмнокож, левичар и има 4 победи, една загуба по точки и един равен от 6 мача. Играл е в по-ниската категория - лека-тежка (до 79,250 кг). \"Гледахме видео, не е за подценяване, сподели Тервел. - Съперникът е тъмнокож, което не е от значение, но е с обратен гард. Представител е на типичната американска школа, а в по-ниските нива на профибокса те използват т.нар. мръсни номера. Но съм подготвен за такъв тип боксиране. Мисля, че нямам нужда от специална аклиматизация, летя в четвъртък.\"Кубрат Пулев също ще пътува за Чикаго. \"Аз ще съм до него, както и той е винаги до мен\", каза Кобрата.\n\n\n                    ", "date": "2017.10.25", "title": "Тервел на ринга срещу американец в Чикаго"}
{"url": "http://www.monitor.bg/a/view/4035-%D0%A0%D0%BE%D0%B1%D0%B8-%D0%A3%D0%B8%D0%BB%D1%8F%D0%BC%D1%81-%D0%BE%D1%82%D0%BB%D0%BE%D0%B6%D0%B8-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D1%82%D1%83%D1%80%D0%BD%D0%B5%D1%82%D0%BE-%D1%81%D0%B8/", "text": "\n                    Поп идолът Роби Уилямс канселира остатъка от турнето си Heavy Entertainment Show  заради „доста тревожни резултати от изследвания“. Световната обиколка на британеца трябваше да продължи на 14 февруари от Австралия. През септември той отказа три концерта в Русия, като тогава официалната версия бе, че страда от артрит и гърба му е в изключително лошо състояние. „Възстановявам се от тежка болест през последните пет седмици.“, казва изпълнителят на Angels в клипче в канала си в YouTube. За съжаление симптомите й се изостриха на финалната права от европейския лег на турнето. Получих доста тревожни резултати от изследванията си и трябваше да постъпя спешно в болница за лечение. Знаете, че не съм отлагал шоута заради влошено здраве от 1998-ма насам, така че ако го направя- значи наистина имам основателна причина.“, добавя Роби. Като част от възстановителния си курс Уилямс превключи на веган режим и тръгна на пилатес. „Ходя на йога всеки ден, а в неделя си позволявам един наистина чудовищен бургер. Грях е, но се награждавам и така се грижа за себе си.“, обяснява лошото момче на брит попа. \n                    ", "date": "2017.10.25", "title": "Роби Уилямс отложи окончателно турнето си"}
{"url": "http://www.monitor.bg/a/view/8789-%D0%98%D0%B7%D1%80%D0%B8%D1%82%D0%B0%D0%BB%D0%B8-%D0%A0%D0%B8%D1%82%D0%B0-%D0%9E%D1%80%D0%B0-%D0%BE%D1%82-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D0%B7%D0%B0%D1%80%D0%B0%D0%B4%D0%B8-%D0%B0%D0%BD%D1%86%D1%83%D0%BD%D0%B3/", "text": "\n                    Едно от най-успешните протежета на Джей Зи – Рита Ора, е била помолена да напусне ресторант на Гордън Рамзи заради лош стайлинг. Изпълнителката не се вписала в дрескода на елитното заведение и хостесата отказала да я уреди с маса. „Носех анцунг и маратонки. Казах им „Бих искала да хапна за малко“, а те отсякоха „Няма да ти се отвори парашута“, сподели Рита в ток шоуто на Джонатан Рос, в което гости бяха още самия Рамзи и певецът Ед Шийрън. Помолена от безпардонния готвач да каже кое е мястото, изпълнителката, която дебютира в киното с трилогията по „50 нюанса сиво“, отказа. „Знам, че не си поплюваш и мисля за психическото здраве на персонала. Следващия път като дойда в твой ресторант ще почерпиш.“, намигна му Ора. \n                    ", "date": "2017.10.25", "title": "Изритали Рита Ора от ресторант заради анцунг "}
{"url": "http://www.monitor.bg/a/view/45902-%D0%91%D0%B5%D0%BB%D0%B3%D0%B8%D0%B9%D1%81%D0%BA%D0%B8%D1%8F%D1%82-%D0%BA%D1%80%D0%B0%D0%BB-%D1%81-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D1%8F-%D0%B7%D0%B0-%D0%95%D0%A4%D0%90/", "text": "\n                    След наградите от кино фестивали в Одеса, Ротердам, Сан Хосе и Остенде „Белгийският крал“ получи поредното признание – номинация за най-добра комедия от Европейската филмова академия. Церемонията ще се състои на 9 декември в Берлин, а другите три ленти в категорията са носителя на „Златна палма“ „Площадът“, „Винсент и края на света“ и „Добре дошли в Германия“.\n\nГлавната женска роля в „Белгийският крал” има Нина Николина, която слага носията на народната певица Ана. Сюжетът се върти около перипетиите на крал Николас III, който прекъсва мисията си в Истанбул, за да обедини народа си след вестта за обявилата независимост Валония. Слънчева буря и срив в комуникациите саботират полета му и така започва одисеята му през Балканите, където го очакват забавни срещи и колоритен хаос. По трасето той среща Ана и успява да се влюби в нея.\n\nВ предстоящите седмици над 3000 членове на ЕФА ще гласуват за филмите, които според тях са достойни за номинации в различните категории – за филм, режисьор, актьор, актриса, сценарист. Още номинации се очаква да бъдат обявени на 4 ноември на Европейския филмов фестивал в Севиля, Испания.\n                    ", "date": "2017.10.25", "title": "„Белгийският крал“ с номинация за ЕФА "}
{"url": "http://www.monitor.bg/a/view/25711-%D0%9D%D0%B0%D0%BD%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D1%81%D0%B8-%D1%85%D0%B8%D0%BC%D0%B5%D0%BE%D1%82%D0%B5%D1%80%D0%B0%D0%BF%D0%B8%D1%8F/", "text": "\n                    Тв водещата Нана Гладиуш направи последната си химеотерапия, след като бе диагностицирана за втори път с рак на гърдата. Това сподели самата тя пред феновете си в социалните мрежи. „Предстоят няколко важни седмици, в които в зависимост от резултата от проведената терапия, ще се реши каква операция и други терапии ще последват. Винаги сте ме подкрепяли и днес искам да ви благодаря, че сте до мен, че сте загрижени за мен и ме дарявате с много обич и внимание. Бъдете здрави!“, пожела на последователите си Гладиуш. В рамките на втората си битка с коварното заболяване, тя направи общо шест неоадювантни химиотерапии. „Вече съм много по-наясно и искам този път, преминавайки през рака, да го направя по един по-различен начин. Искам да изглеждам по-добре и да преборя по-успешно страничните ефекти“, призна наскоро водещата.\n\nЗа първи път срещу болестта тя се изправи през 2012 г. Оттогава насам тя основа и кампанията „Една от 8“, чиято основна цел е подкрепа на жените, страдащи от рак на гърдата.\n                    ", "date": "2017.10.25", "title": "Нана направи последната си химеотерапия"}
{"url": "http://www.monitor.bg/a/view/42072-%D0%9C%D0%B5%D0%B3%D0%B7-%D0%B3%D1%80%D0%B8%D0%B7%D0%B5-%D0%B4%D0%B5%D1%82%D1%81%D0%BA%D0%B8-%D0%BA%D1%80%D0%B5%D0%B2%D0%B0%D1%82%D1%87%D0%B5%D1%82%D0%B0/", "text": "\n                    Дизайнерката Миглена Каканашева-Мегз призна, че като любопитството й като дете я е карало да опитва вкуса на строителни материали като вар и дърво. „В градината не можех да спя, често се завивах през глава и гризях рамката на леглото. Беше станала вълнообразна от зъбите ми, Всичките ми крватчета са наядени по този начин.“, обясни на вечеря във „ВИП Брадър“ жената, за чиято скороговорка и изказ трябват субтитри.\n\nРапърът Тото я подкачи с констатацията „Добре че не си открила каква нужда има организма ти от желязо“ и сподели своите опасни отклонения в храненето. Като момченце предозирал с филтъра на фасове. „Майка ми ме намери паднал в една шахта в квартала, цялата ми уста била черна, а джобовете ми пълни с фасове. Бил съм в безсъзнание, а после нямам никакъв спомен от разговора ни. Като ме питала „Защо го изяде това?“, съм й отговорил „Кроки!“. Кроки виках на царевичните пръчици, които обожавах.“, изповяда се врачанецът от хип-хоп дуото „Скандау“.\n\n \n                    ", "date": "2017.10.25", "title": "Мегз гризе детски креватчета "}
{"url": "http://www.monitor.bg/a/view/63976-%D0%95%D0%BA%D0%BE%D0%BB%D0%BE%D0%B7%D0%B8-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%9F%D1%80%D0%B5%D1%81%D0%BB%D0%B0%D0%B2%D0%B0/", "text": "\n                    Фолкпевицата Преслава попадна под обстрела на еколози, след като публикува видео, в което кара АТВ насред гора. Клипът, който изпълнителката на „Водка с утеха“ сподели с феновете си преди дни, показва как тя преминава с мощната машина през храсти, което според специалистите трябва да бъде забранено. По думите им, шума, издаван от превозното средство също е вреден за природата. Това е периодът, в който мечките се подготвят за зимен сън, като обстановката около тях трябва да бъде тиха и спокойна, обясняват еколози. Самата Преслава все още не е коментирала случая.\n\nМеждувременно само преди дни тя потвърди спекулациите за връзката си с бизнесмена Павел Лазаров, като двамата направиха дебюта си като двойка на светско събитие. Сред последните ангажименти на гласовитата дама от Добрич пък беше турне в САЩ, от което тя получи нестандартни подаръци като боксови ръкавици и си тръгна с куфар обувки след напоителен шопинг.\n                    ", "date": "2017.10.25", "title": "Еколози скочиха на Преслава"}
{"url": "http://www.monitor.bg/a/view/16185-%D0%9E%D1%80%D0%BB%D0%B8%D0%BD-%D0%9F%D0%B0%D0%B2%D0%BB%D0%BE%D0%B2-%D0%BF%D1%80%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%80%D0%B0%D0%B4%D0%B8-%D0%91%D0%BE%D0%B3%D0%B4%D0%B0%D0%BD%D1%81%D0%BA%D0%B0/", "text": "Певецът падна от мотора си, разсеян от бюста на модела\n                    В лек пътен инцидент попадна Орлин Павлов по време на снимките към Funny Side Of Me – първото издадено парче от саундтрака на новия филм на Ники Илиев „Нокаут, или всичко, което тя написа“. Логистиката на последните кадри към видеото, чиято премиера бе вчера, поставя певеца на мотор, докато две красавици - Александра Богданска и Ралица Методиева, го спират на стоп. „Сега ще видите нещо смешно. Загледах се в бюста на момичетата и неизбежното се случи –  пошегува се Павлов секунди преди да покаже заснетата сцена на гафа, от който за щастие се измъкнал невредим. Режисьор на видеото към Funny Side Of Me е отново Ники Илиев, който се включи към премиерата, за да представи и първия трейлър към „Нокаут“.  Сюжетът на третия му филм се фокусира върху съдбата на Арън (Гари Дърден) – бивш ММА боец, който се обръща към музиката, след като мозъчна травма го вади от ринга. След като изигра главната роля в „Живи легенди“, пред камерата отново застава и Орлин Павлов. Героят му Боби е млад и амбициозен боксьор, емигрирал със сестра си (Саня Борисова) в Ню Йорк. Разбирайки, че Арън няма право да се бие на територията на САЩ, Павлов, който в лентата се  организира двубоя им в България. Във филма с роля се разписва и Александър Кадиев, който ще забавлява любителите на седмото изкуство с опитите си да превежда английски реплики с мобилно приложение.„Нокаут“ ще се завърти по българските кина на 5 януари, а освен това премиери са заложени още за Варна, Лондон, Ню Йорк и Ел Ей. Дърден, който се прочу с участието си в „От местопрестъплението“, вече е изразил желанието си да присъства на всяка една от тях. Холивудският актьор също ще звучи в саундтрака на лентата в рамките на три парчета, разкри преди време пред „Монитор“ режисьорът.\n\n\n                    ", "date": "2017.10.25", "title": "Орлин Павлов пред катастрофа заради Богданска"}
{"url": "http://www.monitor.bg/a/view/43898-%D0%A5%D0%B2%D1%8A%D1%80%D0%BB%D0%B8%D1%85%D0%B0-%D0%BF%D0%BE-%D0%A2%D1%80%D1%8A%D0%BC%D0%BF-%D1%80%D1%83%D1%81%D0%BA%D0%B8-%D0%B7%D0%BD%D0%B0%D0%BC%D0%B5%D0%BD%D0%B0/", "text": "\n                    Американският президент Доналд Тръмп беше замерен с няколко руски знамена от протестиращ в една от сградите на Сената в столицата Вашингтон, съобщи ABC News.„Тръмп е изменник. Това е държавна измяна”, крещеше протестиращият, който замери Тръмп при преминаването му пред журналисти заедно с представител на републиканците.„Защо говорите за намаляване на данъците, когато трябва да говорите за държавна измяна”, заяви мъжът, който се представи като Райън Клейтън. По-късно той беше задържан от силите за сигурност.По време на президентската кампания и след встъпването си в длъжност, Доналд Тръмп беше обвинен за близки връзки с Кремъл. \n\n\n                    ", "date": "2017.10.25", "title": "Хвърлиха по Тръмп руски знамена"}
{"url": "http://www.monitor.bg/a/view/48726-%D0%A1%D0%B8-%D0%A6%D0%B7%D0%B8%D0%BD%D0%BF%D0%B8%D0%BD-%D0%BE%D1%82%D0%BD%D0%BE%D0%B2%D0%BE-%D0%BD%D0%B0%D1%87%D0%B5%D0%BB%D0%BE-%D0%BD%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8/", "text": "\n                    Новоизбраният Централен комитет на Китайската комунистическа партия (ЦК на ККП) преизбра на първия си пленум президента Си Цзинпин за генерален секретар на ЦК, съобщиха световните агенции. Новият ЦК избра и 7 души за членове на своя Постоянен комитет. Преизбран в комитета бе премиерът Ли Къцян. Си Цзинпин бе избран и за председател на Военния съвет на ЦК. Си, който е на власт от края на 2012 г., със сигурност ще бъде преизбран и за още един мандат на най-високия държавен пост през март догодина, отбелязва АФП.Ден по-рано името на Си беше вписано в партийния устав, което се случваот времето на Мао Цзедун. Мислите на Си Цзинпин ще бъдат пътеводни идеи за работата на партията, гласи внесена поправка в устава на партията. Това признание ще осигури на 64-годишния китайски ръководител внушителна власт и авторитет, тъй като ще е трудно да се противопоставиш на онзи, чиято доктрина е канонизирана от партията. То може да му даде възможност също да остане дълго на власт (и след 2022 г.) като генерален секретар на партията (въпреки възрастовото ограничение от 68 години) или на друг стратегически пост, откъдето би могъл да продължи да дърпа конците, пише в. „Фигаро“.Китай обяви новите си висши лидери, нарушавайки традицията, като не назова приемник на президента Си, а това бетонира хватката на Си върху Китай за следващите пет години. В седемчленния постоянен комитет на Политбюро - най-могъщата институция в страната - има пет нови назначения. Освен Си единствено 62-годишният премиерът Ли Къцян запазва поста си в комитета.В последните десетилетия китайските лидери номинираха един или повече възможни свои приемници в Постоянния комитет в началото на последния си мандат, очертавайки ясна линия на приемственост. Имаше спекулации, че Си може да издигне своето протеже Чън Минър и партийния секретар на Гуандун Ху Чунхуа, и двамата на по петдесет и няколко години - достатъчно млади, за да бъдат смятани за подходящи приемници. Но всички мъже в тъмни костюми, които се появиха на подиума, бяха над 60-годишни и най-вероятно ще се пенсионират в края на този петгодишен мандат. Липсата на ясен наследник повдига въпроса колко дълго възнамерява да управлява Си Цзинпин, отбелязва Би Би Си.Китайският лидер Си Цзинпин има толкова титли (повече от дузина), че го наричат \"председателя на всичко\". Той е президент, генерален секретар на комунистическата партия и председател на Централната военна комисия, оглавява работни групи- от Тайван до сигурността в интернет. Миналата година той беше провъзгласен и за \"основен лидер\" на партията - звание, което го издига на същия пиедестал като Мао, Дън Сяопин и Цзян Цзъмин и макар да не носи специални правомощия, дава знак, че Си не бива да бъде предизвикван, пише в. \"Ню Йорк таймс\". Всички тези титли отразяват статута на Си като един от най-влиятелните съвременни лидери на Китай. Водещи световни медии не бяха допуснати на официалното представяне на новия Постоянен комитет на Политбюро на ККП, предаде ДПА. Журналисти от Би Би Си, \"Икономист\", \"Файненшъл таймс\", \"Гардиън\" и \"Ню Йорк таймс\" не бяха допуснати на събитието, за разлика от много други чужди медии, съобщи в декларация в Туитър Клубът на чуждестранните кореспонденти в Китай. \"Трудно е да не се направи изводът, че тези медии не бяха допуснати, за да се отправи послание\", написа клубът в декларацията. \"Да се използва достъпът на медиите като инструмент за наказване на журналисти, чиято работа китайските власти не одобряват, е грубо нарушение на принципите на свободата на словото\", гласи декларацията. Кореспондентката на Би Би Си в Китай Кари Грейси заяви, че не е била съобщена официална причина, но \"неофициално на журналистите е било казано, че причината е начинът, по който отразяват събитията\". Президентът Си Цзинпин каза пред журналистите, присъствали на представянето, че не са необходими \"щедри хвалби\", но че са добре дошли \"обективно отразяване и конструктивни предложения\", добавя ДПА.\n\n\n                    ", "date": "2017.10.25", "title": "Си Цзинпин стана лидер без наследник (обновена)"}
{"url": "http://www.monitor.bg/a/view/53040-%D0%9F%D1%83%D1%82%D0%B8%D0%BD-%D0%BE%D1%82%D0%BC%D0%B5%D0%BD%D1%8F-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%BA%D0%B0%D0%B7%D0%B0%D1%80%D0%BC%D0%B0-%D0%B2-%D0%A0%D1%83%D1%81%D0%B8%D1%8F/", "text": "\n                    Задължителната военна служба в Русия с времето ще бъде отменена, заяви президентът Владимир Путин, цитиран от РИА Новости. Обещанието   прозвуча по време на срещата му с участниците в националния отбор WorldSkills Russia, които попитаха държавния глава дали новото поколение шампиони ще получат право на алтернативна военна служба.\n\n          Президентът напомни и за създаването на научни роти в страната. „Сега, условно казано, ще правим технопарк за млади специалисти, завършили висши учебни заведения. Така те ще могат да карат не алтернативна, а истинска военна служба, използвайки своите знания и учения“, разясни държавният глава. Пресата припомня, че в момента срокът на задължителната казарма в Русия е една година.\n\n          През февруари 2012 г., няколко седмици преди президентските избори, в. „Росийская газета“ публикува статия на Путин, в която той посочи, че целта на властите е „създаване на изцяло професионална армия“. „В същото време обаче трябва да знаем, че професионалната армия е „скъпа“ армия. Затова съхраняването на смесената система на окомплектоване на въоръжените сили в обозрима перспектива е компромис между поставените задачи и текущите възможности на страната“, написа тогава Путин, който в онзи момент, преди почти 6 години, заемаше поста на премиер на Русия. \n                    ", "date": "2017.10.25", "title": "Путин отменя задължителната казарма в Русия"}
{"url": "http://www.monitor.bg/a/view/23953-%D0%9A%D1%80%D0%B5%D0%BC%D1%8A%D0%BB-%D0%BD%D1%8F%D0%BC%D0%B0-%D0%B4%D0%B0-%D1%83%D0%B2%D0%B0%D0%B6%D0%B8-%D0%B2%D0%B5%D0%BA%D0%BE%D0%B2%D0%BD%D0%B8%D1%8F-%D1%8E%D0%B1%D0%B8%D0%BB%D0%B5%D0%B9-%D0%BD%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F%D1%82%D0%B0/", "text": "\n                    Кремъл няма да участва в отбелязването на 100-годишнината от Великата октомврийска социалистическа революция, пише Financial Times,\n\nпосочвайки, че президентът Владимир Путин споделя „нееднозначното“ отношение на руската общественост към събитията с едновековна давност.\n\n          На 7 ноември в страната ще се проведат празнични мероприятия, организирани от комунистическата партия, но държавният глава няма да участва в тях, отбелязва изданието. FT коментира, че „дистанцирането на президента от тази историческа годишнина не е характерно за него, тъй като през последните години историята се превърна във важен инструмент за засилване на единството на нацията“.\n\n          „От момента на разпадането на Съветския съюз през 1991 г. Русия продължава да търси отговори на въпросите „кои сме ние“ и „откъде сме ние“, пише още изданието. „И докато за много други бивши съветски републики придобиването на независимост само по себе се стана силна база за национално самосъзнание, то за Русия денят на независимост донесе повече загуби, отколкото изгоди“, констатира FT. По-рано The Guardian написа, че през последните 100 години Николай II и Владимир Ленин непрекъснато си „съперничат“. Отбелязва се също, че Путин оценява като „нееднозначни“ последствията от революцията през 1917 г.\n                    ", "date": "2017.10.25", "title": "Кремъл няма да уважи вековния юбилей на революцията "}
{"url": "http://www.monitor.bg/a/view/37052-%D0%90%D0%BA%D1%82%D1%80%D0%B8%D1%81%D0%B0-%D0%BE%D0%B1%D0%B2%D0%B8%D0%BD%D0%B8-%D0%94%D0%B6%D0%BE%D1%80%D0%B4%D0%B6-%D0%91%D1%83%D1%88%D1%81%D1%82%D0%B0%D1%80%D1%88%D0%B8-%D0%B2-%D1%81%D0%B5%D0%BA%D1%81%D1%82%D0%BE%D1%80%D0%BC%D0%BE%D0%B7/", "text": "\n                    Младата актриса Хедър Линд успя да спретне скандал, след като обвини бившия американски президент Джордж Буш-старши в секстормоз, пише в. „Дейли Мейл“.Хедър твърди, че по време на съвместна снимка преди 4 години, той дръзко й пускнал ръка по задните части. Сега Буш-старши е на 93 години и е в инвалидна количка, а по време на въпросния срамен момент е бил на 89 години. Линд написа съобщението за тази конфузна случка в социалната мрежа Инстаграм. Своеволното пускането на ръка от страна на бившия президент станало по време на общи снимки след представянето на сериала \"Обрат: Шпионите на Вашингтон\". \"Той си пусна ръката по задника ми, пусна някаква груба шега и продължи да се докосва до мен. Жена му Барбара обърна нагоре очи, сякаш искаше да каже: \"О, пак ли!\", написа Хедър Линд. Любопитното е, че малко по-късно тя премахна поста си, но той съвсем естествено плъзна из мрежата.Пресцентърът на президента Буш-старши веднага реагира на обвинението на Хедър Линд. \"Президентът искрено се извинява, ако неговият опит за шега е обидил госпожа Линд. Той при никакви обстоятелства не е искал умишлено да обижда когото и да било\", се казва в съобщението.\n\n\n                    ", "date": "2017.10.25", "title": "Актриса обвини Джордж Буш-старши в секстормоз (СНИМКА)"}
{"url": "http://www.monitor.bg/a/view/87737-%D0%A0%D0%B0%D0%B7%D0%B2%D0%BE%D0%B4%D1%8A%D1%82-%D0%B1%D0%B8%D0%BB-%D0%BF%D0%BE%D0%BB%D0%B5%D0%B7%D0%B5%D0%BD/", "text": "\n                    Когато става въпрос за търсене на любовта, на повечето хора може да им се струва, че историята на миналите връзки не е от голямо значение за бъдещите. В действителност една раздяла или развод дават редица позитивни възможности за ново начало след почерпения опит от предишни грешки, пише в. \"Дейли експрес\", позовавайки се на международни експерти. Започването на нова връзка след развод на мнозина може да се струва сериозно предизвикателство. Хората в подобна ситуация обаче трябва да знаят, че не са сами.\n\nСпоред статистиката във Великобритания 42 процента от браковете завършват с развод. Това означава, че наоколо има доста необвързани индивиди, които таят надежда да открият любовта отново. Проучване на Меридж Фаундейшън е установило, че успеваемостта на повторните бракове е значително по-висока - 59 процента от хората съумяват да ги запазят, като с напредването на възрастта и благодарение на придобития предишен опит способността им да се обвързват се подобрява.\n\nРазводът и раздялата са болезнени, но същевременно дават възможност на хората да научат повече за самите себе си, както и да осъзнаят какво и кой може да ги направи щастливи.\n\nПри срещите с нови хора след развод, индивидите имат възможността да бъдат автентични. Те по-рядко се ориентират към неподходящи партньори и по-често биват привлечени от такива, с които \"нещата този път могат да се получат\", смятат специалистите.\n                    ", "date": "2017.10.25", "title": "Разводът бил полезен"}
{"url": "http://www.monitor.bg/a/view/35968-%D0%9F%D0%B0%D1%80%D1%82%D0%B8%D1%8F-%D0%BE%D1%82-%D0%9D%D0%BE%D0%B2%D0%B0-%D0%97%D0%B5%D0%BB%D0%B0%D0%BD%D0%B4%D0%B8%D1%8F-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B8%D0%BB%D0%B0-%D1%81-%D0%95%D0%BC%D0%B8%D0%BD%D0%B5%D0%BC/", "text": "\n                    Съд в Уелингтън постанови Националната партия на Нова Зеландия да плати на издателя на Еминем 600 хиляди новозеландски долара (415 000 щатски долара) за нарушени авторски права, съобщи АП.\n\nПартията е използвала песен подобна на \"Lose Yourself\" 186 пъти в успешната си предизборна кампания през 2014 г. Нейните адвокати изтъкнаха, че \"Eminem Esque\" е само подобна, но компанията на Еминем \"Ейт майл\" настоя за сходството с хита от 2002 г.\n\nСъдията определи, че разликите между двете песни са минимални. Решението ще има значение и за други случаи, когато организации използват \"подобни\" на известни песни.\n\nСумата е определена по предполагаемите такси за авторски права, които партията би платила, ако беше получила разрешение да използва хита за реклама.\n\nСъдебното решение е нов удар за Националната партия на Нова Зеландия, която тази година загуби изборите.\n                    ", "date": "2017.10.25", "title": "Партия от Нова Зеландия злоупотребила с Еминем"}
{"url": "http://www.monitor.bg/a/view/36417-%D0%9A%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8-%D0%B3%D1%80%D0%B0%D0%B4-%D0%BE%D0%B1%D1%8F%D0%B2%D0%B8-%D0%B8%D1%81%D0%BF%D0%B0%D0%BD%D1%81%D0%BA%D0%B8%D1%8F-%D0%BA%D1%80%D0%B0%D0%BB-%D0%B7%D0%B0-%D0%BF%D0%B5%D1%80%D1%81%D0%BE%D0%BD%D0%B0-%D0%BD%D0%BE%D0%BD-%D0%B3%D1%80%D0%B0%D1%82%D0%B0/", "text": "\n                    Испанският крал Фелипе Шести беше обявен за персона нон грата от градския съвет на каталунския град Жирона, в който сепаратистите имат силни позиции.\n\nПредложението за обявяване на краля за персона нон грата беше подкрепено на заседание на градския съвет. Освен Фелипе Шести съветниците обявиха за нежелан и представителя на централното испанско правителство в Каталуния Енрик Мильо. Градският съвет гласува с мнозинство и да откаже да подкрепи действието на чл. 155 от испанската Конституция, задействан от правителството на Мариано Рахой. Решението на централното правителство беше взето след референдума за независимост на Каталуния и предполага частично ограничаване на местното самоуправление в автономната област.\n\nПо-рано предложение за обявяване на краля за персона нон грата беше отхвърлено от градския съвет на Барселона. То беше внесено от партията Кандидатура за народно единство, която подкрепя отделянето от Испания.\n\nЕдин от приоритетите на испанското правителство е възстановяване на \"нормалността и законността\" в богатата североизточна област Каталуния, заяви междувременно премиерът Рахой пред парламента. Испанското правителство иска да избегне по-нататъшни икономически щети за Каталуния, дължащи се на опитите за сепаратизъм, като наложи пряко управление на областта, каза Рахой. Над хиляда компании изтеглиха централите си от Каталуния, за да избегнат нестабилността, както и да си осигурят оставане в ЕС. Заради несигурността Мадрид понижи прогнозата за растеж на икономиката, добавя Ройтерс.\n\nНезависима Каталуния би била принудена да напусне Европейския съюз и еврозоната, което пряко ще засегне регионалната икономика, заяви испанският икономически министър Луис де Гиндос, цитиран от Ройтерс. \"Тя (областта) ще бъде извън всички договори, 70 процента от брутния й вътрешен продукт ще бъдат обхванати от мита и физически граници. Тя ще бъде извън еврозоната и банките няма да бъдат включени в дейността на Европейската централна банка. . .ще трябва да създаде собствена валута, която ще бъде силно обезценена\", заяви Де Гиндос пред парламента. Евентуално обезценяване на каталунската валута ще доведе до спад на икономическия растеж на региона, оценяван на 25-30 процента, ще ускори инфлацията и ще удвои безработицата, предупреди министърът.\n\nМеждувременно стана ясно, че членове на каталунското сепаратистко правителство са информирали премиера Карлес Пучдемон, че настояват за свикване на избори в региона, за да се избегне поставянето му под контрола на Мадрид. С това изглежда се цели испанското правителство да не приложи чл. 155 от конституцията, което фактически би отнело автономията на Каталуния - мярка, до която никога не се е стигало, откакто демокрацията бе възстановена в Испания през 1977 г., отбелязва АФП.\n\nСпоред в. \"Вангуардия\" в регионалното правителство е имало \"оживена дискусия\" между настояващи за избори и за едностранно обявяване на независимост. Според каталунския в. \"Периодико\" вторият човек в това правителство - Ориол Жункерас, водач на сепаратистката партия Републиканска левица на Каталуния, е предпочел да не взема страна. Ред депутати от неговата партия обаче заявиха публично, че обявяването на независимост е единственият възможен път за региона.\n\nВ петък се очаква испанският Сенат да гласува мерки, които да позволят на консервативното правителство в Мадрид да уволни целия каталунски кабинет, да поеме контрола върху каталунската полиция и регионалния парламент, както предвижда чл. 155.\n                    ", "date": "2017.10.25", "title": "Каталунски град обяви испанския крал за персона нон грата"}
{"url": "http://www.monitor.bg/a/view/53464-%D0%93%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80%D0%B8%D1%82%D0%B5-%D0%BD%D0%B0-%D0%9B%D0%BE%D0%BC%D0%B1%D0%B0%D1%80%D0%B4%D0%B8%D1%8F-%D0%B8-%D0%92%D0%B5%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D0%B6-%D0%B7%D0%B0%D1%80%D0%B0%D0%B4%D0%B8-%D0%B0%D0%B2%D1%82%D0%BE%D0%BD%D0%BE%D0%BC%D0%B8%D1%8F%D1%82%D0%B0/", "text": "\n                    Губернаторът на Ломбардия Роберто Марони посъветва областния управител на Венето Лука Дзая да си наляга парцалите и да не иска от правителството в Рим „специална автономия“. Просто защото подобен мерак противоречал на конституцията на страната, означава малко или много нещо като завоалиран напън за „полунезависимост“ и в края на краищата не отговаря на целите на произведения в неделя в двете области референдум за амтономия в рамките на основния закон на Италия. Марони подчерта пред журналисти, че ще отстоява пред министър-председателя Паоло Джентилиони 23-те искания, които бяха в основата на програмата на допитването – фискална самостоятелност, самостоятелна организация на здравеопазването, образованието, на местни сили за сигурност и др.\n\nВ интерес на истината солидарен с Роберто Марони в призива му към Дзая се оказа и Матео Салвини – лидера на партията Северна лига, която инициира плебисцита в неделя и активисти на която са и двамата губернатори. Салвини подчерта в интервю, че резултатът от референдума не бива да създава напрежение в страната, която трябвало да остане единна и сплотена и в бъдеще. Политическите му противници от левицата обаче окачествиха това изявление като изцепка, с която Салвини се стреми да запази електората в Южна Италия, която изглежда ще понесе доста щети от задържането занапред на повечето данъци, събирани в Ломбаридия и Венето, на тяхна територия.\n\nЩо се отнася до официалната реакция на правителството в Рим на резултатите от референдума в двете области, осигуряващи една трета от БВП на Италия, то премиерът Паоло Джентилиони заяви пред журналисти, че е готов за преговори с Марони и Дзая веднага след като те формулират точно исканията си към изпълнителната власт.\n                    ", "date": "2017.10.25", "title": "Губернаторите на Ломбардия и Венето на нож заради автономията"}
{"url": "http://www.monitor.bg/a/view/51783-%D0%95%D0%9F-%D0%B2%D1%8A%D0%B2%D0%B5%D0%B4%D0%B5-%D0%BE%D0%B1%D1%89%D0%B0-%D0%B1%D0%B0%D0%B7%D0%B0-%D0%B4%D0%B0%D0%BD%D0%BD%D0%B8-%D0%B7%D0%B0-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0%D1%89%D0%B8%D1%82%D0%B5-%D0%BF%D1%80%D0%B5%D0%B7-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%A8%D0%B5%D0%BD%D0%B3%D0%B5%D0%BD/", "text": "\n                    Европейският парламент прие днес въвеждането на база данни, в която да се отразяват преминаванията на граждани на държави извън ЕС през границите на Шенген. В новата система ще бъдат включени България и Румъния, след като на двете страни бе осигурен достъп до визовата система на ЕС.\n\nВ системата ще бъдат записвани имената, данните от пътническите документи, пръстовите отпечатъци, лицевите снимки, датата и мястото на преминаване на чужденците, както и отказите за влизане в Шенгенското пространство. Тази система ще замести поставянето на печат в паспортите и се очаква да ускори пресичането на границите и установяването на нарушителите.\n\nСъбираните данни ще бъдат съхранявани за три години, а в случай на установени нарушения - за пет години. Системата се очаква да помогне за откриването на чужденците, останали в ЕС по-дълго от разрешения срок.\n                    ", "date": "2017.10.25", "title": "ЕП въведе обща база данни за преминаващите през границите на Шенген"}
{"url": "http://www.monitor.bg/a/view/33250-%D0%A0%D1%83%D0%BC%D1%8A%D0%BD%D1%81%D0%BA%D0%B8%D1%8F%D1%82-%D0%BC%D0%BE%D0%B4%D0%B5%D0%BB-%D0%B2-%D0%A2%D0%B5%D0%BC%D0%B8%D0%B4%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D0%BE%D0%BB%D0%B7%D0%B2%D0%B0-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D1%86%D0%B5%D0%BB%D0%B8/", "text": "Не считам, че има разединение между членовете на съвета * Преди Лозан Панов да предложи нов заместник, ВСС трябва да освободи досегашния \n                    - Аз мисля, че взехме правилно решение. Откъде правя тези изводи? Номинацията на г-н Георги Чолаков беше направена от пленума на ВАС, беше подкрепена от голяма част от съдиите във ВАС. След това беше подкрепена пак с мнозинство от членовете на пленума на ВАС при изслушването. Имаше избор във ВСС, при който той с 20 гласа от максимално възможни 25 беше избран за председател на ВАС. Той е човек от системата, колегите от ВАС го познават и неговата номинация и избор са израз на принципа на съдийското самоуправление. Мисля, че се получи съвпадане между желанието на колегите от ВАС и получения резултат от страна на ВСС. Надявам се в бъдеще да работим с господин Чолаков нормално. Моето желание като представляващ ВСС е да работим нормално с всички дотолкова, доколкото следва да си изпълняваме вменените ни от закона задължения. Там, където има разминавания по различни въпроси, да се обсъждат етично и колегиално и да се вземат решения. Това, че ще има различни виждания или спорове, са нормални неща.- Новият състав на ВСС работи вече трета седмица и до този момент не мога да кажа, че има разделение между членовете на съвета. Приеха се няколко решения – едното от тях беше за изпълняващ функциите председател на СГС, другото беше за избора на председател на ВАС. Има различни виждания, различни тези, но не считам, че това е личностно противопоставяне, считам, че това е визуална особеност на всеки от членовете по конкретен въпрос, който е поставен за решаване. Не считам, че има разединение между членовете на съвета, без значение на какъв принцип, още по-малко разделение по линията на професионалната квота и квотата на Народното събрание. Общо взето, в съвета се работи в една посока, но с различни тези и аргументи.- Не съм забелязал досега някой от членовете на ВСС да има такова проявление. Дали ще продължат така нещата, времето ще покаже.- Не съм запознат в подробности със случая. Знам, че миналата седмица е имало общо събрание на Гражданската колегия. Знам, че е бил поставен въпросът за оставката на колегата Влахов, без да има оставка от негова страна. Моето принципно разбиране по въпроса е, че зам.-председателите нямат собствен мандат, те имат обвързващ мандат с този на председателя. С измененията в ЗСВ се въведе принципът на екипното начало и поради тази причина мандат има административният ръководител, не и неговият заместник. Мандатът на заместника е предопределен от мандата на административния ръководител в съответния орган на съдебната власт. Доколкото си спомням, след избора на г-н Панов през 2015 г. за председател на ВКС той беше казал, че ще определи за свои заместници тези, които бъдат посочени от общото събрание на съответната колегия – Гражданска, Наказателна и Търговска. Мисля, че той така и постъпи, освен ако не греша. Общите събрания казаха своето мнение по въпроса и за господин Влахов, и за госпожа Панова. През 2015 г. започна да тече 7-годишният мандат на г-н Панов като председател на ВКС, при което мисля, че след този момент заместниците му са обвързани с неговия мандат, т.е. той има 7 г. мандат, такъв е мандатът и на заместниците му, освен ако нещо друго не се получи. В правомощието на административния ръководител е да поиска в един или друг момент освобождаване на някои от неговите заместници, но това е съвсем друга тематика. Това е моето разбиране по въпроса.- Председателят може да поиска от Съдийската колегия освобождаване на заместника по една или друга причина – ако примерно счита, че ръководителят на колегията не се справя с изпълнението на своите функции. В този момент според мен в съответствие с чл. 111, ал. 2, т. 3 и ал. 4 от ЗСВ, така, както е взето становището на общото събрание преди изготвяне на предложението до ВСС за назначаването на заместниците, пленумът на ВКС в актуалната към момента редакция на закона може да изрази своето становище по този въпрос. Правилото е, че първо трябва да бъде освободен съответният зам.-председател, за да се предложи друг, а не обратното. До този момент на мен не ми е известно да има внесено предложение в съдийската колегия на ВСС за смяна на зам.-председателя на ВКС Красимир Влахов.- Ако председателят на ВКС реши да се освободи от някой от своите заместници, задължително това трябва да мине през съдийската колегия на ВСС. Трябва да има предложение от негова страна и трябва да се гласува неговото предложение. Ако се приеме предложението му, тогава могат да се предлагат кандидати.- Процедурата за избор на председател на СГС е открита, но на този етап още няма предложени кандидати. Не зная кои ще бъдат кандидатите, когато ги видим, тогава съдийската колегия ще преценява тези неща. Ние избрахме само изпълняващ функциите на председател на СГС. Това е временно състояние за един по-кратък период от време. В този съд има специфични моменти, например разрешаването за прилагане на СРС, което практически е невъзможно да се изпълнява само от един заместник-председател.- Надявам се резултатите да бъдат позитивни в този мониторингов доклад. Идеята за отпадане на мониторинга беше подета от няколко наши евродепутати и председателят на ЕК Жан-Клод Юнкер по памет каза, че в рамките на мандата му трябва да отпадне този мониторинг. Искрено се надявам това да е плод на нашата свършена работа, а не примерно на исканията на един или друг евродепутат или на председателя на ЕК. Това се отнася както за България, така и за Румъния. Ако те са по-напред, трябва да дърпат нас, ако ние сме по-напред, трябва да дърпаме тях. Обвързани сме като скачени съдове.- Едно към едно да привнасяме румънския модел в България е неприемливо. Не считам, че това би бил добър знак и би имал положително въздействие. Всяка една съдебна система има своите особености. За румънската страна се говорят и някои други неща, някои положителни, други не, че се изпълняват политически поръчки и т.н. И там се появи някакво недоволство – дали е обективно то, или е плод от засилената работа на прокуратурата, не мога да кажа. Работата и функциите на съдебната власт не са да налага или да преследва някакви политически цели. Тя си има свои цели и приоритети, които следва да спазва, които са определени в конституцията и в законите. Това е нашата функция. Външните модели може да бъдат изкривени и може да не бъдат приложени, както са там, може да не работят, може да тръгнат в друга посока. Твърде спорно е и не считам механичното му привнасяне в българската правна система за правилен подход.  \n\n\n                    ", "date": "2017.10.25", "title": "Румънският модел в Темида може  да се ползва за политически цели"}
{"url": "http://www.monitor.bg/a/view/27101-%D0%A8%D0%BE%D1%84%D1%8C%D0%BE%D1%80-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B0-%D0%B1%D0%BB%D1%8A%D1%81%D0%BD%D0%B0-%D0%BA%D0%BE%D0%BD-%D0%B8-%D0%B7%D0%B0%D0%B3%D0%B8%D0%BD%D0%B0/", "text": "\n                    24-годишен мъж без книжка загина на пътя Варна-Бургас, след като блъсна с колата си излязъл на платното кон, съобщиха от Областната дирекция на МВР във Варна.\nСигналът за катастрофата, която е станала на 200 метра преди табелата за село Старо Оряхово, е подаден около 23 часа снощи.\n24-годишният мъж от село Детелина е управлявал лек автомобил \"Фолксваген\", като е седнал зад волана без свидетелство за правоуправление. Той е блъснал кон, излязъл на пътното платно, след което колата излетяла от пътя и паднала в отводнителен канал.\nВодачът е загинал на място. Извършен е оглед. По случая има образувано досъдебно производство. Изясняват се причините за тежката катастрофа. \nСамо преди пет дни пуснат на свобода кон причини тежка катастрофа и на главен път София–Бургас в района на карловското село Певците. В тъмното шофьор на БМВ не видял животното навреме и за да избегне сблъсъка, направил рязък завой и се ударил в идващия насреща Фолксваген Голф, а после - и в крайпътно дърво. \nТрима души са загинали, а 20 са ранените при катастрофи през изминалото денонощие, съобщават от пресцентъра на МВР. Един е с опасност за живота.\nВ страната са станали 21 пътни инцидента.\nВ София са регистрирани едно тежко и 205 леки произшествия. Няма загинали, един човек е ранен. \n \n                    ", "date": "2017.10.25", "title": "Шофьор без книжка блъсна кон и загина"}
{"url": "http://www.monitor.bg/a/view/8764-%D0%A2%D0%B0%D0%BA%D1%81%D0%B8-%D0%B1%D0%BB%D1%8A%D1%81%D0%BD%D0%B0-%D0%B4%D0%B5%D1%82%D0%B5-%D0%B8-%D0%B8%D0%B7%D0%B1%D1%8F%D0%B3%D0%B0/", "text": "\n                    \nТаксиметров шофьор е блъснал 11-годишно момиченце на пешеходна пътека в Пловдив, след което е избягал, съобщиха от полицията.\nИнцидентът е станал около 8 часа тази сутрин на кръстовището на пловдивските булеварди \"Мария Луиза\" и \"Източен\".\nДетето е пресичало на пешеходна пътека, която е блъснато от таксиметров автомобил \"Дачия\". Шофьорът обаче не е спрял и е избягал от местопроизшествието. Момичето е транспортирано в болница. \nМалко по-късно 59-годишният таксиджия се върнал на мястото на инцидента и обяснил, че не спрял, защото трябвало да откара клиент до адрес, предаде \"Марица\". Мъжът е тестван за алкохол и наркотици, пробите са отрицателни.\nПо случая се води разследване. \n \n                    ", "date": "2017.10.25", "title": "Такси блъсна дете и избяга"}
{"url": "http://www.monitor.bg/a/view/53255-%D0%91%D1%83%D1%81-%D1%83%D0%B4%D0%B0%D1%80%D0%B8-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%BA%D0%B0-%D0%BD%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%BF%D1%8A%D1%82%D0%B5%D0%BA%D0%B0/", "text": "\n                    Микробус е блъснал и ранил тежко 76-годишна жена в Пазарджик рано сутринта. Жената е пресичала на пешеходна пътека на ул.“Хр.Ботев“ недалеч от сградата на пожарната служба, когато е била ударена от возилото, съобщиха очевидци. Инцидентът е станал към 7.00 ч. сутринта, потвърди  говорителят на Областната дирекция на полицията Мирослав Стоянов. Сигналът е подаден на тел. 112 в 7:25 часа и пострадалата е откарана от Спешна помощ в МБАЛ – Пазарджик, в тежко състояние. Водачът на микробуса е останал на място след катастрофата и е оказал съдействие на екипа на Районното управление на полицията в града. Според свидетели на тежкия удар видимостта е била ограничена заради ранния час, а допълнително усложнение на пътя създала и мократа настилка вследствие на валежа. От полицията припомнят, че при такива обстоятелства на пътя водачите трябва да са много по-внимателни, а пешеходците да не разчитат само на това, че шофьорите ще ги забележат навреме.\n                    ", "date": "2017.10.25", "title": "Бус  удари пенсионерка на пешеходна пътека"}
{"url": "http://www.monitor.bg/a/view/44113-%D0%9E%D1%81%D1%8A%D0%B4%D0%B8%D1%85%D0%B0-%D1%83%D1%81%D0%BB%D0%BE%D0%B2%D0%BD%D0%BE-%D0%BC%D0%B8%D1%82%D0%BD%D0%B8%D1%87%D0%B0%D1%80%D0%BA%D0%B0-%D0%BE%D0%BF%D0%B8%D1%82%D0%B0%D0%BB%D0%B0-%D0%B4%D0%B0-%D0%BF%D0%BE%D0%B4%D0%BA%D1%83%D0%BF%D0%B8-%D1%88%D0%B5%D1%84%D0%B0-%D0%BD%D0%B0-%D0%9A%D0%97%D0%9F-%D0%B2-%D0%91%D1%83%D1%80%D0%B3%D0%B0%D1%81/", "text": " Подхвърлила 500 лева в цигарена кутия, за да не състави акт на майка й\n                    Една година условно с три години изпитателен срок и 1000 лева глоба отнесе столична митничарка, за опит да подкупи шефа на Комисията за защита на потребителите в Бургас Николай Стойков. Присъдата е на Бургаски окръжен съд и бе потвърдена от Апелативната инстанция. Корупционният случай датира от лятото на 2015-та година, когато инспектори от КЗП извършили проверка на заведение, собственост на майката на митничарката Марица Галева. Проверяващите установили, че заведението й на Южния плаж в Китен работи без категоризация и естествено й съставили акт. Няколко дни по-късно митничарката пристигнала в кабинета на шефа на КЗП, като опитала да го склони да не издава наказателно постановление и глоба. \n\"Дайте да оправим нещата и да видим какво може да се направи. При нас в митницата стават нещата много лесно\", казала Марица Галева, но шефът на КЗП я прекъснал и я помолил да напусне кабинета му веднага. Тя излязла от стаята, но малко по-късно отново се върнала при директора и хвърлила кутия от цигари на бюрото му, в която били навити банкноти, след което си тръгнала. Стойков незабавно позвънил в полицията без да докосва цигарената кутия с парите. Пристигналите на място ченгета преброили точно 500 лева, оставени очевидно като подкуп. Шефът на КЗП-Бургас лично се яви в съдебната зала, за да свидетелства. \nСпоред апелативните магистрати всички факти по делото сочат последователни и целенасочени действия от страна на подсъдимата да даде в дар банкноти на обща стойност 500 лева на Началника на КЗП в гр. Бургас, съзнавайки неговото длъжностно качество, с ясната цел да не изпълни служебните си задължения по санкционирането на нейната майка. Марица Галева е действала с пряк умисъл и пряко е целяла исканите от нея общественоопасни последици. Споредвъззивната инстанция независимо от сравнително ниската стойност  на предложения дар - 500 лева, деянието разкрива висока степен на обществена опасност, защото е пряко насочено към осуетяване на изпълнение на служебни задължения на длъжностно лице при и по повод службата му.\nБургаският апелативен съд е намерил наложеното наказание за законосъобразно и справедливо, съобразено с характера и механизма на осъществения опит за подкуп и занижената лична обществена опасност на подсъдимата, като е отчетена и високата чувствителност на обществото към подобен род прояви.\nРешението подлежи на обжалване или протест в 15-дневен срок от съобщаването на страните пред ВКС.\n \n                    ", "date": "2017.10.25", "title": " Осъдиха условно митничарка, опитала да подкупи шефа на КЗП в Бургас"}
{"url": "http://www.monitor.bg/a/view/11857-%D0%92%D1%8A%D1%80%D0%BD%D0%B0%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%BC%D1%8A%D0%B6-%D0%B8-%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D0%B3%D0%B0%D1%80%D0%B0%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D0%B6%D0%B5%D0%BD%D0%B0-%D0%BE%D1%82-%D0%B3%D1%80%D1%83%D0%BF%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B0-%D0%B7%D0%B0-%D1%80%D0%B5%D0%BA%D0%B5%D1%82/", "text": "\n                    Апелативният специализиран наказателен съд наложи по-тежки мерки за неотклонение на двама от обвинените за участие в група за отвличания и изнудвания в Русе.\nГрупата е задържана на 12 октомври 2017 г. при специализирана операция на ГДБОП и Специализираната прокуратура. \nНа 15 октомври 2017 г. Специализираният наказателен съд постанови „Задържане под стража“ за шестима от общо осемте обвинени. Един от участниците в групата – Милен В., бе оставен под домашен арест по здравословни причини, а на Цветелина С. – съпруга на ръководителя на групата, бе наложена „Парична гаранция“ в размер на 2000 лв., за да полага грижи за детето си. \nСлед протест на Специализираната прокуратура и представена съдебно-медицинска експертиза за състоянието на Милен В. Апелативният специализиран наказателен съд отмени решението на първата инстанция по отношение на Милен В. и му наложи мярка за неотклонение „Задържане под стража“. \nАпелативният съд измени и размера на паричната гаранция на Цветелина С., като я увеличи от 2000 на 5000 лева. Решението е окончателно. \nСъбраните доказателства сочат, че повечето от жертвите на групата са работили като служители на фирми, управлявани от ръководителя Илия С. и съпругата му. Един от пострадалите е бил отвлечен и малтретиран в продължение на денонощие, за да подпише запис на заповед за 100 000 лева в полза на групата. Бил държан и бит в мазе, по чиито стени и под предварително били заковани найлони, за да не остават следи. \nПо време на операцията по задържане на участниците бяха намерени и иззети метални палки, три пистолета, над 100 патрона, 400 г тротил, ножове, 2000 евро от престъпна дейност и други доказателства.\n \n                    ", "date": "2017.10.25", "title": "Върнаха в ареста мъж и вдигнаха гаранцията на жена от група обвинена за рекет"}
{"url": "http://www.monitor.bg/a/view/10032-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%B7%D0%B0-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B0-%D1%81-%D0%B1%D0%B0%D0%BD%D0%BA%D0%BE%D0%B2%D0%B8-%D0%BA%D0%B0%D1%80%D1%82%D0%B8/", "text": "\n                    38-годишен търговец от град Твърдица е злоупотребил със средства от оперативните програми и се е възползвал от възнагражденията, давани от държавата за временно  наемане на работници.\n\nЗлоупотребата лъснала в хода на проверка, извършена на 23 октомври от служители на  РУ-Твърдица и сектор „Противодействие на икономическата престъпност“ при  ОДМВР-Сливен.\n\nПроверяващите установили, че 38-годишният Петко Таранджиев  е задържал дебитните карти на двадесетина роми, наети да работят във фирмата му, като изтеглял за себе си голяма част от заплатите им.\n\nВ хода на извършените процесуално- следствени действия полицейските служители са иззели документи и книжа, имащи отношение към извършеното престъпления, образувано е било досъдебно производство под надзора на сливенската окръжна прокуратура.\n\nТърговецът е втори мандат съветник и е зам. председател на общинския съвет в Твърдица.Избран е бил с листата на БСП.\n\n„Чух за такава проверка, но не зная подробности. Петко има няколко магазинчета и ресторантче в ромския квартал, вероятно е наемал работници от бюрото по труда за там.“, лаконично коментира кметът на Твърдица Атанас Атанасов.\n\nПредседателят на БСП в градчето Ваня Колева, която е също общински съветник научи от медиите за проверката във фирмата на съпартиеца си. По думите й преди няколко седмици в местната организация постъпило предложение той да бъде изключен заради неплащане на членски внос и неходене по събранията и мероприятията .\n\n„Не желая да разговарям.Не съм сигурен, че сте този , за който се представяте!“ заяви Петко Таранджиев  по телефона и прекъсна разговора.\n                    ", "date": "2017.10.25", "title": "Разследват общински съветник за злоупотреба с банкови карти "}
{"url": "http://www.monitor.bg/a/view/43827-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%B3%D0%BD%D0%B0-%D1%87%D0%B8%D1%87%D0%BE%D1%82%D0%BE-%D0%BD%D0%B0-%D0%BD%D0%B5%D0%B2%D1%80%D1%8A%D1%81%D1%82%D0%BD%D0%BE%D1%82%D0%BE-%D0%B4%D0%B5%D1%82%D0%B5-%D1%81-%D1%86%D0%B8%D0%B3%D0%B0%D1%80%D0%B0%D1%82%D0%B0/", "text": "  Попиросата била пълна с тютюн, събиран от фасове\n                    Районната прокуратура в Козлодуй погна 22-годишния Богомил Цецков – Боко, който снима невръстната си племенница с цигара в устата, която изглеждаше като натъпкана с марихуана. Обвинителите са се самосезирали от потресаващия кадър, качен от чичото във Фейсбук и публикуван в много медии. Извършената проверка от местния отдел за закрила на детето пък показала, че папиросата, с която Боко щракнал момиченцето, била натъпкана не са дрога, а с тютюн от фасове. Събирала го бабата на детето, която е чистачка в заведение, за да си свива цигари. А Боко признал, че си е направил шега като е снимал племенницата си, а не я е карал да пуши. Той вече не само е махнал фотоса, но е и изтрил профила си в социалната мрежа. „Богомил е бил в стаята с племенницата си, която е на две години и половина, майката на детето е била в съседната стая. Бащата е в затвора. Той не е преценил, че прави нещо лошо, като е дал на детето не запалена цигара с тютюн. Снимал го е и го е качил за забавление” – обясниха от отдела за закрила на детето. Прокуратурата тепърва ще преценява дали да повдигне обвинения на чичото. \n\n\n                    ", "date": "2017.10.25", "title": "Прокуратурата погна чичото на невръстното дете с цигарата"}
{"url": "http://www.monitor.bg/a/view/83155-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B0%D1%82%D0%B0-%D0%B7%D0%B0-%D0%BF%D0%BE%D0%B4%D0%BF%D0%B8%D1%81%D0%B0-%D0%BD%D0%B0-%D0%BA%D0%BC%D0%B5%D1%82%D0%B0-%D0%91%D0%B5%D0%BB%D0%B8%D0%B2%D0%B0%D0%BD%D0%BE%D0%B2/", "text": "\n                    Районната прокуратура в Хасково отказа да образува досъдебно производство, в което да разследва подписа-печат на кмета Добри Беливанов. Това е станало с постановление на обвинителя от Районна прокуратура Емилия Генова.\n\nСигналът в прокуратурата бе поданен от председателя на Общинския съвет в Хасково Таня Захариева. Заради подписан с подпис-печат на Добри Беливанов документ, с който кмета иска от чужбина удължаване на отпуската си с един ден.\n\nЗахариева установила, че навярно става дума за подпис-печат. В нея възникнали съмнения че е възможно и други документи да са били парафирани с този печат, без знанието на кмета Добри Беливанов.\n\nВ хода на прокурорската проверка обаче се установило, че на 27 септември т.г. кметът се обадил в общината от чужбина и съобщил, че поради технически причини няма да успее да се върне на работа на 29 септември, за когато бе насрочена и сесия на Общинския съвет. Затова от отдел “Човешки ресурси” в администрацията изготвили документа за удължаване на отпуска му с един ден, който бил подпечатан от техническия секретар Мария Спилкова. Тя положила подписа-печат след като лично разговаряла с кмета и той потвърдил, че отпускът му трябва да бъде удължен с един ден.\n\nВ обясненията си Добри Беливанов посочил, че този подпис-печат се намира при техническия сектетар и се ползва главно при раздаване на грамоти и награди. През останалото време бил под ключ.\n\nПрокуратурата намира, че в дадения случай не се налага намеса на държавното обвинение и по-нататъшно разследане на случая.\n                    ", "date": "2017.10.25", "title": "Прокуратурата прекрати проверката за подписа на кмета Беливанов"}
{"url": "http://www.monitor.bg/a/view/11081-%D0%A3%D1%81%D0%BB%D0%BE%D0%B2%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-21%D0%B3%D0%BE%D0%B4%D0%B8%D1%88%D0%BD%D0%B0-%D0%BE%D0%BF%D0%B8%D1%82%D0%B0%D0%BB%D0%B0-%D0%B4%D0%B0-%D0%B2%D0%BA%D0%B0%D1%80%D0%B0-%D1%85%D0%B5%D1%80%D0%BE%D0%B8%D0%BD-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    Окръжната прокуратура във Варна сключи споразумение с Ваня Василева, която е приела да изтърпи наказание „лишаване от свобода“ за срок от 1 година и половина с 3-годишен изпитателен срок. 21-годишната Ваня се признала за виновна за престъпление по член 354 „а“, ал. 1, във връзка с член 18, ал. 1 от НК. На 15 октомври тя се опитала да вкара във варненския затвор 0,45 грама хероин за лишения от свобода Красимир Илиев, с когото се запознала в интернет. Василева започнала да ходи на свижданията на Илиев във варненския затвор, след което двамата се сближили. Така се уговорили да изпрати в затвора хероин на лишения от свобода с пощенска пратка, заедно с тетрадки с писма и свои снимки. За да не бъдат разкрити, Василева се подписала с други имена като изпращач, а вместо приятелят й, като получател на пратката с хероин, посочила на плика съкилийник на Илиев. Служителите от затвора проверили пратката по системата за оценка на риска и установили наличието на наркотик в нея. Посоченият като получател отрекъл да познава някой с посоченото от Василева измислено име. По снимките й, с които разполагал обаче приятелят й Красимир Илиев и чрез графологическа експертиза на надписа върху плика, авторството й било установено. След проведеното разследване и събраните доказателства, тя е предадена на съд. По-късно приема да сключи споразумение, което било одобрено от състав на Варненския окръжен съд и влязло в сила.\n                    ", "date": "2017.10.25", "title": "Условна присъда за 21-годишна, опитала да вкара хероин в затвора"}
{"url": "http://www.monitor.bg/a/view/530-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%87%D0%B8%D0%BD%D0%BE%D0%B2%D0%BD%D0%B8%D0%BA-%D0%BE%D1%82-%D0%9C%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%B7%D0%B0-%D0%B8%D0%B7%D0%BC%D0%B0%D0%BC%D0%B0-%D0%BF%D0%BE-%D0%BF%D1%80%D0%BE%D0%B3%D1%80%D0%B0%D0%BC%D0%B0%D1%82%D0%B0-%D0%B7%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%BE%D1%81%D1%82/", "text": "\n                    Младши сътрудник от главна дирекция „Европейски фондове за конкурентоспособност“ при Министерството на икономиката и негов съучастник са били арестувани по обвинение, че са мамили кандидат-бенефициенти по програма \"Енергийна ефективност\", съобщиха от прокуратурата. Съучастникът, който бил много пъти осъждан, в това число и за престъпления против собствеността, се представял за длъжностно лице от икономическото ведомство. Акцията на ДАНС се провела под ръководството на Специализирано звено „Антикорупция“ към Софийска градска прокуратура. Разследването започнало на 9 октомври по сигнал от министъра на икономиката до председателя на ДАНС. Проверката била извършена от агенти от дирекция „Финансова сигурност“. В хода на разследването до момента станало ясно, че служител на Министерството на икономиката и негов съучастник са мамили кандидат-бенефициенти по процедура „Енергийна ефективност“. Пред тях те твърдели, че са в състояние да им съдействат представените от тях проекти да получат максимално безвъзмездно финансиране срещу процент от сумата. След разрешение на Софийски градски съд са били извършени претърсвания и изземвания на три адреса в София, един от които е в служебно помещение в Министерство на икономиката. Там са намерени и иззети книжа и предмети, компютри и др., имащи значение за престъпната дейност. Двамата са задържани за срок до 72 часа.\n                    ", "date": "2017.10.25", "title": "Арестуваха чиновник от Министерството на икономиката за измама по програмата за енергийна ефективност"}
{"url": "http://www.monitor.bg/a/view/50999-%D0%92%D0%BE%D0%B5%D0%BD%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B2%D0%BB%D0%B5%D0%B7%D0%B5-%D0%B2-%D0%90%D0%B2%D0%B8%D0%BE%D0%B1%D0%B0%D0%B7%D0%B0-%D0%93%D1%80%D0%B0%D1%84-%D0%98%D0%B3%D0%BD%D0%B0%D1%82%D0%B8%D0%B5%D0%B2%D0%BE-%D0%B4%D0%B0%D0%BD%D0%BD%D0%B8-%D0%B7%D0%B0-%D0%B1%D1%83%D0%BD%D1%82-%D0%BD%D1%8F%D0%BC%D0%B0/", "text": "\n                    Военна полиция провери пилотите в Авиобаза „Граф Игнатиево” и установи, че данни за бунт няма. Личният състав на военното формирование е изпълнявал задачите си. Нямало данни за откази да летят, както и за „бунт” на летателния и техническия състав, съобщи пресцентърът на Главна прокуратура. Военна полиция е изпратила докладна от извършената проверка на главния прокурор Сотир Цацаров и на военно-окръжния прокурор на Пловдив полк. Димо Бъчваров, който е преценил, че няма данни за престъпление.\n\nМеждувременно стана ясно, че и в сряда в авиобазата няма да бъдат изпълнявани тренировъчни полети. Информацията е неофициална, тъй като командването на авиобазата отказва информация с мотива, че няма разрешение да дава интервюта. Дали за втори ден пилотите са се почувствали психологически непригодни да летят или причината е друга, остава неясно. Отново според неофициална информация летателният състав негодува заради малкото часове нальот на година и заради несертифицираните от руската „РСК МиГ” 10 ремонтирани двигателя за МиГ-29.  \n                    ", "date": "2017.10.25", "title": "Военна полиция влезе в авиобаза „Граф Игнатиево”, данни за бунт няма"}
{"url": "http://www.monitor.bg/a/view/78272-%D0%92%D0%BD%D0%B5%D1%81%D0%BE%D1%85%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D0%BC%D0%B0%D1%88%D0%B8%D0%BD%D0%B8%D1%81%D1%82%D0%B8%D1%82%D0%B5-%D0%B7%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%B2-%D0%A5%D0%B8%D1%82%D1%80%D0%B8%D0%BD%D0%BE/", "text": "\n                    Окръжната прокуратура в Шумен внесе в съда обвинителния акт срещу машинистите на дерайлиралия в село Хитрино влак.\n41-годишния машинист Димитър Михнев и 60-годишния му помощник Радослав Петков са обвинени за това, че на 10 декември м.г. при управление на подвижен железопътен състав по непредпазливост са причинили смъртта на 7 души и телесни повреди на други 14 души в шуменското село Хитрино, като случаят е особено тежък. Причинени са и значителни щети на близките административни и жилищни сгради. \nПри наредено влизане в гара Хитрино на трети отклонителен коловоз Димитър Михнев не е изпълнил незабавно, точно и безусловно указанията на сигнала на предупредителния семафор. \nПри навлизане в гарата той е управлявал влаковата композиция със скорост 78 км/ч. и не е намалил скоростта до 40 км/ч., съобщиха от прокуратурата. \nВторият машинист Радослав Петков пък не е предприел действия за незабавно спиране на влака, след като Михнев не показал с действия, че го управлява безопасно. \nВ резултат на допуснатите нарушения от двамата машинисти е последвало дерайлиране на влака и повреждане на вагон-цистерни от състава на композицията, изтичане на превозван газ пропилен и последвал взрив. Загинали са седем души, а 14 са пострадали. \nРазследването е установило, че произшествието не е предизвикано от повреди в жп инфраструктура; не се дължи на повреди в осигурителната техника; не е предизвикано от техническа неизправност на подвижния състав; не се касае за техническа неизправност, свързана с превозвания товар - претоварване или недостатъчно натоварване на вагоните цистерни. \nПричина за катастрофата е движението на влака с висока скорост –двойно по-висока от разрешената от 40 км/час по криви при влизане в отклонителния трети коловоз на гара Хитрино, което е довело до претоварване и разрушаване на железния път и дерайлиране на част от вагоните. \nПри дерайлирането е настъпил пробив в десетата цистерна от влака, натоварена с пропилен, изтекъл е газ, който се е смесил с въздуха и се взривил, при което разрушил сгради и последвал пожар. Налице е пряка причинно-следствена връзка между допуснатите от двамата подсъдими нарушения на правилата за движението на подвижен състав и настъпилата смърт на повече от едно лице (на 7 лица) и телесни повреди на повече от едно лице (на 14 лица). \nМатериалите по делото, което е от изключителна фактическа и правна сложност, са 40 тома, а обвинителният акт срещу двамата подсъдими – 75 страници. При разследването, в което са участвали 13 следователи от Националната следствена служба, са били назначени и изготвени десетки експертизи – съдебномедицински, съдебнопсихиатрични, за установяване на средни и тежки телесни повреди, токсикологична, за алкохол и наркотични вещества, химическа, пожаротехническа, компютърна, на железопътния път, техниката и скоростта на движение на композицията, която е извлечена като информация от черните кутии на влака. \nДимитър Михнев е с мярка за неотклонение „парична гаранция“ 10 000 лева, а Радослав Петков с „подписка“. Наложена им е забрана за напускане на страната. \nПредстои Окръжният съд в Шумен да насрочи разглеждането на делото.\n \n                    ", "date": "2017.10.25", "title": "Внесоха обвиненията срещу машинистите за катастрофата в Хитрино"}
{"url": "http://www.monitor.bg/a/view/23809-%D0%9F%D0%BE%D0%BB%D0%B8%D1%86%D0%B8%D1%8F-%D0%B2%D0%BB%D0%B5%D0%B7%D0%B5-%D0%B2-%D0%9C%D0%B0%D0%B9%D1%87%D0%B8%D0%BD-%D0%B4%D0%BE%D0%BC-%D0%B7%D0%B0%D1%80%D0%B0%D0%B4%D0%B8-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%80%D0%BE%D0%B4%D0%B8%D0%BB%D0%BA%D0%B0/", "text": "\n                    Полицията в София изяснява случай на смърт на 27-годишна жена в болница \"Майчин дом\". Жената е починала преди дни след раждане, като роднините ѝ твърдят, че към момента нямат никаква информация за причините за смъртта.\nМладата жена е била на лечение допреди дни в частна гинекологична болница в София, но оттам са я премесили в \"Майчин дом\" заради двустранна бронхопневмония.\nВ момента екипи на 4-то РПУ изясняват какво точно се е случило и каква е причината за смъртта на младата жена, предаде БНР.\n\n\n\n\n                    ", "date": "2017.10.25", "title": "Полиция проверява АГ-болница, заради смъртта на родилка "}
{"url": "http://www.monitor.bg/a/view/87755-%D0%91%D0%B0%D1%89%D0%B0-%D0%B1%D0%BB%D1%83%D0%B4%D1%81%D1%82%D0%B2%D0%B0%D0%BB-%D1%81-13%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D1%81%D0%B8-%D0%B4%D1%8A%D1%89%D0%B5%D1%80%D1%8F/", "text": "Мъжът от с. Вокил твърдял, че не помни, защото бил пиян\n                    Баща блудствал с родната си 13-годишна дъщеря в силистренското село Вокил. 50-годишният Ахмед Ю. е задържан, а Окръжният съд в Силистра му наложи мярка за неотклонение „задържане под стража”.\n\nБащата е привлечен като обвиняем за извършване на действия с цел да се възбуди или удовлетвори полово желание без съвкупление. За тежкото умишлено деяние законът предвижда затвор от 5 до 20 години.\n\nАхмед е осъждан многократно и е бил предсрочно освободен от затвора. При разпита е обяснил на разследващите, че не помни да е посягал на момичето, тъй като бил много пиян, но приел да е извършил престъплението, след като дъщеря му твърдяла това.\n\nДруг подобен случай разтърси наскоро Русе. На подсъдимата скамейка в края на август т.г. бе изправен 37-годишният Йорго Колев, който 42 пъти изнасилил родната си непълнолетна дъщеря в русенското градче Мартен. Заради гнусното престъпление мъжът получи присъда от 12 години и осем месеца затвор.\n                    ", "date": "2017.10.25", "title": "Баща блудствал с  13-годишната си дъщеря"}
{"url": "http://www.monitor.bg/a/view/70086-%D0%9F%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%85%D0%B2%D0%B0%D0%BD%D0%B0-25-%D0%B1%D1%8A%D0%BB%D0%B3%D0%B0%D1%80%D0%B8-%D0%BA%D1%83%D0%BF%D1%83%D0%B2%D0%B0%D0%BB%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%BD%D0%B8-%D0%B1%D0%B8%D0%BB%D0%B5%D1%82%D0%B8-%D1%81-%D0%BC%D0%B0%D0%BD%D0%B8%D0%BF%D1%83%D0%BB%D0%B8%D1%80%D0%B0%D0%BD%D0%B8-%D0%BA%D0%B0%D1%80%D1%82%D0%B8/", "text": "\n                    Полицията у нас е установила 25 души, закупили самолетни билети с манипулирани банкови карти. Страната ни е част от международна операция, проведена в общо 61 държави. В акцията са участвали общо 61 държави, 63 авиопревозвачи и 6 онлайн туристически агенции. Задържани са общо 195 души, заподозрени за измами. В България са установени 25 човека с билети, закупени с манипулирани банкови карти. В полицейските действия, предприети в рамките на операцията на територията на страната са участвали ГДБОП и Националната полиция. Техни екипи са извършили проверки на пътници на летище \"София\" във връзка със сигнали от авиокомпании. В рамките на операцията са задържани и няколко човека, направили опит да пренесат наркотици от Латинска Америка за Европа. За тях било установено, че често пътуват, използвайки самолетни билети, закупени чрез измама.\n                    ", "date": "2017.10.25", "title": "Полицията хвана 25 българи купували самолетни билети с манипулирани карти"}
{"url": "http://www.monitor.bg/a/view/86867-7%D0%B3-%D0%B8-6%D0%BC-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B0%D0%B4%D0%B2%D0%BE%D0%BA%D0%B0%D1%82-%D0%BE%D1%82-%D0%9F%D0%BB%D0%BE%D0%B2%D0%B4%D0%B8%D0%B2/", "text": "Шестима подсъдими за палежи, сплашване и опит за убийство получиха общо 36 години зад решетките, един е оправдан\n                    За 7 години и половина в затвора при първоначално строг режим отива пловдивският адвокат Владимир Елдъров. Той, Мартин Поптолев, Светлин Спасов, Радослав Керанов, Милко Доевски, Петьо Пенев и Валери Бодуров бяха подсъдими по обвинения за палежи, сплашване и опит за убийство. Първите шестима отиват в затвора за общо 36 години, а седмият – Валери Бодуров, е оправдан, реши съдия Станислава Бозева. Точно един час продължи прочитането на дългата 20 страници присъда, която не е окончателна и може да бъде обжалвана.От държавното обвинение поискаха от съда да промени мерките за неотклонение на четирима от подсъдимите: Владимир Елдъров, Светлин Спасов, Мартин Поптолев и Радослав Керанов, в „задържане под стража” и искането бе удовлетворено. След прочитането на присъдата четиримата бяха закопчани директно в съдебната зала и отведени в затвора.57 свидетели и 22 вещи лица бяха разпитвани по мега делото, по време на което подсъдимите не се признаваха за виновни и искаха да бъдат оправдани напълно. Владимир Елдъров в съучастие с Радослав Керанов през лятото на 2013 г. са подбуждали Мартин Поптолев да убият Владко Мерджанов, гласеше едно от обвиненията срещу тях. Според друго обвинение на прокуратурата Владимир Елдъров и Радослав Керанов като подбудители от 10 октомври 2013г. до 29 март 2014г. в Пловдив и Баня, както и в селата Зелениково и Марково, в съучастие с извършителите Светлин, Мартин, Валери и Петьо са запалили имущество със значителна стойност и от пожарите са причинени значителни вреди. На 1 февруари 2014 г. Владимир Елдъров е накарал Светлин и Мартин да счупят предното дясно стъкло на л.а. „Хюндай Соната”, собственост на адвокат Димитър Деков и да подхвърлят в колата обезглавен петел. Срещу Владимир Елдъров и Радослав Керанов бе повдигнато обвинение, че през лятото на 2013 г. в Пловдив в съучастие са поискали Мартин Поптолев да убие адвокат от Пловдив. На 23 октомври 2014г. Радослав Керанов е накарал Милко да запали къща в Кричим на стойност 25 200 лева, като при пожара е можел да загине Хачо Хованесян, който е бивш служител на Керанов. Щетите от огъня са за 1010 лева. Мартин и Светлин в Пловдив и Марково са повредили леки коли „Форд Фиеста” и „Мицубиши”, като размерът на щетите е 2788 лева. Петьо и Мартин на 22 октомври 2013г. запалили къща с гараж, собственост на Тихомир М. на стойност 89 100 лв. и автомобил БМВ, собственост на Йорданка М. на стойност 15 875 лв., като общо стойността на увреденото имущество е 16 287 лв. и пожарът е представлявал опасност за живота на други лица и са причинени значителни вреди. На 6 декември 2013г. Мартин, Петьо и Светлин в Пловдив отнели товарен автомобил БМВ и чужди движими вещи, всичко на обща стойност 58 735 лв. от владението на Цветан Г. Няколко месеца по-късно – на 8 февруари 2014г. Мартин и Светлин ограбили от Илиас Т. 200 лева и ръчен часовник марка „Келвин Клайн” за 290 лева, като грабежът е придружен с причиняването на средна телесна повреда, бяха обвиненията, които прокуратурата доказваше в съда. \n\n\n                    ", "date": "2017.10.25", "title": "7г. и 6м. затвор за адвокат от Пловдив"}
{"url": "http://www.monitor.bg/a/view/72292-%D0%A0%D0%BE%D0%B4%D0%BD%D0%B8%D1%82%D0%B5-%D1%81%D1%82%D1%83%D0%B4%D0%B5%D0%BD%D1%82%D0%B8-%D0%BF%D1%80%D1%8A%D1%81%D0%BA%D0%B0%D1%82-12-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-8-%D0%B4%D0%B5%D0%BA%D0%B5%D0%BC%D0%B2%D1%80%D0%B8/", "text": "Над 200 000 бъдещи висшисти се очаква да се веселят на празника\n                    Родните студенти ще пръснат поне 12,180 млн. лева за предстоящия празник 8 декември. Това показват изчисления на „Монитор“ на база данни на Института за анализи и оценки в туризма.\n\nСпоред директора на института Румен Драганов средната сума, която ще пръсне за празника всеки един учещ, е около 60 лева. Той поясни, че тази година около 203 хиляди студенти ще отбележат 8 декември. Това означава, че ако умножим парите по броя на студентите, то поне 12 млн. лева ще приберат хотелите и кръчмите от всички младежи. Директорът на института обаче побърза да уточни, че тази сума е средна и в зависимост от възможностите си\n\n \n\n\n\n \n\nТака за едни празникът може да струва 20 лева, а за други – 200-300. Сумата може да скочи и още, ако прибавим и всички онези вече завършили бакалаври и магистри, които все още искат да купонясват и да си припомнят старите времена.\n\nПо думите на Драганов и тази година предлагането е изобилно. Има както за хотели, така и за вили и къщи за гости, където студентите могат да си разделят парите и да им излезе много по-евтино.\n\nСпрямо миналата година обаче не се наблюдава съществена разлика в цените, т.е. бъдещите висшисти няма да похарчат повече средства спрямо миналогодишния празник.\n\nТрадиционно и тази година се очаква младежите да се веселят около големите студентски центрове в София, Велико Търново, Варна и Бургас. Към хотелите в Поморие, Кюстендил и Св. св. Константин и Елена също има интерес поради наличието на спа хотели. Разбира се, няма как да пропуснем и традиционните купонджийски средища покрай празника на студентите, а именно зимните ни курорти Банско, Боровец и Поморие.\n\nСпоред Драганов в хотели ще се веселят около 28 хил. младежи, а\n\n \n\n\n\n \n\nПроверка на „Монитор“ в сайтовете за колективно пазаруване установи, че в момента се намират цени и от 19 лева за нощувка в тризвезден хотел в Банско. Цената е смъкната с 34% и освен спането е включено и ползване на спа центъра на комплекса. За закуска пък ще трябва да доплатим 5 лева. 99 лева излизат две нощувки със закуски, празнична вечеря и парти с диджей в хотел с 4 звезди. Условието обаче е студентите да спят в апартамент с две спални.\n\nВ Боровец петзвезден хотел иска 169 лева за 2 нощувки със закуски и\n\n \n\n\n\n \n\n50 грама алкохол, половин бутилка вино и безалкохолна напитка. И тук учещите ще имат възможност да релаксират в басейн, сауна и парна баня.\n\nНай-високата цена за празничен пакет в Пампорово достига 112 лева на човек за две нощувки във вилно селище, като отново за бъдещите висшисти ще бъде организирано специално забавление.\n\n635 лева пък би излязло наемането на къща за гости в Сапарева Баня. Капацитетът на вилата е 13 човека, което означава, че всеки един от присъстващите ще трябва да се бръкне с близо 50 лева. Отделно обаче трябва да се предвиди и храната, която не влиза в наема на къщата. Това обаче е висока цена за такъв тип настаняване, тъй като според Румен Драганов за вила се дават средно по около 32 лева.\n\n \n\n\n\nКомисията за защита на потребителите (КЗП) вече следи офертите и обявите, които се разпространяват в университетите във връзка с предстоящия студентски празник, съобщиха от контролния орган. Така освен промоциите на туроператорите и всички предложения в интернет комисията ще обърне внимание и на афишите във вузовете. Започналите инспекции ще продължат до самия празник.\n\nПроверяващите ще следят основно дали има реален търговец насреща и дали туроператорът е регистриран. Причината е, че често пъти дадени фирми се представят за лицензирани турагенции, а всъщност те нямат права да извършват подобна дейност.\n\nОт ведомството съветват младите хора, преди да купят пакетни пътувания, да се информират дали търговецът притежава удостоверение за регистрация, застраховка „професионална отговорност“, както и задължително да изискат сключването на писмен договор и документи за извършените плащания.\n\nСтудентите трябва да обръщат и специално внимание на това какво точно ще получат срещу посочената цена и ако има допълнителни услуги, дали те са включени в нея, или ще трябва да заплатят допълнително за ползването им.\n\n \n\n\n\nПразничните куверти в столичните ресторанти започват от 25 лева и стигат до около 40-50 лева на човек. За 25 лева, разбира се, менюто е малко, но веселието - гарантирано, пише в обявата. Срещу тези пари студентите ще похапнат гръцка салата и пилешко роле с картофено пюре и сос. В цената влиза и минерална вода и едно безалкохолно. Спиртна напитка обаче няма и младежите ще трябва отделно да си поръчват и плащат алкохола, което допълнително ще оскъпи веселбата им. Само срещу 1,50 лева отгоре друго заведение допълва куверта и с 50 грама ракия или водка.\n\n40 лева пък ще дадат бъдещите висшисти, които искат по-богата трапеза и специална програма. За настроението на младежите ще се погрижи оркестър и танцов ансамбъл. На масата всеки един от гостите ще има 450 грама празнична салата и студено предястие, включващо луканка, филе „Елена“ и микс от три вида кашкавал. Основното ще бъде пилешко и свинско каре с гарнитура картофи на фурна с розмарин. За наздраве домакините ще поднесат по 50 грама напитка по избор.\n\n \n                    ", "date": "2017.10.25", "title": "Родните студенти пръскат 12 млн. лева за 8 декември"}
{"url": "http://www.monitor.bg/a/view/14038-%D0%94%D0%B5%D0%BF%D0%BE%D0%B7%D0%B8%D1%82%D0%B8%D1%82%D0%B5-%D0%BD%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%B0%D1%82%D0%B0-%D0%B2-%D0%B1%D0%B0%D0%BD%D0%BA%D0%B8%D1%82%D0%B5-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D0%B4%D0%BE-46407-%D0%BC%D0%BB%D1%80%D0%B4-%D0%BB%D0%B2/", "text": "\n                    В края на септември депозитите на неправителствения сектор са 70.900 млрд. лв. (72.3 на сто от БВП), и на годишна база се увеличават с 6.8 на сто, отчита Българска народна банка (БНБ).\n\nДепозитите на нефинансовите предприятия са 21.102 млрд. лв. (21.5 на сто от БВП) в края на септември. В сравнение със същия месец на 2016 г. те се увеличават с 13,5 на сто, а на финансовите предприятия намаляват с 14.4 на сто на годишна база през септември 2017 година и достигат 3.391 млрд.лв. (3.5 на сто от БВП).\n\nДепозитите на домакинствата и нетърговските организации, обслужващи домакинствата (НТООД) са 46.407 млрд. лв. (47.3 на сто от БВП) в края на септември. Те се увеличават с 5.9 на сто на годишна база.\n\nВ края на септември 2017 г. кредитите за неправителствения сектор са 52.814 млрд. лв. (53,8 на сто от БВП) при 52.522 млрд. лв. към август 2017 г. На годишна база увеличението е с 4,9 на сто, отчита БНБ.\n\nКредитите за нефинансовите предприятия се увеличават с 3,1 на сто на годишна база през септември 2017 г. и достигат 31.374 млрд. лв. (32 на сто от БВП).\n\nКредитите за домакинства и НТООД в края на септември са 19.509 млрд. лв. (19.9 на сто от БВП) и се увеличават на годишна база с 5.9 на сто. В края на септември жилищните кредити са 9.269 млрд. лв. и нарастват на годишна база с 5.8 на сто.\n\nПотребителските кредити възлизат на 7.737 млрд. лв. и се увеличават с 5.7 на сто спрямо август 2016 година.\n\nКредитите, предоставени на финансови предприятия, са 1.931 млрд. лв. (2 на сто от БВП). В сравнение със септември 2016 година те се увеличават с 29,2 на сто.\n\nНетните чуждестранни активи са 52.195 млрд. лв. в края на септември при 51.852 млрд. лв. в края на август 2017 година, като нарастват с 3 на сто в сравнение със септември 2016 г.\n\nПрез септември 2017 г. чуждестранните активи се увеличават с 3.6 на сто, като достигат 61.358 млрд. лева. Чуждестранните пасиви са 9.164 млрд. лв. и на годишна база се увеличават със 7.3 на сто.\n                    ", "date": "2017.10.25", "title": "Депозитите на домакинствата в банките се увеличават до 46.407 млрд. лв."}
{"url": "http://www.monitor.bg/a/view/71466-%D0%A0%D1%83%D1%81%D0%BA%D0%B8%D1%8F%D1%82-%D0%B8%D0%B7%D0%BD%D0%BE%D1%81-%D0%BD%D0%B0-%D0%B7%D1%8A%D1%80%D0%BD%D0%BE-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D1%8E%D0%BB%D0%B8-%D0%B4%D0%BE%D1%81%D1%82%D0%B8%D0%B3%D0%BD%D0%B0-153-%D0%BC%D0%BB%D0%BD-%D1%82/", "text": "\n                    Руският износ на зърно от началото на юли достигна 15,3 млн. т, сочат данни, публикувани на сайта на „Россельхознадзор“ на база на издадените фитосанитарни разрешения за експорт. Спрямо същия период на миналата година ръстът е с 2,3 млн. т. Експортът на жито се е увеличил със 1,28 млн. т до 10,87 млн. т. При ечемика е отчетен скок от 1,5 пъти до 2,072 млн. т. Износът на елда е с 16-кратен ръст, на сорго - 11- пъти, а на ръж - 8 пъти. Основни купувачи на по-редките видове зърно са Италия, Сърбия, Пакистан, Катар, Германия, Казахстан, Монголия, Грузия.\n                    ", "date": "2017.10.25", "title": "Руският износ на зърно от началото на юли достигна 15,3 млн. т"}
{"url": "http://www.monitor.bg/a/view/20477-%D0%9C%D1%82%D0%B5%D0%BB-%D1%81-%D1%80%D1%8A%D1%81%D1%82-%D0%BD%D0%B0-%D0%BF%D1%80%D0%B8%D1%85%D0%BE%D0%B4%D0%B8%D1%82%D0%B5-%D0%B8-%D0%BF%D0%B5%D1%87%D0%B0%D0%BB%D0%B1%D0%B0%D1%82%D0%B0-%D0%B7%D0%B0-%D1%82%D1%80%D0%B5%D1%82%D0%BE%D1%82%D0%BE-%D1%82%D1%80%D0%B8%D0%BC%D0%B5%D1%81%D0%B5%D1%87%D0%B8%D0%B5-%D0%BD%D0%B0-2017-%D0%B3/", "text": "Приходите на телекома се повишават с 5,5%. Ръстът на EBITDA на компанията е 18,5%\n                    Мтел отчита ръст на приходите и печалбата преди лихви, данъци и амортизации (EBITDA) за третото тримесечие на 2017 година. Това показват обявените във вторник финансови резултати на Telekom Austria Group. Повишението на приходите е с 5,5% до 112,3 млн. евро, а ръстът на печалбата преди лихви, данъци и амортизации е с 18,5% до 42,8 млн. евро. Тенденцията за ръст на приходите на компанията продължава вече шесто поредно тримесечие.\n\nПоложителните резултати се дължат на увеличение на приходите от услуги – със 7,3% до 100,7 млн. евро. Причините за ръста са повишената употреба на 4G мобилен интернет, водеща до по-големи продажби на мобилни услуги, както и ексклузивното спортно съдържание, което Мтел предлага чрез собствените си канали Mtel Sport 1 и Mtel Sport 2, което спомага за увеличение на приходите от фиксирани услуги. Еднократен положителен ефект върху приходите от услуги оказва и юридическо споразумение, постигнато от Мтел в този период. Така приходите в мобилния сегмент се повишават с 4,9% до 88,6 млн. евро за третата четвърт на 2017 година, а фиксираните услуги отбелязват ръст на приходите с 7,9% до 23,7 млн. евро за същия период.\n\nБроят на клиентите ползващи телевизия и интернет нарастват с 1% спрямо предходната година вследствие на увеличеното търсене на пакетни услуги и нарастващ интерес към корпоративни фиксирани решения. Средният приход от фиксирана линия (ARPL) се увеличава със 7,3% до 11,7 евро благодарение на фокуса за продажби на нови услуги на настоящи клиенти, приходите от новите спортни канали и активното предлагане на информационни технологични услуги на бизнес клиенти.\n\nБроят на клиентите на мобилни услуги отбелязва лек спад с 1,5% до 4,056 милиона главно заради спад на абонатите в ниския ценови сегмент. Основната причина за това е промяната в Закона за електронните съобщения, ограничаваща максималния брой предплатени номера, които може да ползва всеки клиент. В същото време компанията отчита ръст на абонатите във високия ценовия сегмент, а именно нарастване на бизнес клиентите и тарифите с мобилен интернет. В резултат на това средният приход от абонат (ARPU) намалява незначително с 1,5% до 5,7 евро като негативният ефект от новите роуминг регулации и намалението на цените за взаимосвързване почти изцяло се компенсира от предлагането на допълнителни услуги, обогатяването на продуктовата гама и подобряването качеството на обслужване във високия ценови сегмент.\n\nЕфективната политика на стриктен контрол и оптимизация на разходите намира отражение в спад на оперативните разходи с 1,2% спрямо миналата година и допълнително оказва положително влияние върху развитието на печалбата преди лихви, данъци и амортизация.\n\nВ резултат на стабилното повишение в приходите от услуги и намаляване на разходите оперативната печалбата преди лихви, данъци и амортизация се повишава спрямо предходната година запазвайки тенденцията от предходното тримесечие. Еднократният положителен ефект от постигнато юридическо споразумение допълнително повишава оперативния резултат, вследствие на което печалбата преди лихви, данъци и амортизация нараства с 6,7 милиона евро или с 18,5% над същия период за миналата година.\n\n \n\n \n\n \n\nЗа Мтел: Мтел е водеща компания на пазара на телекомуникации в България. Телекомът предоставя своите услуги на 4,056 милиона клиенти. През 2016 година Мтел отчита приходи от 412 милиона евро, а сравнимата EBITDA e 125,6 милиона евро. Компанията има важна роля като двигател на икономиката и обществото с инвестиции, надхвърлящи 3,5 милиарда лева за последните 20 години. Телекомът предоставя на своите клиенти мобилни и фиксирани услуги, високоскоростен интернет и цифрова телевизия. С придобиването на blizoo Мтел става най-голямата компания в България по брой клиенти на фиксиран интернет и втората по големина по брой клиенти на ТВ услуги. В началото на 2017 година телекомът навлезе и на пазара на съдържание като стартира собствени спортни ТВ канали – Mtel Sport 1 и 2. Това, заедно с водещата позиция на Мтел на мобилния пазар, утвърждава компанията като лидер в сектора на телекомуникациите в България.\n\nКомпанията е част от Telekom Austria Group (TAG) – водещ телекомуникационен доставчик в Централна и Източна Европа с повече от 20,8 милиона клиенти. Към момента TAG оперира в осем държави: Австрия (А1), България (Мтел), Беларус (velcom), Хърватия (Vipnet), Словения (Si.mobil), Сърбия (Vip mobile), Македония (one.Vip) и Лихтенщайн (Telecom Liechtenstein). Приходите на Telekom Austria Group за 2016 година са 4,21 милиарда евро, а сравнимата EBITDA e 1,35 милиарда евро. Портфолиото на TAG включва гласова телефония, високоскоростен интернет и мултимедийни услуги, както и решения в областта на високите технологии, преноса на данни и онлайн разплащанията. Групата разполага със стабилен акционер в лицето на América Móvil – третата най-голяма телекомуникационна група компании в света.\n                    ", "date": "2017.10.25", "title": "Мтел с ръст на приходите и печалбата за третото тримесечие на 2017 г."}
{"url": "http://www.monitor.bg/a/view/5734-%D0%A2%D0%BE%D0%BB%D1%82%D0%B0%D0%BA%D1%81%D0%B8%D1%82%D0%B5-%D1%89%D0%B5-%D1%80%D0%B5%D1%88%D0%B0%D1%82-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D1%81-%D0%BD%D0%B5%D0%B4%D0%BE%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%8A%D1%82%D0%BD%D0%B8%D1%8F-%D1%81%D0%B5%D0%BA%D1%82%D0%BE%D1%80/", "text": "Търгът за аутобана между Русе-Велико Търново може да тръгне догодина\n                    Пътният сектор в България в последните 30 години е изключително недофинансиран. Необходимите средства за поддръжката на републиканската пътна мрежа на годишна база са над 1,2 млрд. лв. Приходите от винетни такси, с които към настоящия момент Агенция „Пътна инфраструктура“ разполага и влага в поддръжката на пътищата, са около 300 млн. лв., което включва и зимното почистване. Тол-таксите ще решат този проблем. Това коментира днес министърът на регионалното развитие и благоустройството Николай Нанков по Нова телевизия.\n\nНад 350 км магистрали са изградени в страната от 2010 г. до сега, информира министърът и допълни, че Северна България изостава в това отношение. Затова пътища ще се изграждат приоритетно там, подчерта министърът.\n\nНиколай Нанков коментира и търга за строителство на магистралата от София до границата със Сърбия при Калотина, срокът за който е 2,5 години. Предвижда се пътят да бъде с габарити на магистрала – с широчина 27 м, с по две ленти на движение в посока и допълнителна аварийна лента и скорост на движение ще бъде 120 км/ч, обясни министърът.\n\nПредвидено е пътят между Русе и Велико Търново да бъде изграден със същите габарити. Това ще стане на три етапа, които ще бъдат: участъкът между градовете Русе и Бяла, обходът на град Бяла и отсечката между градовете Бяла и Велико Търново. „Ако до края на годината има взето решение по ОВОС за трасето, през 2018 г. ще можем да започнем търгуването“, допълни министър Нанков.\n\nТой съобщи, че вече има избран изпълнител за проектиране и изграждане на отсечката от Ябланица до разклона за Тетевен на АМ „Хемус“, а през 2019 г. ще бъде стартирано самото строителство. „Още през 2018 г. ще започне строителството на отсечката от разклона за Тетевен до разклона за Ловеч и Плевен, за да бъдат тези 50 км от магистралата построени в рамките на следващите 2 години“, допълни той.\n\nНанков увери, че строителството на АМ „Струма“ се изпълнява по график, като 25-километровият участък от Кресна до Сандански, ще бъде изграден за по-кратки от заложените срокове и посочи, че пусковият срок ще бъде края на 2018 година. Той информира, че за най-тежката отсечка през Кресненското дефиле вече има постановено решение по ОВОС, което е подписано от министъра на околната среда и водите. „Дори и да има обжалвания, през 2019 г. ще можем да започнем строителството по график“, посочи строителният министър.\n\n„Надяваме се зимата да бъде по-лека от предишната, за да спестим от заложения ресурс за зимна поддръжка на пътищата“, каза Николай Нанков и обясни, че държавата разходва годишно между 57 и 80 млн. лв., в зависимост от зимните условия. Спестените средства ще бъдат използвани за поддръжка и рехабилитация на пътната инфраструктура, коментира още регионалният министър.\n                    ", "date": "2017.10.25", "title": "Тол-таксите ще решат проблема с недофинансирането на пътния сектор"}
{"url": "http://www.monitor.bg/a/view/89870-%D0%95%D0%B2%D0%B0%D0%BA%D1%83%D0%B8%D1%80%D0%B0%D0%BD-%D1%87%D0%BE%D0%B2%D0%B5%D0%BA-%D0%B8-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8-%D0%BA%D1%8A%D1%89%D0%B8-%D1%81%D0%BB%D0%B5%D0%B4-%D0%B4%D1%8A%D0%B6%D0%B4%D0%B0-%D0%B2-%D0%91%D1%83%D1%80%D0%B3%D0%B0%D1%81%D0%BA%D0%BE/", "text": "Прокуратурата проверява причините за смъртта на загиналите\n                    \n\n\n                    ", "date": "2017.10.25", "title": "Три жертви на наводненията в Бургаско (ОБНОВЕНА)"}
{"url": "http://www.monitor.bg/a/view/9423-10-%D0%BC%D0%BB%D0%BD-%D0%B5%D0%B2%D1%80%D0%BE-%D0%B3%D0%BB%D0%BE%D0%B1%D1%8F%D0%B2%D0%B0%D1%82-%D1%84%D0%B8%D1%80%D0%BC%D0%B8-%D0%B7%D0%B0-%D0%BB%D0%B8%D1%87%D0%BD%D0%B8-%D0%B4%D0%B0%D0%BD%D0%BD%D0%B8-%D0%B1%D0%B5%D0%B7-%D0%B5%D0%BA%D1%81%D0%BF%D0%B5%D1%80%D1%82-%D0%BF%D0%BE-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0/", "text": "\n                    Ново евроизискване заплашва всяка българска фирма, която работи с лични данни с глоба до 10 млн. евро, ако до 25-ти май не назначи експерт по сигурността, съобщи БНТ.\n\nВ момента в страната са регистрирани над 370 хил. администратора, опериращи с лични данни - банки, застрахователни и пенсионни компании, мобилни оператори, държавни и общински институции. Според новата евродиректива над 50 хил. от тях, които имат персонал над 40 души, трябва да назначат служител по сигурността на личните данни.\n\"Те могат да бъдат вътрешни служители, те могат да бъдат на договор, примерно външни фирми, но тези служители имат привилегия да докладват непосредствено на ръководителя и да уведомяват комисията незабавно, в рамките на 72 часа, за всяко едно нарушение при обработване на личните данни\", обясни Венцислав Караджов - председател на Комисията за защита на личните данни.\nНа този етап такива експерти липсват. Това призна и председателят на КЗЛД. В тази връзка той предложи държавата да започне обучителни курсове на такива експерти, но засега това е в сферата на пожеланията. В същото време се оказва, че кратките срокове и нуждата от инвестиции в системите за киберсигурност са сериозна пречка пред фирмите и организациите, опериращи с лични данни, да приложат в срок евродирективата.\nПред технически и финансови трудности са изправени фирмите и организациите, опериращи с лични данни при прилагането на новите евроизисквания. Основното предизвикателство пред тях е изцяло да реорганизират своите информационни системи.\nЗа да бъдат намерени най-добрите решения за защита на личните данни, на помощ идват фирмите за киберсигурност. Те проучват къде са уязвимите места и дават препоръки.\nЗаконопроектът с новите изисквания за защита на личните данни е готов и се очаква вътрешният министър до дни да го внесе за обсъждане в Министерския съвет.\n                    ", "date": "2017.10.25", "title": "10 млн. евро глобяват фирми за лични данни без експерт по сигурността"}
{"url": "http://www.monitor.bg/a/view/38618-%D0%92%D1%82%D0%BE%D1%80%D0%B8-%D0%B4%D0%B5%D0%BD-%D0%B1%D0%B5%D0%B7-%D0%BF%D0%BE%D0%BB%D0%B5%D1%82%D0%B8-%D0%B2-%D0%B0%D0%B2%D0%B8%D0%BE%D0%B1%D0%B0%D0%B7%D0%B0%D1%82%D0%B0-%D0%93%D1%80%D0%B0%D1%84-%D0%98%D0%B3%D0%BD%D0%B0%D1%82%D0%B8%D0%B5%D0%B2%D0%BE/", "text": "\n                    Тренировъчни полети в авиобазата \"Граф Игнатиево\" няма да има и днес, според източници от ВВС.\n\n\"Предстоят разговори между командването на военното формирование и летателния състав. Очакват се и експерти от София\", обясниха служители. Самият командир на авиобазата бригаден генерал Иван Лалов отказа коментар, тъй като нямал разрешение за интервюта от началниците си. Летците от Граф Игнатиево отказаха вчера масово да се качат на изтребителите с аргумента, че не се чувстват подготвени заради недостатъчния нальот и проблемите с авиационната техника. Както стана ясно още вчера, в авиобазата са доставени 10 двигателя от руската компания РСК МиГ, 4 от които са нови, но те не могат да бъдат монтирани на самолетите, заради документални неуредици.\n                    ", "date": "2017.10.25", "title": "Втори ден без полети в авиобазата \"Граф Игнатиево\""}
{"url": "http://www.monitor.bg/a/view/28147-%D0%9F%D1%83%D1%81%D0%BA%D0%B0%D1%82-%D0%BF%D0%B0%D1%80%D0%BD%D0%BE%D1%82%D0%BE-%D0%BD%D0%B0-26-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%BF%D1%80%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D1%81%D1%82%D1%83%D0%B4/", "text": "\n                    Парното в София може да бъде включено още в четвъртък, ако прогнозата до края на седмицата потвърди застудяването, съобщи БНТ, позовавайки се на информация от дружеството.\n\nДнес е третият пореден по-студен ден. Според условията на топлинния доставчик парното се включва при три последователни дни със средноденонощна температура под 12°C и прогноза от НИМХ - БАН за трайно застудяване в периода от 1 октомври до 30 април.\n\nОще през септември от Топлофикация София припомниха, че трябва да приключат всички ремонти по вътрешната отоплителна инсталация, както и да запълнят източените инсталации.\n\nОтоплението няма да бъде включено в сградите, в които инсталацията не е запълнена, защото това означава, че в някое жилище ремонтът все още не е приключил.\n\nСъщо така е необходимо потребителите да отворят на максимална степен вентилите на радиаторите си, за да не се налага допълнително обезвъздушаване на отоплителните тела след пускане на отоплението, както и да проверят уредите си за дялово разпределение.\n\nВ случай, че дисплеят им е угаснал, клиентите трябва незабавно да потърсят съдействие от обслужващата ги фирма - топлинен счетоводител, информират от Топлофикация-София.\n\nДетските градини, училищата и болниците могат да поискат отопление по-рано от заявленото. За това е достатъчно директорът да изпрати писмено заявление. В момента има включени около 200 сгради по желание на обитателите. Основно това са детски градини, ясли, училища.\n                    ", "date": "2017.10.25", "title": "Пускат парното на 26 октомври при прогноза за студ"}
{"url": "http://www.monitor.bg/a/view/15241-%D0%91%D0%B5%D0%B7%D0%BF%D0%B0%D1%80%D0%B8%D1%87%D0%B8%D0%B5-%D0%B7%D0%B0%D1%82%D0%B2%D0%BE%D1%80%D0%B8-%D0%BA%D1%80%D0%B8%D0%B7%D0%B8%D1%81%D0%B5%D0%BD-%D1%86%D0%B5%D0%BD%D1%82%D1%8A%D1%80-%D0%B7%D0%B0-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%B4%D0%BE%D0%BC%D0%B0%D1%88%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5/", "text": "\n                    Година и половина след официалното му откриване, Кризисният център в близкото до Варна градче Игнатиево, който помагашe на хора от цялата страна, станали жертви на домашно насилие, вече не работи. Причината - липса на финансиране. Това стана ясно на среща в Областната администрация във Варна за популяризиране и подобряване на проекта по Координационен механизъм за помощ и подкрепа на пострадали от домашно насилие. В страната има няколко типа центрове, които помагат на жертвите на домашно насилие, ръководени основно от неправителствени организации. Това обаче не е официална услуга по Закона за социалното подпомагане и затова те не се финансира от държавата, обясни Катя Кръстанова от „Асоциация Анимус“. Кризисните центрове, в които се настаняват жертвите на домашно насилие също са крайно недостатъчно за страната. Според Кръстанова, дори и най-големия български град София, е без подобна услуга. Кризисният център на „Анимус“ е единственият в столицата, а капацитетът му е едва за 8 души, коментира тя. Няма кризисни центрове в градове, като Видин, Враца и Монтана. В момента у нас такива звена за жени и техните деца, са общо 10. Центровете в Игнатиево и в Димитровград обаче се финансират по различни проекти. От останалите 8, само 6 са получаващите средства от държавата. А „SOS - семейства в риск“ във Варна пък е единствената подобна организация в страната, което се издържа с общински пари. Звеното в Игнатиево бе създадено за подкрепа на личностната и социална реализация на жертвите на домашно насилие и насилие, основано на полов признак. Той бе с капацитет за 8 потребители. В рамките на проекта със средства от Норвежкия финансов механизъм бе извършен ремонт на сградата, в която бе разположен центърът. Напълно бяха обзаведени и оборудвани две спални помещения, помещения за групова и индивидуална терапия, офис помещения и санитарни възли. Финансирането по проекта обаче приключи на 30 април, т.г. и поради липса на средства, с които да се продължи дейността му - затвори.  \n                    ", "date": "2017.10.25", "title": "Безпаричие затвори кризисен център за жертви на домашно насилие "}
{"url": "http://www.monitor.bg/a/view/56277-%D0%91%D0%BE%D1%80%D0%B8%D1%81%D0%BE%D0%B2-%D0%A3%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%93%D0%95%D0%A0%D0%91-%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D0%BB%D0%BE-%D1%81%D1%82%D0%BE%D1%82%D0%B8%D1%86%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%B2-%D0%BB%D0%B5%D1%82%D1%86%D0%B8%D1%82%D0%B5/", "text": "Министър-председателят изказва съболезнования на загиналите при валежите в Бургаско\n                     \"В последните години в нашето управление на българските военни летци са дадени стотици милиони”. Това заяви премиерът Борисов на брифинг с корейския си колега Ли Нак-Йон в Министерския съвет. Борисов коментира напрежението в авиобаза “Граф Игнатиево” с думите, че на летците са осигурени са най-скъпите и най-модерни самолети тип \"Спартан\", най-скъпите и произведени единствено за България „Пантер”-и, най-скъпите и модерни хеликоптери „Кугър”.Двамата премиери ще открият българо-корейска търговска камара, която ще играе важна роля за развитието на сътрудничеството между двете страни. Преди съвместния брифинг, двамата над два часа обсъдиха възможностите за задълбочаване на двустранното сътрудничество в областта на търговията, инвестициите и иновациите. Корейският премиер сподели, че е впечетлен от икономическото развитие на България и изрази надежда, че с корейските инвестиции страната ще бележи още от по-голям ръст. Нак-Йон пожела успех и на българските спортисти на Зимните олимпийски игри  догодина, които ще се проведат в Южна Корея. От своя страна Борисов заяви, че до момента между двете страни са правени печални опити за сътрудничество, но се надява днес да поставят ново начало. Министър-председателят помоли на първо време страните да се средоточат в две сфери - електроавтомобилите и IT технологиите.По време на брифинга Борисов изказва съболезнования на загиналите при валежите в Бургаско и заяви, че е създадена бърза организация, която да се справи с бедствието.\n\n\n                    ", "date": "2017.10.25", "title": " Борисов:  Управлението на ГЕРБ е инвестирало стотици милиони в летците"}
{"url": "http://www.monitor.bg/a/view/81617-%D0%91%D1%83%D1%80%D1%8F-%D1%81%D1%8A%D0%B1%D0%BE%D1%80%D0%B8-%D0%B4%D1%8A%D1%80%D0%B2%D0%B5%D1%82%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%A5%D0%B5%D0%BC%D1%83%D1%81-%D0%B8-%D0%BA%D1%80%D0%B0%D0%B9-%D0%97%D0%B2%D0%B5%D0%B7%D0%B4%D0%B8%D1%86%D0%B0/", "text": "\n                    Аварийни екипи на РЗ ПАБ-Варна са работили по два сигнала за паднали от силния вятър на пътя дървета, които са затруднявали движението. Това съобщиха от ОД на МВР – Варна, като уточниха, че единият от инцидентите е на автомагистрала „Хемус“, малко след бензиностанция „Лукойл“ на изхода на града в посока София. Непосредствено по време на инцидента в района са се движили лек и товарен автомобил, като падналото дърво е предизивкало сблъсък между тях и колата е получила материални щети. При инцидента няма пострадали хора, допълниха от полицията. Другият случай с отстраняването на паднало дърво на пътното платно, затрудняващо движението, при който е била необходима намесата на екипите, е на разклона за близкото до Варна село Звездица. За огромен прогнил клон, който се стоварил в бурята през миналата нощ на тротоара близо до Медицинския университет във Варна, съобщиха пък живеещи в района. От полицията добавиха, че след пороя през последното денонощие няма пострадали хора, както и сигнали, свързани с наводнения или нужда от отводняване. Информацията беше потвърдена и от шефа на дирекция „Защита на населението от бедствия и катастрофи“ към Община Варна, Купен Пашов, който заяви, че няма постъпили сигнали за серизони щети или бедстващи хора. През последното денонощие няма постъпила информация за регистрирани инциденти или аварии и от общините на Варненска област. Нивата на водоемите са в норма, реките са в коритата си. Във връзка с валежите през миналата нощ в сутрешния доклад на дежурните по общини и до този момент няма забележки, относно язовири, запушени пътища, свлачища и паднали дървета, казаха от областна администрация.\n\nПо данни на МОСВ-Варна и НИМХ към БАН, валежите за последното денонощие във варненско са с количества от 15 до 30 литра на кв.м. Въз основа на метеорологичната прогноза обаче се очаква в Черноморски басейн речните нива да се повишават, като по-съществени ще са в горното течение на река Камчия - язовирите „Камчия“ и „Тича“.  \n                    ", "date": "2017.10.25", "title": "Буря събори дървета на магистрала „Хемус“ и край Звездица "}
{"url": "http://www.monitor.bg/a/view/73105-%D0%92-%D0%A0%D1%83%D1%81%D0%B5-%D0%B2%D1%80%D1%8A%D1%89%D0%B0%D1%82-%D0%B1%D0%BB%D1%8F%D1%81%D1%8A%D0%BA%D0%B0-%D0%BD%D0%B0-%D0%B4%D0%B2%D0%B5-%D1%88%D0%BA%D0%BE%D0%BB%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D1%86%D0%B8-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0/", "text": "Ремонтират по европроект и три детски градини\n                    Сградите на две големи училища в Русе – Математическата гимназия „Баба Тонка” и СУ „Христо Ботев”, които са паметници на културата, ще върнат първоначалния си блясък с реализирането на мащабен европроект на общината по ОП „Региони в растеж”. Ремонтни дейности ще се извършат и в три детски градини, съобщено бе днес на пресконференция за представянето на проекта, на която присъстваха и директорите на учебните заведения.\n\nОбщо 1817 ученици от двете училища и 342-ма малчугани от детските градини ще се възползват от обновената среда в сградите. Освен външен ще бъде извършен и вътрешен ремонт. Дейностите ще наложат нова организация на учебния процес, но тя е направена така, че да се създадат възможно най-малко неудобства за учениците и за родителите.\n\n725-те ученици от Математическата гимназия няма да бъдат премествани в друго училище. Ремонтът стартира от северното крило, а занятията се провеждат в останалата част на сградата. „Ще се наложи преминаването на двусменен режим от 1 март или от 1 април в зависимост от хода на строителните работи”, каза директорът на гимназията Митко Кунчев.\n\nВ СУ „Христо Ботев” ремонтните дейности ще започнат през април 2018 г. Учебните занятия ще продължат в най-близкото школо – Професионалната гимназия по промишлени технологии. Малгучаните от трите детски градини – „Пинокио 1”, „Пинокио 2” и „Русалка 1”, също се преместват в други сгради. До началото на следващата учебна година ще се направи всичко възможно ремонтите да са приключили.\n\nБезвъзмездната финансова помощ е в размер на 12 402 900,66 лв. Срокът за изпълнение е 30 месеца. Започването на строителните дейности през учебната година не е по вина на общината. Началото на проекта се е забавило заради необходимостта Европейската комисия да дофинансира програмата.\n                    ", "date": "2017.10.25", "title": "В Русе връщат блясъка на  две школа –паметници на културата"}
{"url": "http://www.monitor.bg/a/view/245-81-%D0%BE%D0%BF%D0%B0%D1%81%D0%BD%D0%B8-%D0%BC%D0%B8%D0%BA%D1%80%D0%BE%D1%8F%D0%B7%D0%BE%D0%B2%D0%B8%D1%80%D0%B0-%D0%BD%D0%B8-%D0%B4%D0%B5%D0%B1%D0%BD%D0%B0%D1%82-%D0%B2-%D0%BF%D0%BE%D1%80%D0%BE%D0%B8%D1%82%D0%B5/", "text": "Предупредили собствениците да ги ремонтират още през лятото\n                    81 опасни микроязовира ни дебнат в пороите. Това сочат данните от направените проверки от началото на годината от екипи на Държавната агенция за метрологичен и технически надзор (ДАМТН)на близо 3000 изкуствени водоема в страната.От агенцията отчитат направени 1506 самостоятелни инспекции, а останалите над 1400 са били съвместни с Областните комисии по региони и с други институции.На въпросните опасни 81 водоема е установено нарушение на технологичната и конструктивна сигурност на язовирните стени и съоръженията към тях и са дадени предписания за контролирано изпразване. Най-много такива язовири има в областите Благоевград, Монтана, Бургас и Хасково. Отделно има подадени 33 заявления за извеждане от експлоатация или ликвидация на язовирни стени и съоръженията към тях и предстои процедура по извеждането им, при спазване на действащата нормативна уредба.В резултат на инспекциите са издадени 1582 предписания за проблеми с техническата документация на водоемите и 2053 за осъществяване на безопасна техническа експлоатация. Сред най-честите нарушения са неработещи механизми на основните изпускатели, нарушения по преливниците, наличие на храстовидна растителност по съоръженията и/или по откосите на язовирните стени, което води до рискове за устойчивостта на насипите и съоръженията. От ДАМТН уточняват, че големият брой на предписанията се дължи на това, чеза всеки детайл се дава отделно предписание.Освен занемарената поддръжка, проблем е и липсата на достатъчно достатъчно подготвен персонал, който следи на място за състоянието на по-малките язовири и нивата на водата в тях. От метрологията уверяват, че проблемът може да бъде преодолян съвместно с висшите учебни заведения. Според ДАМТН проблемът можел частично да бъде преодолян с приемане на промените в Закона за водите и подзаконовата нормативна уредба, които разработихме. С тях се предлага да се въведе категоризация на язовирите в зависимост от обема и височината на стената, като по този начин ще се освободи административен капацитет за много по-засилен контрол на по-проблемните и тези със сериозни обеми и ще отпаднат част от изискванията за малките водоеми.                                                            Още по темата четете в хартиеното издание на в.\"Монитор\"\n                    ", "date": "2017.10.25", "title": "81 опасни микроязовира ни дебнат в пороите"}
{"url": "http://www.monitor.bg/a/view/78129-%D0%92%D0%B4%D0%B8%D0%B3%D0%B0%D0%BC%D0%B5-%D0%B7%D0%B0%D0%B2%D0%BE%D0%B4%D0%B8-%D0%B7%D0%B0-%D0%BA%D0%BE%D1%80%D0%B5%D0%B9%D1%81%D0%BA%D0%B8-%D0%B5%D0%BB%D0%B5%D0%BA%D1%82%D1%80%D0%BE%D0%BC%D0%BE%D0%B1%D0%B8%D0%BB%D0%B8-%D0%B8-%D0%91%D0%A2%D0%A0%D0%B8-%D0%9E%D0%91%D0%97%D0%9E%D0%A0/", "text": "Ли Нак Йон впечатлен от икономическия ни ръст и ниските данъци\n                    Възможността за откриването на заводи за производство на корейски електромобили и БТР-и у нас бе поставена на дневен ред по време на посещението на премиера на Република Корея Ли Нак Йон в България. Той обсъди търговските взаимоотношения между двете страни и евентуалните бъдещи инвестиции с министър-председателя Бойко Борисов. Двамата държавни лидери проведоха близо двучасова среща на \"четири очи\" в МС, последвана от пленарни разговори между правителствените делегации. След това те отправиха и официални приветствия по време на учредяването на Българо-корейската\n\n \n\nтърговска и индустриална камара\n\n \n\nОсновната тема по време на вчерашните разговори е била задълбочаването на двустранното сътрудничество в областта на търговията, инвестициите и иновациите в енергетиката и производството на автомобили, съобщиха двамата премиери.\n\nЮжнокорейският министър-председател е отправил официална покана към Борисов да посети азиатската страна, а той самият заяви, че би откликнал на поканата само ако в България започне реално производството, за което станало дума. „Затова, когато приех негова покана за конкретно посещение в Корея, то има смисъл само ако геополитически в България започне реално производство в ИТ сектора, в киберавтомобилите, в електромобилите. Говорихме и включително за общоиндустриално сътрудничество във военната сфера и в производството на бронирани машини в България, тъй като Корея е много силна в тази област“, каза българският премиер.\n\nБорисов добави, че всеки корейски инвеститор е добре дошъл у нас, ще бъде добре обгрижен и ще му бъде отделено нужното внимание. Той изрази надежди още\n\n \n\nдогодина да се направят първи копки\n\n \n\nна корейски заводи в нашата страна.\n\nОт своя страна южнокорейският премиер отбеляза, че е впечатлен от управлението на Борисов и от икономическото развитие на България, и изрази надежда, че с корейските инвестиции страната ще бележи още по-голям ръст. По думите му България има много предимства за чуждестранни инвестиции, тъй като корпоративните данъци са ниски. Той подкани всички корейски инвеститори да дойдат у нас, тъй като България може да бъде\n\n \n\nврата към европейските пазари\n\n \n\nВчера стана ясно, че председател на новата камара ще бъде Камен Дамянов, който уточни, че тя е двустранна и доброволна и ще съдейства за увеличаването на стокообмена между двете страни, както и ще помага за реализацията на значителни инвестиционни и индустриални проекти.\n\nМеждувременно Ли Нак Йон се срещна и с президента Румен Радев и председателя на НС Димитър Главчев, който бе на визита в Република Корея през август.\n                    ", "date": "2017.10.25", "title": "Вдигаме заводи за  корейски електромобили и БТР-и (ОБЗОР)"}
{"url": "http://www.monitor.bg/a/view/23660-%D0%9F%D0%BE%D0%BC%D0%B0%D0%BB%D0%BA%D0%BE-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%BF%D1%80%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D0%B2%D0%B0%D0%BD%D0%B5-%D0%B7%D0%B0-%D0%BF%D1%80%D0%BE%D0%B5%D0%BA%D1%82%D0%B8-%D1%81-%D0%B5%D0%B2%D1%80%D0%BE%D0%BF%D0%B0%D1%80%D0%B8/", "text": "Въвеждат пилотно споделените услуги в здравното ведомство\n                    По-малко документи ще са нужни за кандидатстване за финансиране със средства от ЕС и за участие в процедури за обществени поръчки. Такива законови промени предвижда правителството, стана ясно от думите на вицепремиера Томислав Дончев по време на Съвета за административна реформа, съобщиха от пресслужбата на кабинета. По думите му в процес на изготвяне са изменения Закона за обществените поръчки и на други закони, които предвиждат отпадането на някои удостоверителни документи.Предвижда се също до края на годината в сила да влезе и пакетът закони, свързан с отпадането на свидетелството за съдимост и осигуряване на техническа възможност за служебни справки.Съветът определил здравното ведомство като една от пилотните администрации за участие в проекта за споделени услуги, изпълняван от Световната банка.На заседанието е бил представен експертен доклад за най-честите нарушения на Закона за държавния служител, като е било постигнато съгласие за търсене на институционално решение за засилване на контрола в областта на държавната служба.До края на годината агенцията за „Електронно управление“ пък трябва да изготви проект на Архитектурна рамка на електронното управление, както и с списък на услугите в централните администрации, които ще се електронизират. В рамките на това ще се ще осигури и връзка между Централния компонент за служебен обмен на данни и информация (RegiX) и регистъра „Булстат“. \n\n\n                    ", "date": "2017.10.25", "title": "По-малко документи при кандидатстване за проекти с европари"}
{"url": "http://www.monitor.bg/a/view/82388-%D0%91%D0%BB%D0%BE%D0%BA-%D1%87%D0%B0%D1%81%D0%BE%D0%B2%D0%B5-%D0%B7%D0%B0-%D0%BF%D0%BE%D0%BB%D0%B5%D0%BA%D0%B0-%D1%80%D0%B0%D0%BD%D0%B8%D1%86%D0%B0/", "text": " МОН препоръчва да се намали броят на помагалата\n                    Блок часовете биха могли да намалят тежестта на ученическата раница. Идеята е вместо децата да имат шест или седем различни предмета и да носят учебник за всеки един от тях, да са със слети часове по дадена дисциплина и така ще ползват по-малко помагала. Тя беше лансирана от директора на 119-о СУ Диян Стаматов, който съобщи, че от втория срок ще изготви програмата така, че децата да имат блок часове.\n\nТака например в един учебен ден учениците могат да имат два часа история, още толкова математика и останалите два да са по-разтоварващи, като изобразително изкуство и физическо възпитание. По повод тази идея образователният министър Красимир Вълчев коментира пред „Монитор“, че приветства всички възможни решения, свързани с намаляване на тежестта на раницата.\n\n \n\nМерки в тази посока\n\n \n\nобсъжда и Министерството на образованието и науката. Една от идеите е учебниците да бъдат разделени на две части, но така пък ще бъдат оскъпени. Друг вариант за олекотяване е купуване на повече шкафчета, в които учениците на целодневен режим да оставят учебниците си. Електронните учебници са допълнителна опция, но тя изисква и всяко дете да има персонално електронно устройство. Това обясни Красимир Вълчев, който откри в Пловдив форума „Класната стая на 21-ви век – умения, иновация и технологии”. По думите му писмото на ученичката за тежките раници е допълнителна провокация. Проблемът обаче стои на дневен ред. „Трябва да облекчим тежестта на раниците. В министерството ще направим каквото е възможно от гледна точка на бюджета, на технологията учебниците да бъдат по-леки. Това, разбира се, няма да намали драматично, толкова, колкото желаем, тежестта на раниците. Дори да успеем да намалим с 20% тежестта на учебниците за сметка на компромис с качеството на отпечатване, то това няма да намали с 20% тежестта на раницата”, категоричен бе Вълчев. Една от препоръките ще бъде\n\n \n\nда се редуцира броят на помагалата\n\n \n\nДруг вариант е учебниците да са в две части, но това ще ги оскъпи. Трета идея е да бъдат отпечатани на по-лека хартия. Експертите не отричат факта, че ученическите раници тежат и без да има в тях учебници. „В тях има тетрадки, вода, помагала, храна, дрехи за физическо. Колегите мериха тежестта на комплект учебници. Той е от 2,8 кг в първи клас до малко над 4 кг за горните класове, и това е, при условие че се носи всеки ден пълният комплект. Това не би трябвало да е така всеки ден съгласно учебната програма”, обясни министърът. Той уточни, че няма страна в ЕС, която да е въвела само електронни учебници и да се учи без книжни. Гарантирането, че всяко дете ще има персонално устройство, купено от държавата, е много трудно. „Има възможност някое да бъде изгубено. По един ромски проект бяха продали такива крайни устройства. Още е рано да говорим за електронни учебници. Има по-икономични варианти. Възможно е само учителите да използват лиценз за електронен учебник - с проектори, платна или интерактивна дъска”, каза още Красимир Вълчев. По думите му тежестта на учебниците може да бъде облекчена с 15-20%, но това няма да олекоти раниците. „Ако учебниците са една четвърт или една трета от нея, то раницата ще се облекчи с 5-10%. Издателите са готови да обсъждат всякакви мерки. Вече имах среща с тях. Не е толкова лесно от едната за другата година да се направи за всички комплекти учебници, но все пак може за следващата година да се предприемат мерки”, каза той.\n\n \n                    ", "date": "2017.10.25", "title": "Блок часове за по-лека раница"}
{"url": "http://www.monitor.bg/a/view/79273-%D0%92%D1%81%D0%B5%D0%BA%D0%B8-%D0%B2%D1%82%D0%BE%D1%80%D0%B8-%D0%BF%D0%B8%D1%8F%D0%BD-%D0%BA%D0%B0%D1%80%D0%B0-%D0%BD%D0%B0-%D1%88%D0%B8%D1%88%D0%B5-%D1%80%D0%B0%D0%BA%D0%B8%D1%8F/", "text": "10 хил. почерпени са хванати от началото на годината зад волана\n                    Всеки втори пиян шофьор, който е бил заловен от КАТ от началото на годината, е карал на шише ракия или еквивалента му на друг изпит алкохол. Това показват данните на Пътна полиция, представени от директора й комисар Бойко Рановски. Според цифрите до 30 септември са били спипани близо 10 хил. шофьори, които са карали пияни. Половината от тях са имали концентрация на алкохол доста над 1,2 промила и са отишли на съд. Медици от Спешна помощ коментираха, че показателите подсказват, че тези водачи са глътнали около бутилка концентрат, преди да седнат зад волана.Всеки заловен от тях, дори и с по-малка концентрация, се е разделил с книжката си и с номера на колата си. Или по-точно 11 413 водачи са се оказали с автомобил на трупчета. 766 от тях са санкционирани заради каране след употреба на дрога.Не е завидна и бройката на автоматично дерегистрираните коли заради забавяне в плащането на задължителната застраховка „Гражданска отговорност”. След последните промени в застрахователния кодекс и в Закона за движение по пътищата стана възможно дори без проверка на пътя тези коли да бъдат сваляни от отчет. Така от началото на годината от регистрите на КАТ са отписани 865 556 автомобила Едва 72 923 обаче са възстановили валидността на талоните си, като са заплатили доброволно „Гражданска отговорност”. Спрените на пътя за липса на задължителната застраховка пък са били 14 716, обясни комисар Рановски. Всички те са се сдобили с актове и наказателни постановления, а водачите им са се разделили с книжките до представянето на валидна полица пред органите на Пътна полиция.По време на организиран семинар стана ясно и друга стряскаща статистика. Всеки трети, който е пострадал при катастрофа, остава трайно инвалид за целия си живот. Това са общо 3 хил. души от началото на годината Те са част от черната статистика на КАТ за тежко пострадали, които са общо 9 хил.Това породи и дискусията дали пътната инфраструктура трябва да бъде подобрена. Оказва се, че в страната има множество шосета с обратен вираж, неправилно поставени знаци, както и опасни участъци, които ще бъдат обследвани от Пътна полиция. Данните ще бъдат предоставени на Агенция „Пътна инфраструктура”, за да бъдат взети мерки за отстраняването на проблеми.\n                    ", "date": "2017.10.25", "title": "Всеки втори пиян  кара на шише ракия"}
{"url": "http://www.monitor.bg/a/view/61535-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%9C%D0%B0%D0%B4%D0%BE%D1%84-%D0%94%D0%B0-%D1%82%D0%B8-%D0%BF%D0%BE%D0%B4%D0%B0%D1%80%D1%8F%D1%82-%D0%B1%D0%B0%D0%BD%D0%BA%D0%B0/", "text": "\n                     В навечерието на 2000 година, когато светът се готви да посрещне Милениума, един страх тресе човечеството. Световни експерти вещаят компютърен Армагедон заради сблъсъка на софтуера им с новото хилядолетие. \"Не ми харесва цялата тази работа. Ако балонът се спука, хората ще го отнесат. Не ми се иска да съм наоколо\", казва през 1999 г. Бърнард Мадоф по повод на опасностите от интернет балона. Девет години по-късно изградената от него финансова пирамида се сгромоляса с гръм и трясък върху него, завличайки близо 50 млрд. долара от многобройните му клиенти.Милениумът се оказва златен не само за Мадоф, който през следващите години успява да умножи по 10 пирамидата си, но и за българския му еквивалент Цветан Василев. Пет месеца след като светът си е отдъхнал, че световните борси няма да се сринат под тежестта на допълнителната нула в годината, мустакатият български фараон полага основите на „Модела КТБ“, който изпразни джобовете на хиляди българи и ужили държавната хазна с близо 3,5 млрд. лв.„Истинското рождение на „Модела КТБ“ е през май 2000 г., когато се осъществява сделката за покупка на „Корпоративна търговска банка“ АД (наричана по-долу и Банката) от тогавашния й собственик „Булбанк“ АД. КТБ АД се закупува от 11 офшорни компании, за да бъде формално спазен законът тогава, който ограничава едно офшорно дружество да не може да притежава повече от 10 на сто от финансова институция – банка. След сделката за покупка на КТБ АД обв. Василев е включен в управителния съвет на Банката и става главен изпълнителен директор. Сградата на Банката тогава се намира на ул. „Екзарх Йосиф“ №65. От този момент операциите на „Фина-С“ АД и останалите дружества на обв. Василев съответно се преместват в КТБ АД. През 2003 г. централата на КТБ АД се мести на ул. „Граф Игнатиев“ №10“, ще напише прокурор Иван Гешев 17 години по-късно в обвинителния акт срещу българския Мадоф.Всъщност подобно на всяко едно чудовище, сглобено от частите на трупове, така и икономическо-политическата империя на ментора на олигарсите Иван Костов има нужда от ток, който да раздвижи създанието му. През годините основен генератор на този ток е докараната до фалит днес КТБ, която драгалевският политинженер буквално подарява на Василев. Банката на Франкенщайн през годините е захранвала с финансовата мощ на своите вложители корабокруширалите бизнес и политически амбиции на кръга около Командира и двамата му „синове” Цветан Василев и Иво Прокопиев. И докато вторият няма пряк достъп до ресурсите на трезора, то първият е основен негов двигател и с размах граби от парите на вложителите, за да финансира целите си и тези на своя драгалевски ментор. Всъщност панорамен поглед върху историята на КТБ показва, че за 14 години банката успява да порасне от малък трезор, създаден не без помощта на съветски капитал, до огромен кредитен балон, който се спука пред очите на всички през лятото на 2014 г.Истинското начало на КТБ е през далечната 1988 г., когато съветското дружество Внешекономбанк и Българската външнотърговска банка учредяват дружеството „Булсовинвест” с дялове от 50%. Това е еднa от задграничните фирми на Внешекономбанк, създадени през 70-те и 80-те години, чрез които партийните пари на СССР потичат към братските соцстрани. „Болгарсовинвест” обаче е единственaтa задгранична фирма на митичното съветско дружество, която функционира като банка.Внешекономбанк е сочена от анализатори като една от вратите за износ на капитали от Съветския съюз и за подпомагане на „братските комунистически партии“. Това е и една от причините през годините да витаят съмнения, че е покровителствана от съветските тайни служби. Така или иначе, през бурните години на Перестройката банката рязко преминава в частни ръце, и то все на хора, свързани с руските и българските комунистически тайни служби. Като всичко свързано с ДС, и КТБ претърпява разцвет при управлението на „демократа“ Иван Костов. След падането на Берлинската стена липсата на свежи пари води до натрупването на 10 млрд. долара дълг на тези задгранични дружества. След като те са спасени, пак с пари на СССР, се взема решение за разпродажбата им. През октомври 1993 г. е подадено заявление в БНБ за издаване на банков лиценз. Такъв е издаден на 21 януари 1994 г. с подписа на тогавашния гуверньор Тодор Вълчев. Първият председател на съвета на директорите на КТБ е Кирил Калинов, зам.-председател е Евгений Красавцев, в борда влизат още Людмил Гачев, Валентин Станчев и Алексей Симаков. Станчев и Симаков са изпълнителни директори. Така през 1994 г. българският филиал на Внешекономбанк се преобразува с решение на Софийския градски съд в акционерното дружество „Корпоративна търговска банка“ с капитал 500 000 000 лева (около $20 млн.) като правоприемник на активите и пасивите, правата и задълженията на БСФК „Булсовинвест”.Година по-късно първоначалният съветски капитал е изкупен от новите собственици, а пет години по-късно (2000 г.) начело на банката идва Цветан Василев. Това се случва по време на правителството на Иван Костов. През юни българският Мадоф е вписан като изпълнителен директор и член на борда на КТБ. По това време вече са настъпили промени в акционерното участие. Булбанк и руската страна са продали дела си на 10 чужди компании, повечето от които офшорки, регистрирани в Лихтенщайн, Британските Вирджински острови, Бахамските острови, Малта и дори на екзотичния тихоокеански остров Ниуе. Василев е представител на една от офшорките - малтийската „Драко холдингс”, която държи 9,99% от капитала на КТБ. В периода 2003 - 2004 г. Цветан Василев придобива контрол над КТБ чрез увеличение на капитала. Най-голям акционер в банката става фирма „Бромак”. За „Булсовинвест” има съмнение, че е покровителствана от руските тайни служби. Задграничните дружества на Внешекономбанк са сочени от анализатори като една от „вратите” за износ на капитали от Съветския съюз и за подпомагане на „братските комунистически партии”. За бившия член на съвета на директорите на КТБ от 90-те години Людмил Гачев също се знае, че е бил агент на Държавна сигурност в Четвърто (икономическо) управление. Първият председател на борда на КТБ Кирил Калинов също е сътрудничил на ДС.Въпреки благосклонното отношение на властта към банкера и подопечния му трезор обаче истинското разрастване на банката започва в периода 2006 – 2014 г. В това „златно” десетилетие за КТБ тя достига до положението, в което държи парите на почти половината от държавните дружества. В същия период започва и раздаването на кредити към свързани с Цветан Василев и обкръжението му фирми.От 2007 г. банката преминава на двустепенна система на управление, а акциите започват да се търгуват на Българската фондова борса. През 2009 г. 30% от капитала на банката са придобити от Държавния главен резервен фонд на султаната на Оман чрез дъщерното дружество Bulgarian Acquisition Company II, Luxembourg. През 2010 г. Fata Assicurazioni Danni S.p.A и Fata Vita S.p.A (дъщерни подразделения на италианския застрахователен холдинг „Дженерали груп”) придобиват миноритарен дял от „Корпоративна търговска банка” АД, а през 2013 г. 9,9% от банката се придобиват от VTB Capital. И макар на хартия всичко това да звучи много добре, в действителност се оказва, че развитие на банката реално не е имало. Парите, с които тя е растяла, са били на депозанти, които тя е прехвърляла към свързани с мажоритарния собственик фирми или на държавни предприятия. Които се оказват и единствените ужилени от схемите на Василев и компания.Че нещо ври под капака на тенджерата, за първи път съобщи международната агенция за кредитен рейтинг „Мудис”. През септември 2013 г. компанията понижи дългосрочния рейтинг на КТБ за депозитите й в местна и чуждестранна валута. Изтъкнати бяха три причини за влошените резултати - нарастване на кредитния портфейл с темп над средния за страната, като бе направено допускане, че кризата би могла да окаже влияние върху качеството на активите. „Мудис” предупреди тогава и за намаляващата доходност на банката, както и че капиталовата адекватност е по-ниска от средната за системата.След този предупредителен сигнал последва и втори - отрочето на кръга „Капитал” - „Протестна мрежа”, което в онзи момент трупаше точки, като водеше публична война с банкера, сезира главния прокурор Сотир Цацаров през февруари 2014 г., че контролираната от Цветан Василев банка има кредити към свързани лица, които многократно надхвърлят законовите ограничения. Оказа се, че прокурорското разследване също е видяло трудности при разкриването на схемите на банкера и обкръжението му.През май същата година обвинител №1 заяви, че разследването по сигнала се бави заради „затруднено сътрудничество на прокуратурата с БНБ и НАП”. Месец по-късно пък стана ясно, че част от ръководството на КТБ е извикано на разпит в СДВР. Два дни по-късно прокурори, следователи и униформени полицаи извършиха обиск на най-голямото „гнездо” в империята на българския Мадоф - бизнес сградата на бул. „Цар Борис III” 159 в София. На този адрес е и офисът на „Бромак” - фирмата на Цветан Василев, чрез която той е мажоритарен собственик на КТБ.На 18 юни прокуратурата повдигна обвинения срещу Цветан Гунев, подуправител на БНБ и ръководител на управление „Банков надзор”.Вложителите в трезора обаче усещат, че нещо не е наред, и започват да теглят парите си от банката. Въпреки гръмките изявления на нейните изпълнителни директори, че с КТБ всичко е наред, трезорът изпраща искане до БНБ да бъде поставен под спецнадзор заради липса на ликвидност. Когато квесторите влизат в трезора обаче, се оказва, че недостигът на свежи пари е най-малкият й проблем в този момент. Установява се, че дупката в КТБ е над 4 млрд. лв., които е почти невъзможно да бъдат възстановени, тъй като голяма част от тях са раздадени на кухи фирми без активи. Факт, който услужливо всички интервюиращи по-късно Василев и опитващи се да го изкарат целия в бяло забравят.\n                    ", "date": "2017.10.25", "title": "Цветан Василев: Как Българския Мадоф получи банка за подарък (IV част)"}
{"url": "http://www.monitor.bg/a/view/59546-o%D1%82%D0%B4%D0%B5%D0%BB%D1%8F%D1%82-7-%D0%BC%D0%BB%D0%BD-%D0%BB%D0%B2-%D0%B7%D0%B0-%D1%87%D0%B0%D1%81%D1%82%D0%BD%D0%B8%D1%82%D0%B5-%D1%88%D0%BA%D0%BE%D0%BB%D0%B0-%D0%B8-%D0%B3%D1%80%D0%B0%D0%B4%D0%B8%D0%BD%D0%B8-%D0%BE%D1%82-%D1%85%D0%B0%D0%B7%D0%BD%D0%B0%D1%82%D0%B0/", "text": "\n                    Около 7 млн. лв. за държавно финансиране на частните училища и градини са заложени в проектобюджета на Министерството на образованието и науката (МОН). Това съобщи образователният министър Красимир Вълчев след заседание на образователната комисия в парламента.\n\nТакова подпомагане ще получат само училищата, които заявят желание да получат субсидия. Както „Монитор“ вече писа държавното финансиране за частните школа не е безусловно. Ако искат да получат субсидия от хазната, те ще трябва да осигурят безплатно обучение за 20% от децата – като това могат да бъдат ученици с изявени дарби или със специални образователни потребности.\n\nС 402 млн. лв. повече средства се планират за системата на предучилищното и училищното образование, съобщи още Вълчев. Освен за учителски възнаграждения и осигуровки, ще има допълнително средства за педагогически съветници, ресурсни учители и за стипендии за осмокласниците, които от тази учебна година също имат право на награди за успех.\n\n \n\n \n                    ", "date": "2017.10.25", "title": "Oтделят 7 млн. лв. за частните школа и градини от хазната "}
