{"url": "https://www.monitor.bg/bg/a/view/apple-bavi-otstranjavaneto-na-byga-s-podslushvaneto-na-ajfoni-156305", "text": "Представители на технологичната компания Apple се похвалиха, че проблемът с подслушването на айфоните ни е вече разрешен. “Ще пуснем обновяване на софтуера идната седмица, за да възстановим приложението FaceTime за потребителите”, гласи официалното изявление на фирмата, с което тя всъщност си даде отсрочка за отстраняването на грешката. След като медийни публикации съобщиха за съществуването на бъг, заради който използващите групови разговори във FaceTime можеха да получат аудио и видео на живо от айфона на човека, когото набират без неговото знание, компанията се зарече да реши проблема още същата седмица. До днес трябваше да бъде пуснато въпросното обновяване, което обаче така и не се случи. Поради тази причина се бави и възстановяването на функцията за групови разговори на приложението. Тя бе преустановена преди дни отново заради бъга, за който стана ясно, че от Apple са знаели от повече от седмица по-рано. Междувременно тексаски адвокат вече заведе дело срещу компанията, съобщи AppleInsider. В иска си Лари Уилямс посочва, че негов конфиденциален разговор с клиент е бил подслушван от трето лице точно заради софтуерната грешка на FaceTime. Какво обезщетение търси адвокатът от технологичния гигант обаче така и не става ясно.", "date": "2019.02.03", "title": "Apple бави отстраняването на бъга с подслушването на айфони"}
{"url": "https://www.monitor.bg:443/bg/a/view/poskypva-zemjata-kraj-struma-zaradi-dobiva-na-zlato-156290", "text": "На цени до 5000 лева за декар продават земя край река Струма заради добива на злато чрез промиване на пясък по реката, разказаха кметове от Кюстендилско за БНР. След изнасянето на техниката от златарите теренът се рекултивира и отново се използа за земеделие. Най-активни са златарите в района на селата Копиловци, Шишковци, Шипочано. На места там има издълбани ями до 20 метра дълбочина. Расте интересът и към имотите и в района на Трекляно, където канадска фирма получи разрешително да изследва за злато, като то ще се добива чрез разкопаване. Наследници на имоти от Каменичкия край трескаво търсят и заверяват документите си за собственост, за да могат да отдадат или да продадат имота си при евентуално започващ златодобив в Треклянско, коментират администратори.", "date": "2019.02.03", "title": "Поскъпва земята край Струма заради добива на злато"}
{"url": "https://www.monitor.bg:443/bg/a/view/1000-leva-globa-za-shofior-nabil-majka-pred-hipermarket-156254", "text": "1000 лева глоба отнесе шофьор от Пловдив заради това, че е набил майка пред 3-годишната й дъщеричка на паркинга на голям хранителен магазин в града. В късния следобед на 24 юли 2018 г. пострадалата с нейна приятелка и децата им пазарували в хипермаркет в Пловдив. Към 18,40 часа те излезли навън и видели как пред входа на магазина на пешеходна пътека в този момент спира колата си „Тойота” нарушителят. Жената отворила предната дясна врата на леката кола и попитала шофьора откъде да премине. Шофьорът й отвърнал да минава откъдето си иска, а в отговор майката му треснала вратата. Тя тръгнала да заобикаля тойотата, но шофьорът бил афектиран от треснатата врата, излязъл и започнал да удря жената. Блъснал лявата й ръка, ударил я по лицето с ръка и посегнал да я ритне. Майката се извъртяла така, че да предпази от удара с крак детето си и била ритната в лявото бедро. В това време шофьорът викал: „Ти знаеш ли колко е скъпа колата, знаеш ли колко пари съм дал за тая кола, ще спирам, където си поискам”. Покупките от торбата на майката се разлетели, дъщеричката й и детето на приятелката й ревнали. На грозната сцена имало и много свидетели. В този момент към шофьора отишла жена му, която чула мъжа си да казва: „Да би мирно седяло, не би чудо видяло”. Намесил се и непознат мъж, който потърсил сметка на шофьора защо удря майката. Жената на насилника знаела, че той има избухлив характер и се опитала да го махне от мястото. Свидетели подали на 112 сигнал, но когато полицаите отишли, от агресивния шофьор нямало и следа. Той бил издирен и изправен на съд. Решението не е окончателно и може да бъде обжалвано.", "date": "2019.02.03", "title": "1000 лева глоба за шофьор, набил майка пред хипермаркет"}
{"url": "https://www.monitor.bg:443/bg/a/view/papata-na-istoricheska-vizita-na-oae-156301", "text": "Папа Франциск призова за прекратяване на хуманитарната криза в Йемен и за спазване на споразуменията за примирие в пристанищния град Ходейда, съобщиха Асошиейтед прес и Франс прес. Светият отец отправи този призив във Ватикана, малко преди да отпътува на тридневно посещение в Обединените арабски емирства, които са ключов член на оглавяваната от Саудитска Арабия коалиция, воюваща срещу подкрепяните от Иран бунтовници хуси. Конфликтът в Йемен докара страната до ръба на повсеместен глад и причини най-тежката хуманитарна криза в света. Папата призова събралите се на площад „Свети Петър“ да се присъединят към молитвата му за \"тези гладни деца\", останали без лекарства и \"заплашени от смърт\". Той отправи също призив към страните в конфликта в Йемен да спазват споразуменията за примирие в пристанищния град Ходейда, който е основният пункт за получаване и разпределяне на идващата от чужбина хуманитарна помощ. С пристигането си в ОАЕ папа Франциск ще стане първият папа, посетил Арабския полуостров - родното място на исляма. Издаваният на английски език в Абу Даби в. \"Нешънъл\" описа започващата папска визита като \"изпълнена мечта\" за близо един милион католици, живеещи в ОАЕ., - Папа Франциск ще пристигне на летището в Абу Даби на 3 февруари и ще бъде посрещнат от престолонаследника - принца на Абу Даби. - На 4 февруари ще се проведе церемония по посрещането на главния вход на Президентския дворец - В същия ден папата ще посети Голямата джамия и ще участва в среща с членове на Мюсюлманския съвет на старейшините, след което  ще се състои Международната междурелигиозна среща , основната причина за посещението на папата в ОАЕ. - На 5 февруари папата ще посети катедралата в Абу Даби, последвано от светата меса на градския стадион \"Зайед\", очакват се 120 000 души. След това на летището в Абу Даби ще се проведе прощална церемония.", "date": "2019.02.03", "title": "Папата на историческа визита в Абу Даби"}
{"url": "https://www.monitor.bg:443/bg/a/view/ne-im-vzimajte-hljaba-a-im-dajte-i-pyrjola-156298", "text": "Доста къщички се изчистиха, но една и то вътрешна, си остана въз мръсничка. И то една-две основни стаи от нея. Става въпрос за икономическата и пътната стаички. Там, където санкциите са редовни, а клиентите са много. И всеки вътрешен министър се опитва да въведе ред. Сигурен съм, че сегашният ще успее. Той въведе ред в СДВР, ще успее да въведе и в цялото министерство. Рушветите ще секнат рано или късно. Или поне рекетът. Защото за рушвета има две страни – едната, която иска, и другата която дава. Втората винаги ще я има. Винаги редовият гражданин ще оказва корупционен натиск, винаги ще иска да мине по втория начин, да не си плати глобата или да му се остави малко въздух, за да диша. И докато има хора, които дават, ще има и такива, които взимат. Но с упорита работа, нещата ще се случат. На високите нива корупцията намалява, ще намалее и на най-ниските нива. Там където са именно редовите граждани. Защото основната корупция е именно там. Над 40 хил. полицаи са на улицата, където има няколко милиона души. И всеки от тях има по 20 лева в джоба. Това са стотици милиони, които все някой има мерак да вземе, особено, когато мерака за даването е още по-голям. И докато всички тези хора с по 20 лева в джоба не разберат, че по този начин разбиват един от стожерите в държавната администрация и в самата държава, то корупцията ще продължава да се развива. И милион рушвети за месец ще ни се струват като джобни пари, а не като някаква непосилно голяма сума. Делата говорят. Все пак и „Вътрешна сигурност“ работи, колкото и да се смята, че „гарван гарваново око не вади“. Вади, и то често. Показват го цифрите, показват го и акциите. Малко е сбъркано вече това понятие, че върху някого има опънат чадър. Няма кой да опъва чадър върху човек, който рекетира продавачи на сандвичи. Той не работи със стотици хиляди, а работи със стотици левове. Трудно надхвърлящи 2-3 хил. лева за месец. И няма кой да се откаже от престижа, заплатата и продоволствията си, за да пази човек, който ще му подхвърли 500 лева, взети насила от собственик на наргиле бар.  Нещата обаче седят малко по-различно например, при пътните полицаи. Много от тези хора дават всичко, за да запазят и един човешки живот на пътя, но има и такива, които дават всичко, за да се приберат поне с половин заплата от рушвети. А желаещите да им помогнат за това са много. Всеки се радва, ако му се размине акт или фиш за 100 лева, когато може да даде едва 20. А за една смяна минават поне 20 такива души, което прави 400 лева в джоба на корумпирания. Добра надница, в сравнение със заплатата, която получават, и скъсаните обувки, които носят. Не откриваме топлата вода, когато казваме, че тези служители трябва да са по-добре възнаградени, за да не се изкушават от 20-те лева. Но никой не се сеща, че трябва да направи именно това. Никой не го плашат делата и месецът престой в ареста. Защото ако отново се позоваваме на статистиката, в 90% от случаите корумпираните ченгета се разминават с каквито и да е присъди. Наказанията не плашат никого, по-скоро ще се страхуват повече, ако им се отнеме ежедневният хляб, който ще е придружен с пържола. Ами хайде тогава дайте на контролиращия орган не само филия сух хляб, ами и една сочна пържола, за която да треперят. Докато това не стане, те ще си набавят сами парчето месо и ще режат ежедневно от нас, от авторитета на ведомството и от реномето на държавата.", "date": "2019.02.03", "title": "Не им взимайте хляба, а им дайте и пържола"}
{"url": "https://www.monitor.bg:443/bg/a/view/turniryt-v-sofija-trygna-s-bylgarska-pobeda-156303", "text": "С българска победа започна тенис турнирът за мъже в София от сериите АТР 250 с награден фонд 524 340 евро в „Арена Армеец“. Постигна я Александър Лазаров в първия кръг на квалификациите. Участващият с „уайлд кард“ Лазаров надигра по категоричен начин третия поставен в схемата на пресявките Лукаш Лацко (Слвк), който е 127-и в света, със 7:6(5), 6:2. За вицешампиона на България от преди седмица това бе 4-о участие в квалификациите на турнира и първа победа. Успехът е и единственият досега за наш тенисист в надпреварата извън победите на Григор Димитров. Следващият съперник на Лазаров ще бъде победителят от мача между Рудолф Молекер (Гер) и Лука Вани (Ит), които играят в момента. Преди това държавният шампион в зала Габриел Донев отстъпи при дебюта си на АТР ниво пред поставения под номер 4 в пресявките Серхий Стаховски (Укр) с 1:6, 2:6. 33-годишният Стаховски, който има четири титли в кариерата си, е 136-и в света в момента, но е достигал до 31-ото място в класацията на АТР. Той нямаше никакви проблеми в двубоя срещу 22-годишния Донев, направи 4 пробива и взе мача за 47 минути. Директно в основната схема също с „уайлд кард“ за втора поредна година ще играят Димитър Кузманов и Адриан Андреев. Втората ракета на България Кузманов среща в първия кръг Робин Хаасе (Хол), а 18-годишният Андреев излиза срещу Матю Ебдън (Авл) не преди 16 ч. утре. Интересните срещи от основната схема на сингъл започнат още от понеделник. Вечерта, не преди 18 часа, на корта ще излезе носителят на три титли от „Големия шлем“ Стан Вавринка, а негов съперник ще е миналогодишният финалист Мариус Копил (Рум). И докато погледите на всички любители на тениса у нас са вперени в „Арена Армеец“, първата ни ракета Григор Димитров се разходи до Рилския манастир, от където пусна снимки в „Инстаграм“. Гришо бе в компанията на майка си Мария, мениджъра си за България Георги Стоименов и съпругата му Катерина Малеева. Заради контузия в рамото Димитров отказа участие в Ротердам пред тази седмица и ще се завърне на корта за турнира в Акапулко от 25 февруари.", "date": "2019.02.03", "title": " Турнирът в София тръгна с българска победа"}
{"url": "https://www.monitor.bg:443/bg/a/view/dela-za-milion-ot-rushveti-se-gledat-v-syda-temata-156294", "text": "Рушвети за близо един милион лева, взети от полицаи на различни нива в системата на МВР, са влезли в съда след разследване на прокуратурата и „Вътрешна сигурност“ само за месец. Това показва справка на „Монитор“ в редица дела, заведени по чл. 238 от Наказателния кодекс през изминалата година. Проверката е заради разбитата преди около десет дни група от служители от Икономическа полиция към столичното четвърто районно, които рекетирали със суми собственици на заведения, гостилници и нощни барове. Всички те демонстрирали завиден начин на живот. Обличали се скъпо, карали лъскави коли и обитавали добре уредени имоти. Повечето от подобните дела са от средата на миналата година и са стартирали след множество сигнали за злоупотреби, и то в рамките на не повече от 40 дни. Само катаджиите, които са опитвали да манипулират системата за видеонаблюдение в патрулките, са около 800 души. Във „Вътрешна сигурност“ пък са постъпили сигнали за над 100 корумпирани служители, и то само в първата половина на годината. Заведените дела обаче са едва 15. Останалите сигнали са били проверени, а голяма част от тях са счетени за „частично основателни“. Преписките по тях Всички процеси се разглеждат само за месец от съдилищата в страната и сумата по тях е за около 1 млн. лева.  По някои от започналите дела вече има решения на първа инстанция, а други все още се точат. Едни от най-сериозните процеси се водят срещу цели групи, които са прибирали по 2500 лева на смяна, докато е трябвало да контролират пътната безопасност. Такава например е бандата, кръстена от вътрешното ведомство „Палките“. Именно в същото време от годината част от сформираното престъпно сдружение, облечено в униформи, получи по 3 и 4 години затвор. В редиците на заведените дела попада и бившият шеф на „Пътна полиция“ в Благоевград Данаил Стоицов, който също е подведен под отговорност за получаване на подкупи.", "date": "2019.02.03", "title": "Дела за милион от рушвети се гледат в съда (ТЕМАТА)"}
{"url": "https://www.monitor.bg:443/bg/a/view/perfektnijat-start-na-alma-video-156302", "text": "Танцувално парче, което със сигурност ще си извоюва позиции на клубната сцена – това представлява дебютът на младата певица ALMA - Perfect. Алма Доудъл е едва 15-годишна, но вече умее да свири на пиано и китара, като дори се залавя сама и с писането на текстове и музика. Самата тя е съавтор на първата си песен, по която работи заедно с румънския хитмейкър Кристиан Тарчеа. До колаборацията се стига, след като той чува нейни изпълнения, записани на шега на телефона й, и качени в Инстаграм. Именно Тарчеа оферира дъщерята на Саня Армутлиева да посети студиото му, където се ражда и Perfect. Видеото е дело на младия режидьор Димитрис Георгиев, а в него освен гласови данни Алма демонстрира и танцувален потенциал. Премиерата се състоя в официалния YouTube канал на „Вирджиния Рекърдс“. Само за два дни клипът е изгледан от над 55 хиляди меломани, а фенове отсега вещаят светло бъдеще за 15-годишната ALMA. “Не пиша коментари, но... Браво.“ и „Повече от перфектно, просто песента е топ, Алма е освен талантлива и мн красива, пожелавам и още много, много успехи!“ са само част от коментарите на меломаните, а някои от тях вече предлагат следващият проект на младата певица да е дуетно изпълнение с Кристиан Костов.", "date": "2019.02.03", "title": "Перфектният старт на ALMA (ВИДЕО)"}
{"url": "https://www.monitor.bg:443/bg/a/view/lejdi-gaga-djon-ledjynd-i-djej-lo-podpisaha-peticija-za-jenite-v-muzikalnite-sredi-156300", "text": "Звезди от ранга на Лейди Гага, Джон Леджънд, Дженифър Лопес, Ариана Гранде, групата Maroon 5, Карди Би и много други се включиха в кампанията на Американската звукозаписна академия за засилено присъствие на нежния пол в създаването на песни и албуми. Институцията, която ежегодно раздава най-престижните отличия в гилдията – наградите „Грами“, инициира в петък петиция за включването на поне две жени като музикални продуценти, когато става въпрос за сътворяването на нова продукция, независимо от нейния мащаб. Над 200 представители на индустрията вече са подкрепили кампанията на Академията. „Всеки е свободен да избира своя екип, защото искаме хората да имат право на творчески решения. Въпреки това знаем, че когато жените са включени в микса и бъдат забелязани вратите за тях ще продължат да се отварят. Това искаме – да сме сигурни, че възможност има за всички и жените, които досега нямаха такава възможност да се изявят, да го направят“, казва Тина Чен, която отговаря за разнообразието от пол, раса и т.н. в Академията. Междувременно, дни преди да се състои церемонията за наградите „Грами“, потребител с име на профила Main Pop Data разпространи в Туитър предварително изтекъл списък с големите победители. Въпреки това представителите на Академията бяха категорични, че това не е достоверна информация, като уточниха, че дори самите членове на институцията не знаят окончателните резултати до деня на самата церемония. Победителите в тазгодишната, 61-ва церемония по раздаването на награди „Грами“, ще бъдат обявени на живо от „Стейпълс Център“ в Лос Анджелис и в ефира на CBS на 10 февруари в 17 часа местно време, или 3 часа сутринта на 11 февруари българско време.", "date": "2019.02.03", "title": "Лейди Гага, Джон Леджънд и Джей Ло подписаха петиция за жените в музикалните среди"}
{"url": "https://www.monitor.bg:443/bg/a/view/1-5-miliona-dolara-prashtat-madona-na-evrovizija-156297", "text": "Поп иконата Мадона да даде тон за песен на предстоящото издание на Евровизия в Тел Авив. Такава изненада готвят организаторите за почитателите на европейската музика. Песенният конкурс ще се проведе от 14 до 18 май, а изпълнителката на Material Girl е поредната звезда, която в случай, че потвърди (както се очаква да направи съвсем скоро) ще е поредната знаменитост на форума. Според информация на The Times Of Israel, хонорарът, който Мадона ще прибере, за да изпълни 2 песни на Евровизия, е в размер на 1,5 милиона долара. Това би било първото й участие в страната от 2012 г. насам. Преди дни стана ясно, че супермоделът Бар Рафаели ще е сред водещите на събитието, като компания на сцената ще й правят продуцентът Ерез Тал, водещият Аси Азар и влогърката Луси Айоб. Междувременно организаторите планират да превърнат свой парк в къмпингов лагер, където в палатки и каравани да бъдат настанявани феновете на конкурса. Терен за това ще даде един от най-големите паркове в Тел Авив – HaYarkon.", "date": "2019.02.03", "title": "1,5 милиона долара пращат Мадона на Евровизия"}
{"url": "https://www.monitor.bg:443/bg/a/view/chuvalyt-s-mishkite-156291", "text": "Ясно е, че битката за евроизборите започна! Шумно и с гръмки обвинения за корупция, гарнирани с уличаващи записи, със съмнителен произход. И сигурно така ще продължи цяла година. Защото след тези избори наесен ще са кметските. Така че трябва да свикваме с този спектакъл, а политическите играчи трябва да са наясно, че са публични личности и не да се оправдават с намеса в личния живот, а да бъдат подготвени за неизбежните удари, които ги очакват. Още отсега могат да се направят няколко извода. Един от тях е, че издънките идват предимно от държавни служители, които крепят местата си не с това, за което са назначени, а с използване на статута си за други цели, най-вече за лично облагодетелстване или да обслужват благодетелите си. Те са убедени, че дори и нищо да не правят, все някой ще свърши работата вместо тях. Важно е единствено тяхното да не се губи. А това че може да умрат няколко човека от листата за чакащи, както се случи заради бездействието в Агенцията по трансплантации, това няма значение, защото щат не щат отгоре ще решат. Така стана и с майките на деца с увреждания, и с ТЕЛКовете и с много други болезнени недомислия. Ще кажем направо, проблемът не е само в назначените калинки, а в самата организация на работата, в която липсват дисциплиниращи правила. Например една от прозиращите причини за скандала, разтресъл тази седмица държавата,е неверието в бързо съдопроизводство, ако бъдат поискани неустойки. От такива трусове няма да бъдат защитени нито сегашните нито бъдещите управници. Това, което трябва да се случи, е да се изчистят авгиевите обори. Прокуратурата влиза тук и там, както го прави в момента с ТЕЛКовете по места. Но ако не бъде подкрепена и от адекватна администразция, както и от бързо правораздаване, всичко ще отшуми като Костинбродската пушилка.", "date": "2019.02.03", "title": "Чувалът с мишките"}
{"url": "https://www.monitor.bg:443/bg/a/view/ministerstvoto-na-turizma-s-nagrada-ot-izlojenie-v-turcija-156284", "text": "Министерството на туризма получи награда за България за дълготрайно успешно партньорство по време на 23-то издание на изложението East Mediterranean International Tourism & Travel (EMITT), което се провежда ежегодно в Истанбул, Турция. „Убедена съм, че с общите усилия на държавата, местните власти и туристическия бизнес затвърждаваме позицията на страната като коментира ресорният министър Николина Ангелкова. Посетителите на изложението проявиха засилен интерес към ски ваканциите и спа туризма у нас. като за през 2018 г. тя попада сред топ пазарите у нас, а общият брой на посещенията надхвърля 625 хил.", "date": "2019.02.03", "title": "Министерството на туризма с награда от изложение в Турция"}
{"url": "https://www.monitor.bg:443/bg/a/view/70-pyti-ura-za-stojanka-mutafova-156288", "text": "Бурни аплодисменти от изправените на крака над 4000 почитатели, едва побрали се в оказалата се тясна зала 1 на НДК – така беше посрещната голямата Стоянка Мутафова навръх 97-ия си рожден ден, който комедийната прима съчета с отбелязването на 70-ата си година на сцената. Близо 10 минути след като се появи пред публиката все още нямаше и един седнал човек, а възгласите „ура“ и „браво“ все така не затихваха. Наложи се Госпожа Стихийно бедствие да влезе в ролята си на емоционален диригент, за да затихнат страстите и да бъде даден старт на програмата за двойния й празник. Нещо, което тя постигна с леко помахване на ръката. Когато ми казаха, че искат да направим такова събитие на рождения ми ден, бях сигурна, че няма да има хора. Кой би искал да дойде да слуша една 97-годишна баба? Но вие сте страхотна публика, която очевидно е на градус... Ама не на оня градус, за който си мислите, а от този – хубавия, правилния“, каза от сцената Мутафова, на което почитателите по традиция отговориха със смях и аплодисменти. Вечерта бе открита с изпълнение на шампионите по спортни танци Виктория Димчева и Георги Ганев. Последва 5-минутна ретроспекция на живота и творчеството на главната героиня на празника. С много хумор и голям поклон към Мутафова в ролята на водещи на вечерта влязоха Кирил Ефремов и Аня Пенчева. Те обявиха и първото актьорско изпълнение за вечерта, с което се заеха Ненчо Илчев и Мария Сапунджиева. Двамата комици представиха пред публиката скеч, който Мутафова е играла заедно с Георги Парцалев през далечната 1978 г. Покойният вече актьор бе сякаш неотлъчно до Госпожа Стихийно бедствие по време на цялата вечер, като тя върна лентата назад, за да разкаже пред почитателите си част от неволите, преживени със знаменития й колега. Йорданка Христова, „Тоника Домини“, Силвия Кацарова, Теди Кацарова, Дичо, Нели Петкова, Ирен Кривошиева, Николай Атанасов – Шуши и много, много други се качиха на сцената в зала 1, за да засвидетелстват обичта и уважението си към Стоянка Мутафова. Виктор Калев отбеляза почти постоянно присъствие на сцената, като често влизаше в „обувките“ я на Лили Иванова, я на Васил Найденов, за да подкрепи изпълненията на другите си колеги. - така актьорът Любо Нейков поздрави екранната си майка от „Столичани в повече“, след което й подари картина. С писмо, отдаващо почит на огромния талант на комедийната прима, се изяви и Мариус Куркински. Всеки от специалните гости за вечерта не пропускаше да зарадва актрисата с огромен букет, а за вкъщи тя си тръгна още с перли, подарени й от Теди Кацарова, както и икона от представителите на Светия синод, които благословиха рожденичката с молитва. „Многая лета“, огромна торта и балони белязаха края на двойния празник в НДК. Особен сантимент към събитието донесе и дъщерята на актрисата Мария Грубешлиева - Муки. Заедно със знаменитата си майка и Евгени Боянов те представиха книгата „Добър вечер, столетие мое“, а с копие от томчето почитателите можеха да се снабдят и на терен. За финал Мутафова не пропусна да покани гостите си и на  . Това ще се случи на 12 март, а мястото на празника остава същото.", "date": "2019.02.03", "title": "70 пъти „ура“ за Стоянка Мутафова"}
{"url": "https://www.monitor.bg:443/bg/a/view/da-podarish-usmivka-156304", "text": "Те са лишени от нормално детство още от раждането си. Проплакват на бял свят с увреждания, които ще бележат целия им живот. Гоги * e с почти неработещи бъбреци още от бебе. Роси е със забавено развитие. Родителите им не могат да се грижат за тях и ги оставят други да ги отглеждат. Но дори не дават позволение за осиновяване. Така влизат в редиците на децата, оставени до пълнолетието си на грижите на държавата или – в техния случай – на благотворителна организация. А децата имат мечти като всички свои връстници. Да станат певци, футболисти и дори хирурзи. Имат и нужди – но най-вече да имат поводи за усмивки. Те са възпитаниците на Центъра за настаняване от семеен тип „Люлин“. Центърът е един от няколкото, поддържани в столицата и в Русе от организацията „Дете и пространство“. През уикенда петте деца от звеното в Люлин имаха възможност за няколко часа да живеят като останалите си връстници – благодарение на няколко души, с различни професии, възраст и пол, но обединени от желанието да им подарят усмивка. И кураж да следват мечтите си. Две деветокласнички, възпитанички на Втора немска гимназия и НТБГ – Мелиса и Белла, ги изрисуваха като любимите им животни, а десетгодишната шампионка по лека атлетика – Еленда Джоунс от школата на Ивет Лалова, им разказа за своя начин на живот и постиженията си „Целта ни беше да разберат, че ако упорстват, ще постигнат целите си“, разказва организаторката на минисъбитието – Елизабет Филипова, стопанка на малка арт галерия в столицата, особено популярна сред чужденците заради чаровните оригинални ръкоделия, сувенири и дрехи от рисувани платове, излезли под ръцете й. Бети, както я наричат приятелите й, има солиден опит в благотворителните кампании, а миналата година стана част и от тръгналата от САЩ инициатива „малка безплатна библиотека“. Отвори към арт галерията си малка библиотека в пощенска кутия - място, където всеки желаещ, може да даде или да вземе назаем книга, като я връща, след като я прочете. След като чува историята на децата от ЦНСТ „Люлин“, решава да им подари усмивки, ден само за тях и впряга в инициативата познатите си. Благодетел от Израел – Беник, спонсорира събитието, фрийленс журналист и режисьор - Питър, холандец по произход, но човек на света, живеещ в България от 3 години, влиза едновременно в ролята на музикант и фотограф. Приятели им подариха дрехи. Абсолютно непознат пък, като видял анонса за събитието, се свързал с Бети, за да подари електрически нагревател за другия център на организацията в в София – в столичния квартал Слатина. Така, през уикенда, в пицария в центъра на София, хлапетата в продължение на половин ден бяха център на внимание. Като всички свои връстници – с мечти, усмивки и кураж за упорство.", "date": "2019.02.03", "title": "Да подариш усмивка"}
{"url": "https://www.monitor.bg:443/bg/a/view/alkoholik-na-syd-za-huliganstvo-sled-13-biri-i-patronche-s-vodka-156248", "text": "13 бири и патронче с водка вкараха за пореден път алкохолик от Пловдив в съда. Той трябвало да бъде съден по Указа за борба с дребното хулиганство, тъй като ритал, блъскал и псувал полицаи. Магистратите обаче преценили, че стореното от пловдивчанина не е дребно хулиганство и има данни за извършено престъпление. Пред съда алкохоликът се не пожелал да наеме адвокат или да му се назначи служебен. В изповедта си пред председателя на съдебния състав признавал, че има лошо пиянство и че попадал в ареста през 20-30 дни. „Сега, държа всичко да се запише.  Значи, с две думи мен през 20-30 дни ме арестуват. Къде съм припадал, къде съм се лазил, таксита ме карат по улиците. Сега, говоря по същество. Аз имам психически проблеми. Аз съм 94 % нетрудоспособен. Превъртя ли - всичко свършва. Аз пия постоянно алкохол. Не мога да си обясня защо го правя. Всеки ден пия алкохол, много пия. Изпих 12-13 бири и едно патронче водка, като това го изпих само вечерта. Аз, като се събера с хора постоянно стават  проблеми и затова аз си пия сам. Аз имам проблем, защото винаги събера ли се с хора стават проблеми. Или мен ще ме набият, или аз ще  ги набия. Лекарства пия над 15 години. Аз въобще не ги вземам”, признава чистосърдечно пред съда нарушителят. Той попаднал отново зад решетките, след като на 23 януари т.г. около 8,30 часа сутринта се напил и започнал да буйства в центъра на Пловдив. Граждани повикали полиция, а нарушителят се нахвърлил и върху ченгетата. Започнал да ги псува, рита и блъска. Затова те го отвели в районното и му казали, че ще го предадат на съд. „Тези хора /нарушителят сочи полицейските служители в съдебната зала/ много ги уважавам. Те искат да ми помогнат, но аз ги бутнах. Аз никой не съм псувал. Това са полицаи, хора, които много ги уважавам, но просто ги бутнах и те се ядосаха и те ми казаха: „Ай ся те караме в съда!“ Аз нямам право да ги бутам. Не помня  дали ги псувах в районното. Гражданите също не помня дали съм ги псувал. Не помня как се държах в районното”, признава той пред съдия Милена Георгиева. След което се опитал да фамилиарничи с нея и с колегите й с думите: „Те тук в съда ме знаят. Предните пъти пак не си бях пил лекарствата. Майка ми и баща ми ме докараха в съда, защото бях потрошил целия апартамент. Счупих стъклото, счупих целия прозорец, счупих  телевизора. Имахме една плазма и нея я счупих. Тогава баща ми и майка ми ме докараха в съда и ми казаха, че съм луд. Съдията тогава каза: „Направете му тройна експертиза!“. Тройната експертиза показала, че бил горе-долу добре. Навръх изповедта си пред съдебния състав алкохоликът се жалвал и от мобилен оператор, откъдето му искали 145 лева, както и от две фирми за бързи кредити. На едната имал да връща 752 лева, а на другата – 2 000 лева. „Кажете ми, какво да правя?”, моли за помощ съдебния състав алкохоликът. На финала на речта си признава, че идвал в съда все за глупости. „Един път пак полицаи ме караха, аз го помня. Това беше преди 2-3 години. Миналата година февруари месец не помня дали съм идвал в съда. Те ме карат тук за глупости, че съм припадал, че съм ги бутал”, се жалва мъжът. Жалбите му обаче не помогнали и той бил предаден на прокуратурата, тъй като стореното от него било престъпление по смисъла на НК.", "date": "2019.02.03", "title": "Алкохолик на съд за хулиганство след 13 бири и патронче с водка"}
{"url": "https://www.monitor.bg:443/bg/a/view/shte-pytuvame-s-elektronni-vizi-v-tajland-156282", "text": "Ще можем да посетим Тайланд с помощта на електронни визи. За това предават от сайта travelweekly.co.uk. С нововъведението няма да се налага да носим физически копия на документи, снимки или дори пари. Те са поредния опит на властта да увеличи броя на туристите си. Схемата ще обхване 21 страни, сред които България, Кипър, Етиопия, Литва, Латвия, Тайван, Украйна, Малта и др. Потвърждението за пътуване ще се получава от тайландското Имиграционно бюро малко преди отпътуването на туриста, а плащането ще става онлайн.", "date": "2019.02.03", "title": "Ще пътуваме с електронни визи в Тайланд"}
{"url": "https://www.monitor.bg:443/bg/a/view/strelata-i-oshte-9-poredici-prodyljavat-s-nov-sezon-156205", "text": "Телевизионният канал The CW, който се слави с едни от най-популярните сериали в актива си, пусна списък с подновените поредици. Цели 10 от любимите на зрителите продукции получиха зелена светлина за нов сезон, въпреки че настоящите им още са в разгара си. Това са „Стрелата“ (сезон 8) , „Черната светкавица“ (сезон 3), Charmed (сезон 2) , \"Легендите на утрешния ден\" (сезон 5) , \"Династия\" (сезон 3) , \"Светкавицата\" (сезон 5) , \"Вампири: Наследството\" (сезон 2) , \"Ривърдейл\" (сезон 4) и \"Супергърл\" (сезон 5). Десетото подновено шоу изненада дори и феновете. Това е фентъзи драмата „Свръхестесвено“, за която това ще бъде 15 сезон. Много от  телеманиаците се отказаха от сериала още след 5-и, когато историята на братята Уинчестър стана еднообразна, но верните почитатели явно засвидетелстват достатъчно силна подкрепа за нова порция серии. В списъка с подновени сериали не влизат „Розуел“, „Американците“ и „Стоте“. Това обаче не означава, че ще бъдат свалени от малкия екран. Със сигурност обаче в момента текат последните сезони на „Аз, зомбито“, „Непорочната Джейн“ и „Луда бивша приятелка“.", "date": "2019.02.03", "title": "„Стрелата“ и още 9 поредици продължават с нов сезон"}
{"url": "https://www.monitor.bg:443/bg/a/view/bylgarin-s-nominacija-za-holivudska-nagrada-156292", "text": "Камен Марков е първият българин, номиниран като главен дизайнер и технически ръководител в категория реклама, на най-престижните награди за визуални ефекти – VES (Visual Effects Society Awards). Наградите са станали известни като Оскарите на визуалните ефекти.  Световната асоциация за визуални ефекти раздава холивудските отличия за най-забележителните постижения в сферата на VFX. Сред номинираните тази година са филми като „Отмъстителите: Война без край”, „Феноменалните 2”, „Изгубени в космоса”, „Бохемска рапсодия” и „Първият човек”. Камен Марков, който живее и работи в Лондон, е номиниран за две от престижните награди за визуални ефекти за коледната реклама на британската луксозна верига Jоhn Lewis - „Момчето и пианото”. Рекламата е с участието на сър Елтън Джон, а кампанията, която бе очаквана с голямо нетърпение, стана хит за часове след излъчването й през ноември миналата година. Двете номинации са в категориите „Най-добри визуални ефекти в ТВ реклама” и „Най-добро фотореалистично изпълнение на визуални ефекти в ТВ реклама”. Камен работи по рекламата като главен дизайнер и технически ръкодовител на екип от около 40 специалиста, част от водещата международна VFX компания MPC. „Изключително съм щастлив и развълнуван да бъда номиниран - особено за това отличие, тъй като това са най-значимите технически награди в бизнеса. Това е и една от технически най-сложните реклами, върху която съм работил някога. Възможността да се включа в този мащабен проект е не само мой личен успех, но е и значимо признание за целия ни екип”, коментира Камен Марков. От техническа гледна точка „Момчето и пианото” е голямо предизвикателство, създадено с необичайни творчески идеи. Използваният от Камен VFX подход е уникален, тъй като рядко се среща в създаването на реклами и обикновено се използва в игрални филми. Чрез специален софтуер и голям набор от фотографски и филмови референции, Камен и екипът му успяват да пресъздадат етапи от живота на Елтън Джон в прецизни детайли. Камен Марков започва кариерата си в областта на специалните ефекти на родна земя, когато рекламният, музикален и кино пазар у нас са все още изключително неразвити. През 2004 г. стремежът му към по-големи предизвикателства и повече перспективи го отвеждат в Мексико, където работи за голямото VFX студио - The Filter FX. След множество успешни проекти в Латинска Америка, той се присъединява към екипа на MPC в Лондон през 2010 г. Оттогава Камен се налага като един от водещите VFX супервайзери на компанията Сред популярните лица, с които е работил са Юсейн Болт, Кайли Миноуг, Лили Алън, Ева Грийн и Никол Шерцингер.", "date": "2019.02.03", "title": "Българин с номинация за холивудска награда"}
{"url": "https://www.monitor.bg:443/bg/a/view/veneva-nepobedima-i-na-44-godini-156293", "text": "Венелина Венева-Матеева, която през юни ще навърши 45 г., спечели деветата си титла в скока на височина от държавно първенство по лека атлетика. Русенката, която има 204 см в кариерата си, надскочи младите си опонентки в „Асикс Арена“, като преодоля 175 см. Сребърната Стела Саранти и бронзовата Елеонора Драгиева завършиха с по 170 см. Радослава Мавродиева откри сезона с постижение №3 в света за сезона, като за пръв път премина 19 м в тласкането на гюле. Тя прати уреда на 19,09 м за златото, а повече от нея тази зима са тласкали само Маги Ивън (САЩ) - 19,28 м, и Кристина Шваниц (Гер) - 19,16 м. Денис Димитров затвърди реномето си на най-бързия българин в последните години, като завоюва четвъртата си поредна титла на 60 м с време 6,75 сек. Втори завърши Петър Пеев с личен рекорд от 6,77 сек. Третият е четвъртият също си направиха лични – Антонио Иванов стигна до бронза с 6,81 сек., а Веселин Живков даде 6,85 сек. При жените титлата очаквано спечели Инна Ефтимова със 7,36 сек. При юношите до 16 г. пък синът на Цветелина Кирилова – Емил Кръстев, спечели титлата на 400 м 19 г. след триумфа на майка си в същата дисциплина при жените.", "date": "2019.02.03", "title": "Венева непобедима и на 44 години"}
{"url": "https://www.monitor.bg:443/bg/a/view/sicilianski-kmet-razprodava-kyshtite-v-gradcheto-si-za-po-1-evro-156275", "text": "Едно евро – това е цената, на която кметът на старинното сицилианско градче Самбука - Лео Клачо, започна да продава къщите му. Става дума за домове - общинска собственост, като първата „партида“ е от 40 жилища. Според медиите на Апенините обаче скоро щели да бъдат обявени за продан още 400 къщи, тъй като далаверата предизвиква голям интерес както в Италия, така и в чужбина. В договора за покупка-продажба обаче е включено задължителното условие новите собственици да извършат ремонт на придобитите жилища за минимум 15 хил. евро. Самбука се намира в югоизточната част на Сицилия, на хвърлей разстояние от Средиземно море, като в момента жителите му са 5700 души. Селището е основано през IX век от арабски нашественици, които избират хълма над него за строителството на отбранителна крепост. Три века по-късно Самбука е завладяно от норманите, после от испанци, французи и т.н., тоест от преминалите през Сицилия и оставили там следа куп народи. Ето защо сега градчето е истински музей на открито на редица култури и стилове, като най-силно в църкви и обществени сгради се откроява барокът. Интересното е, че самбука се нарича и италианската мастика, но градчето няма нищо общо с нея, а е прочуто с хубавото си червено вино. То се съчетава прекрасно с основните блюда на местната кухня, в която сериозно е застъпен дивеча и най-вече зайците и пернатите. Интересното е, че през 2016 г. Самбука бе обявено за старинно градче №1 на Италия в ежегодната класация на държавната телевизия РАИ. Независимо от това напоследък жителите му намаляват с ускорени темпове и кметът Лео Клачо и екипът му решават да увеличат населението с разпродажбата на свободните домове. Първите, които се възползват от офертата са италиански писатели, журналисти, актьори и художници, а през последните дни се случва истинско нашествие на чужденци. Сред съгледвачите – кандидати за дом в Самбука преобладават американците и то жители на Ню Йорк, следвани от тези на аржентинската столица Буенос Айрес.", "date": "2019.02.03", "title": "Сицилиански кмет разпродава къщите в градчето си за по 1 евро"}
{"url": "https://www.monitor.bg:443/bg/a/view/marija-gabriel-tezi-evroizbori-shte-sa-test-za-demokracijata-156296", "text": "Тези евроизбори ще са тест за демокрацията, заради мащаба на феномена за фалшивите новини. Това коментира еврокомисарят Мария Габриел пред бТВ. Тя припомни, че фалшивите новини не са ново явление. Ново обае е скоростта, с която те се разпространяват. Мария Габриел припомни, че скоро ще излезе първия анализ, след приемането на плана за борба с дезинформацията на ЕК. Тя уточни, че до евровота всеки месещ ще се прави мониторинг. Габриел припомни и мрежата от т.нар. доверители на информация, която трябва да се изгради. В момента такава има само в 11 държави в ЕС. Те ще имат достъп до данни и обща платформа, изградена от ЕК. Така по думите на Габриел така няма да се чака и една информация, обявен за фалшива новина в Словакия, ще може да бъде обявена за такава и в другите именно чрез въпросната платформа. До март трябва да е готова и системата за ранно предупреждение при кибератаки., като става дума за по-тясна координация между институциите. След нея пък лидерът на ПЕС Сергей Станишев коментира, че регулации трябва да има, особено за големите корпорации. Той коментира и вътрешни теми. Отказа да каже дали той или Елена Йончева ще оглави листата на БСП за евровота. Въпреки това уточни, че социалистите не трябва да се занимават с разправи и спорове, а да издигнат силна листа и работят в екип. Относно евентуален партиен проект на президента Румен Радев, Станишев поясни, че Радев трябва да бъде внимателен, защото той трябва да бъде обединител на нацията. Партията пък не се правила дистанционно, а с личен ангажимент.", "date": "2019.02.03", "title": "Мария Габриел: Тези евроизбори ще са тест за демокрацията"}
{"url": "https://www.monitor.bg:443/bg/a/view/oligarchy-attacks-pevski-with-fake-news-sjc-encourages-judges-to-explain-verdicts-publicly-156299", "text": "The past week was marked by frenetic activity in the publications owned or financed by oligarch-publishers (and criminal defendants) Ivo Prokopiev, Ognyan Donev and Tsvetan Vassilev who joined efforts against the eternal foe of the backstage power brokers, namely the MP and publisher of the Telegraph Media, Delyan Peevski.   Over a span of several days only, their websites veritably spewed out a whole avalanche of fake news. Peevski has long been a thorn in the eye of the oligarchy thanks to his legislative initiatives. The amendments to law introduced by him and his colleagues from the Movement for Rights and Freedoms first have forestalled the secondary looting of CorpBank which Tsvetan Vassilev made bankrupt and then the Parliament approved other amendments aimed at ensuring full transparency in financing the printed and online editions in Bulgaria. In response, the media linked with the Bulgarian oligarchy on a regular basis inundate him with disinformation, as this week fake news appeared literally every single hour ( ). First of all, Kasim Dal, former MP of the Movement for Rights and Freedoms expelled from the party, made an attempt to promote a thesis that Peevski defended “corporate interests” ( ). Later on, the evergreen fake news about the imaginary ties of Peevski with Bulgartabac was again warmed up ( ). Ex-journalist Sonya Koltuklieva, indicted for tax crimes, also joined the choir of haters  ). And finally the cogs of the oligarchic libel machine made use even of the Justice in the Light initiative aimed at making judges explain their verdicts in writing, publicly and in plain language, to slap on Peevski the next in a row fake news ( ). The SJC will encourage all judges in Bulgaria to provide explanations of their verdicts written in brief and in accessible language. The representatives of the judicial power and the media backed this proposal during the Monday meeting held on the premises of the SJC. The meeting was called after the editors-in-chief of five national newspapers – Monitor, Telegraph, 24 Hours, Trud and Standart - sent a letter to the SJC and the “big trio of Themis”, Prosecutor General Sotir Tsatsarov, chair of the Supreme Administrative Court (SAC) Georgi Cholakov and chair of the Supreme Court of Cassation (SCC) Lozan Panov, asking them to furnish more information to the general public when announcing court rulings on individual cases. The initiative Justice in the Light started off after a consecutive incident of inexplicable not-guilty verdicts pronounced in Bulgaria, namely on the Alabin case. Of all the invited reps of the judicial power only Lozan Panov, who is deemed No.1 Judge in Bulgaria, has not responded to the media appeal for a constructive dialogue. The key topic of the working meeting was exactly the improvement of communication with media and raising public information awareness about the verdicts pronounced by the judicial authorities. Among the participants in the meeting were Boyan Magdalinchev representing SJC, Prosecutor General Sotir Tsatsarov, chair of SAC Georgi Cholakov, as well as members of the Council and speakers of the judicial and prosecutors’ boards Tsvetinka Pashkunova and Daniela Masheva, chief secretary of SJC Silvia Ilieva and chef de cabinet of Dragomir Zheliazkov, chair of the SAC. The media were represented by Lyubomira Budakova, editor-in-chief of Monitor newspaper and news agency, Vasil Zakhariev, editor-in-chief of Telegraph newspaper, Borislav Zyumbyulev, editor-in-chief of 24 Hours newspaper, Ekaterina Nikolova, deputy editor-in-chief of The Standart newspaper and Natalia Finashkova-Radoslavova, deputy editor-in-chief of Monitor newspaper and news agency. The scandal over hacked phone shook the entire Bulgaria last week. The wiretapped recordings were produced by Elena Yoncheva who was charged with laundering CorpBank money several days ago. Yoncheva accused the Minister of Culture Boil Banov of not paying BGN 700,000 in contract penalty to the company which was building the architectural ensemble Largo in central Sofia. On his part, Banov declared that the “recordings were falsified, manipulated and biased,” and claimed that he fell victim to two people involved in a scheme aimed at winning tenders. One of them is an employee of the ministry and the other is a mediator. “These people are fraudsters and extortionists! A small organized crime group,” the minister said flat. Banov also announced that he was ready to table his resignation immediately, but the Prime Minister backed him and advised him to explain what happened and not to give in. The Prosecutor’s Office has launched an investigation and first Yoncheva and then Banov were questioned. The inspection in the Ministry of Culture is also underway, because a person tipped as the author of the recordings is still working in the system of the Ministry of Education and Science. His chief also accused him of racketeering.", "date": "2019.02.03", "title": "Oligarchy Attacks Peevski with Fake News, SJC Encourages Judges to Explain Verdicts Publicly"}
{"url": "https://www.monitor.bg:443/bg/a/view/izrod-trovi-ulichni-kotki-na-bul-carigradsko-shose-156276", "text": "За масово отравяне на улични котки в Пловдив и разхвърляне на отрова, която е опасна и за малките деца, сигнализират доброволците от iCat Rescue. Опасното вещество било разхвърляно в общите площи между блоковете и дори по детски площадки. През ден – два на бул. „Цариградско шосе” 48-58 защитниците на животни намирали трупове на улични котки. Те имат съмнения кой от живеещите на тези номера поставя отровата и са твърдо решени да сигнализират прокуратурата за действията на злосторника. До момента доброволците са открили труповете на 4 котки, но пък други улични маци от колонията, за която се грижат от iCat Rescue са изчезнали. Предполага се, че и те може да са станали жертва на неизвестния отровител. Две от маците все още се борят за живота си, след поглъщане на отрова, поставен някъде в общите площи и детски площадки. Една от маците не успяла да се пребори - бъбреците й отказали да функционират поради натрупаните кристални частици от отровата, разказват дамите от iCat Rescue. В неделя в една от къщичките, които те са поставили за котаците, открили още една жертва. Котето било починало, вследствие на бързодействаща отрова или вид киселина. „Мацо бе успял да се дотътри на скришно, където да умре бавно и болезнено, задушавайки се от подуването на езика и от кръвоизливите причинени от отровата. Сигнализирани бяха органите на реда”, съобщиха за Агенция Монитор от организацията. Оттам са категорични, че ще направят всички законови стъпки, за да бъде открит злосторникът, който трови уличните котки. Само няколко дни преди масовото отравяне в района се появило писмо с текст, който насажда насилие и от който лъха очевадна непоносимост към уличните котки. Текстът на писмото бил насочен срещу доброволците на организацията, като бил подписан от домоуправата на входовете. „Които явно са решили да „разчистят” по изключително жесток начин безстопанствените животни. Навярно някой е счел, че да поеме нещата в свои ръце, пръскайки отрова в околната среда и замърсявайки я и че жестокото и престъпно действие ще остане безнаказано. Обещаваме, че си сбъркал адреса - имаме свидетели!”, казват от iCat Rescue. Оттам напомнят, че според чл. 325б. от НК: „Който прояви жестокост към гръбначно животно, му причини противозаконно смърт, тежко или трайно увреждане, се наказва с лишаване от свобода до три години и с глоба от хиляда до пет хиляди лева”.", "date": "2019.02.03", "title": "Изрод трови улични котки на бул. „Цариградско шосе” "}
{"url": "https://www.monitor.bg:443/bg/a/view/trymp-vyzmojna-e-voenna-namesa-vyv-venecuela-156286", "text": "Възможно е САЩ да прибегнат до военна сила във Венецуела, заяви американският президент Доналд Тръмп в интервю за телевизия Си Би Ес, цитирано от Ройтерс. Тръмп отказа да отговори при какви условия може да се стигне до подобен сценарий, но подчерта, че такава възможност определено съществува. Президентът на САЩ съобщи също, че преди няколко месеца е отказал да се срещне с венецуелския президент Николас Мадуро, \"защото ситуацията вече беше стигнала прекалено далеч\".", "date": "2019.02.03", "title": "Тръмп: Възможна е военна намеса във Венецуела"}
{"url": "https://www.monitor.bg:443/bg/a/view/gruevski-izbjagal-v-ungarija-ot-strah-za-jivota-si-156273", "text": "Бившият македонски премиер Никола Груевски, който доминира на политическата сцена в Македония едно десетилетие, а сега е беглец от правосъдието, каза, че е избягал в Унгария от страх за живота си. Четиридесет и осемгодишният Груевски се появи в унгарското посолство в Тирана през ноември, търсейки убежище, няколко часа преди да трябва да влезе в затвора, за да изтърпи двегодишно наказание за корупция. В първото си интервю след бягството, разпространено снощи по частната македонска телевизия Сител, Груевски каза, че е избягал, защото \"негови много близки хора\" му казали, че \"ще бъде ликвидиран\" в затвора. Груевски твърди, че преди да получи тази информация, е имал намерение да излежи присъдата. \"В началото имах намерение да отида в затвора, въпреки че бях политически преследван с някакви напълно луди присъди, които нямат никакво законово основание. В дните преди да трябва да се явя в затвора, получих информация, според която най-вероятно в затвора има планове за моето ликвидиране\", заяви в интервюто бившият македонски премиер, цитиран от агенция МИА. \"Не мога да кажа нищо публично в този момент, защото нямам доказателство, с което да го подкрепя. За да обвиниш някого, трябва да имаш силни доказателства. Но, аз имах достоверни източници с тази достоверна информация, която ме накара да променя решението си и да взема решение да напусна Македония, за да потърся убежище на основание политическо преследване\", обясни Груевски. Бившият премиер каза, че е напуснал страната \"много лесно\" през Албания преди да стигне до Унгария, където е получил политическо убежище. \"Напуснах Македония много лесно. Заминах за Албания. Отидох в унгарското посолство в Тирана, където подадох молба за политическо убежище. Оттам отпътувах за Унгария по маршрут, подготвен съгласно техни вътрешни консултации, заради това, че съм бил министър-председател дълги години. От съображения за сигурност за мен бе по-разумно да бъда откаран някак до Унгария\", заяви Груевски пред телевизия Сител. \"Не мога да отговаря на този въпрос сега. Ще оставя на властите да разберат, защото те казаха, че ще разследват всичко. След като отпътувах от Албания, използвах личната си карта през цялото пътуване до сръбско-унгарската граница. Влязох в Унгария с документ, издаден от унгарското посолство в Тирана\", каза бившият премиер, намеквайки че правителството трябва да установи как е прекосил албанската граница - законно или не. Груевски отхвърли твърденията, че македонското правителство му е помогнало да избяга, отбелязва МИА. \"Дали правителството ми е помогнало? Не. Ако можеше, правителството щеше по-скоро да ми направи нещо лошо, отколкото да ми помага\", каза Груевски пред Сител ТиВи. Р Македония издаде международна заповед за арест за Груевски и подаде молба за екстрадиция към унгарските власти. Бившият македонски премиер каза още, че възнамерява да се върне у дома \"някой ден\", посочва АП.", "date": "2019.02.03", "title": "Груевски избягал в Унгария от страх за живота си"}
{"url": "https://www.monitor.bg:443/bg/a/view/vandali-potroshiha-ogledalata-na-12-avtomobila-v-kustendil-156278", "text": "Вандали потрошиха страничните огледала на 12 автомобила в Кюстендил. Рано сутринта вчера десетки семейства са били шокирани от поредната вандалска проява, която става в района на булевард „Македония“ в областния град. „Явно тези хора още не ги е пуснал Трифон Зарезан. Колите бяха паркирани в близост до тротоара. Там ги оставяме от години и на никой досега не са пречели. Със сигурност някой пиян е минал и нарочно с шутове е изпочупил огледалата на всички коли, паркирани в една редица“, коментираха възмутени кюстендилци. За случая вече те са подали сигнал до полицейското управление, но те съмняват, че извършителят ще бъде разкрит. Само преди няколко дни пък в центъра на града няколко автомобила бяха изрисувани с розов спрей. „Кой сега ще поеме щетите, те отново ще са за наша сметка. Човек вече да не смее и кола да има. Ние в блоковете нямаме гаражи и се налага да ги оставяме на улицата. Ето какво обаче ни се случи. И винаги това става в дни като петък и събота, когато кюстендилци вилнеят по кръчмите и дискотеките“, гневяха се още живеещите на бул. „Македония“.  ", "date": "2019.02.03", "title": "Вандали потрошиха огледалата на 12 автомобила в Кюстендил"}
{"url": "https://www.monitor.bg:443/bg/a/view/kzp-zabrani-nelojalna-praktika-na-veriga-za-tehnika-156280", "text": "Комисията за защита на потребителите (КЗП) забрани нелоялна практика на верига за техника. Компанията е продавала роботизирана прахосмукачка, без да информира своевременно клиентите, че уредът не е предназначен за почистване на черни настилки и може да не функционира правилно. Проверката на Комисията идва по повод жалба на потребител, който е закупил въпросната прахосмукачка на стойност 679,00 лв. от „Техномаркет България“ АД и е установил, че по време на работа тя не заобикаля мебелите, а се блъска в тях, което е необичайно. Той се свързал с производителя, който го информирал, че продуктът не може да се ползва на черен под, тъй като той смущава сензорите. По думите на потребителя при продажбата той не е бил запознат нито чрез етикета, нито от служителите на търговския обект с тази важна техническа характеристика. Информацията за това, че роботът не е подходящ за употреба на черен под се съдържа единствено в инструкциите за употреба, които са запечатани в кашона и следователно – достъпни за клиентите едва след покупката.  Това е констатирано и от инспекторите на КЗП – че никъде в магазина не е представена по ясен и разбираем начин инструкция за ползване, комплектовка и поддръжка на продукта, за което на търговеца е съставен акт. След намесата на контролния орган търговецът е добавил тази важна информация върху етикета на уреда с останалите му съществени технически характеристики.", "date": "2019.02.03", "title": "Забраниха нелоялна практика на верига за техника"}
{"url": "https://www.monitor.bg:443/bg/a/view/mesdsestri-i-pomoshtnici-po-2-chasa-v-domovete-na-stari-hora-156279", "text": "Медицински сестри и помощници ще обгрижват по два часа всеки ден възрастните и самотни, както и болните хора в пенсионна възраст. Това предвижда нова програма за социален патронаж. Тя е на Министерството на труда и социалната политика и насочена към улесняването на бита и всекидневието на възрастните хора и на хората с увреждания. Социалният патронаж е насочен към всички общини в България. Идеята е хората, които са в затруднение, да имат достъп до здравеопазване. Предвижда се всеки ден, до два часа, при тях да са на разположение медицинско лице или домашна помощница, които да им помагат в покупката на лекарствата, да им измерват кръвното налягане и да им оказват долекарска помощ при необходимост, както и да им помагат за поддържане на чистотата, пазаруването и готвенето. При необходимост потребителите на медико-социалната услуга по домовете ще бъдат придружавани от медицинска сестра до болница, ако се наложи да бъдат приети, да им бъдат направени изследвания или за контролен преглед. Това ще става с автомобили, които също ще бъдат купени за целта на програмата. Придружаване ще получават и самотните и болни възрастни хора, които са класирани по нея, и при изписване от лечебно заведение до дома им.  Общините могат да кандидатстват по програмата до края на февруари. Общият й бюджет е за 47 млн. лева и ще помогне на повече от 17 000 души. Средствата са разпределени между всички общини според процента на възрастните хора в населеното място и броя на хората с увреждания. В рамките на програмата Министерството на здравеопазването ще подготви методика за обучаване на хората и екипите, които ще работят по нея. Предвижда се първите проекти да стартират през пролетта.", "date": "2019.02.03", "title": "Медсестри и помощници по 2 часа в домовете на стари хора  "}
{"url": "https://www.monitor.bg:443/bg/a/view/zukybyrg-stana-5-jat-naj-bogat-chovek-v-sveta-156261", "text": "Шефът на Facebook Марк Зукъбърг стана 5-ят най-богат човек в света, предават от Bloomberg. Позицията на милиардера се качи с 2 позиции нагоре в класацията на медията Billionaires Index, която изрежда 500-те най-богати на планетата. Причина за „повишението“ са спечелените 6.2 млрд. долара, които компанията отчете в четвъртък. което завиши и търсенето на акциите й. След Зукъбърг се нареждат колегите му Амансио Ортега и Карлос Слим със съотвено 6 и 7-ма позиция. Акциите на базирания в Калифорния Facebook се покачиха с 11%, стигайки 166.69 долара, което е най-високият еднодневен ръст за последните три години. Това доведе и до увеличаване на богатството на Зукъбърг до 65.6 млрд. долара, пишат още от Bloomberg. Първото място обаче все още принадлежи на шефа на Amazon Джеф Безос, който добави 3.8 млрд. долара към приходите си, следван от Бил Гейтс с 95.8 млрд. долара. Основните компании в челната десетка на класацията са американски и са свързани с развитие и иновации в областта на технологиите. Социалната мрежа Facebook навърши 15 години от създаването си. Сайтът стартира като проект на 19-годишния Зукъбърг, който по това време се надяваше на не повече от 400-500 потребители. 15 години по-късно броят на хората, които използват мрежата, нарасна на 2.32 млрд., което е пишат от британското издание „Индипендънт“. И това не е случайно – името се съкрати, но компанията се разшири, поглъщайки WhatsApp и Instagram по пътя.", "date": "2019.02.03", "title": "Зукъбърг стана 5-ят най-богат човек в света"}
{"url": "https://www.monitor.bg:443/bg/a/view/prez-fevruari-kanim-jelaeshtite-da-strojat-aec-belene-156277", "text": "Процедурата за избор на стратегически инвеститор за АЕЦ \"Белене\" е в ход, работи се върху поканата, която да бъде разпратена до заявилите интерес компании от Китай, Франция включително и до конструктора на проекта Росатом, интерес има и от \"Дженеръл електрик\". Това заяви министърът на енергетиката Теменужка Петкова в ефира на БНР. \"Това, върху което в момента работят експертите на Министерството на енергетиката, НЕК и БЕХ е да разработим поканата, свързана с първия етап от процедурата за избор на стратегически инвеститор. Тази покана ще бъде публикувана в официален вестник на ЕС и още в два местни ежедневника. До края на февруари се надявам да бъде даден старт на процедурата. След това следват останалите етапи, през които тя трябва да премине. Тя ще бъде публична, прозрачна процедура. Тя ще даде възможност за участие на всички заинтересовани страни. Ако процедурата приключи успешно, това означава, че този проект е икономически жизнеспособен, че е налице необходимост от гарантиране на енергийната сигурност не само за България, но и за целия регион в резултат на неговото изграждане\", обясни министър Петкова и добави, че за да мине през всички етапи, ще е необходима около една година. \"Всичко това, което предстои да се случи в рамките на процедурата, ще покаже доколко този интерес е реален и доколко проектът ще има своята икономическа реализация и жизнеспособност. Нашата амбиция и желание е българската държава, чрез Националната електрическа компания да притежава блокираща квота в този проект, тъй като не бива да забравяме, че проектът се развива на територията на България и ядреният риск остава за държавата\", увери още Теменужка Петкова. България ще строи отклонение от газопровода \"Турски поток\", което да доведе руски газ до хъб \"Балкан\". Процедурата е в съответствие с европейските правила и че стремежът е да се запази ключовото място на България на газовата карта в Европа. Пазарният тест е проведен и е ангажиран на 100 процента както входния, така и изходния капацитет на тръбата, уточни министърът. \"Стартът на строителството е пряко ангажиран с успеха на третата фаза на пазарния тест. Вчера, в рамките на срока на провеждане на процедурата, към 31 януари 2019 г. стана ясно, че пазарният тест е успешен. В резултат на успеха на пазарния тест, \"Булгартрансгаз\" взе окончателно инвестиционно решение за реализацията на този проект и пристъпи към сключване на договори с участниците, които подадоха ангажиращи оферти в рамките на третата фаза на пазарния тест. Обществената поръчка е в ход и ние очакваме подаването на заявление за участие до 15 февруари. В началото на 2020 година проектът трябва да бъде въведен в експлоатация\".", "date": "2019.02.03", "title": "През февруари каним желаещите да строят АЕЦ \"Белене\""}
{"url": "https://www.monitor.bg:443/bg/a/view/sedem-dushi-zaginaha-pri-avtobusna-katastrofa-v-rusija-156272", "text": "Седем души, сред които четири деца, загинаха при автобусна катастрофа край руския град Калуга. По-рано бе съобщено за четирима загинали. Ранени са 31 души, които са откарани в болница. В автобуса, потеглил от град Ярцево за Калуга, пътували 48 души, включително 33 деца. По предварителни данни автобусът попаднал на хлъзгав участък от пътя и се преобърнал в канавката. Децата отивали на танцов конкурс в Калуга, съобщиха властите на Смоленска област.", "date": "2019.02.03", "title": "Седем души загинаха при автобусна катастрофа в Русия"}
{"url": "https://www.monitor.bg:443/bg/a/view/harisyn-ford-se-zavryshta-v-mejduzvezdni-vojni-156265", "text": "Харисън Форд да се появи на големия екран за последната част от настоящата трилогия на „Междузвездни войни“. Това гласят поредните спойлери, разпространявани от фенове на продукцията. Според потребителя на YouTube Марк Зероу, който има малко над 152 хиляди последователи, Харисън Форд ще се завърне в деветото заглавие от галактическата сага в ролята си на Хан Соло, но за целта ще бъдат използвани стари негови кадри. Сцената, в която се очаква да се появи култовият персонаж, е ретроспективен, като сценарият ще го позиционира заедно със сина му Бен Соло (впоследствие Кайло Рен). Самият Форд не е бил на снимачната площадка през последните месеци на „Междузвездни войни 9“, а за целите на заглавието ще бъдат излъчени неизползвани досега негови снимки за „Силата се пробужда“. Припомняме, че това бе последната лента от франчайза, в която участва холивудският ас. В нея той бе убит именно от Кайло Рен (Адам Драйвър). Информацията досега не е потвърдена от екипа на филма. Сред малкото детайли, които знаем за лентата, е, че сюжетът ще направи скок с година напред в сравнение с „Последният джедай“. За това загатна преди време Джон Бойега, който дебютира в поредицата като Фин в „Силата се пробужда“ през 2015 г.", "date": "2019.02.03", "title": "Харисън Форд се завръща в „Междузвездни войни“"}
{"url": "https://www.monitor.bg:443/bg/a/view/bojinov-se-razbra-s-levski-156281", "text": "Валери Божинов е на часове от договор с „Левски“. Вчера нападателят проведе среща в София с изпълнителния директор на „сините“ Павел Колев, на която двете страни са постигнали принципна договорка за завръщането на играча на „Герена“. Остава само да се уточнят дребни детайли около самия контракт, след което бившият футболист на „Ювентус“ и „Манчестър Сити“ ще пътува за Агия Напа, за да се присъедини към новите си съотборници. Валери Божинов има 20 мача и 8 гола за „Левски“ през 2014 година, а в настоящата кампания с екипа на „Ботев“ (Враца) записа 11 мача вкара и 7 попадения. Две от тях бяха именно във вратата на „Левски“ на врачани с 3:1 на „Герена“. С привличането на Божинов, „сините“ ще реализират първия си входящ трансфер през 2019 година. Божинов идва със статут на свободен агент, след като контрактът му с врачани изтече на 31 януари и на „Левски“ няма да се налага да плаща за привличането му. Бившият национал ще трябва да замести продадения в Турция Габриел Обертан и да си партнира с голмайстора Станислав Костов. Топреализаторът на „сините“ пропусна вчерашната тренировка на тима заради болки в адуктора, получени при загубата от руския „Урал“ с 1:2 в събота. Жерсон Кабрал и Антони Белмонт също пропуснаха заниманието. Първият е с а французинът има проблеми с кръста. Очаква се тримата да са готови за последната проверка в Кипър срещу сръбския „Чукарички“ на 8 февруари. В същото време се разбра, че изпълнителният директор на клуба Павел Колев работи усилено и по привличането на чуждестранен методист, който да помага за развитието на подрастващите кадри. Именно школата ще се превърне в приоритет на новите собственици на отбора и за целта те искат бързи промени. Колев има намерение да докара методист от чужбина, който да следи работата на треньорите с кадрите в различните възрастови групи. Последният специалист, който бе назначен в школата на подобна позиция, бе испанецът Давид Серано, дошъл по времето на управлението на Георги Иванов.", "date": "2019.02.03", "title": "Божинов се разбра с „Левски“"}
{"url": "https://www.monitor.bg:443/bg/a/view/borisov-misijata-na-mfv-prikluchi-chakame-rastej-ot-3-2-156264", "text": "Редовната мисия на МВФ приключи, очакваме икономически растеж от 3,2 %. Това посочва премиерът Бойко Борисов в пост в профила си във Фейсбук.  Борсов изтъква, че в част от заключенията си от МВФ отбелязват, че икономическите резултати в България продължават да бъдат стабилни.\"Очаква се икономическият растеж да достигне 3.2% през 2018 г., безработицата да спадне до близо 5%, а текущата сметка да регистрира пореден значителен излишък.  казва премиерът.  Борисов посочва, че докладът отбелязва и постигнатият напредък в реформите по механизма за сътрудничество, включително чрез създаването на единна комисия за борба с корупцията и засилване на независимостта между съдиите и прокурорите.  Иначе самият документ е с дата 1 февруари и включва в себе си 10 основни точки.  В краткото резюме се посочва, че Оновното политическо предизивкателство продължава да бъде превръщането на този положителен тласък в по-бързо сближаване на доходите на глава от населението с тези на напредналите партньори от ЕС.  В доклада се посочва още, че прогнозирания растеж за 2019-та е 3,3 на сто. Същеврменно продължава и интеграцията на България с ЕС чрез подготовката за влизане във ERM II.  България отбеляза добър растеж и сближаване на доходите след глобалната финансова криза, макар и с по-бавни темпове, отколкото преди, и е изправена пред предизвикателства, свързани със средносрочния и дългосрочен растеж и публичните финанси, поради трайната емиграция и застаряването на населението, пише още в документа.  МВФ подкрепят правителството и за усилията им за укрепване на събираемостта на приходите.  Целият документ четете  .", "date": "2019.02.03", "title": "Борисов: Мисията на МВФ приключи, чакаме растеж от 3,2%"}
{"url": "https://www.monitor.bg:443/bg/a/view/mesi-gotov-za-el-klasiko-156263", "text": "Състоянието на голямата звезда на „Барселона“ Лионел Меси е по-добро от първоначалните прогнози и аржентинецът ще бъде на линия за „Ел Класико“ срещу „Реал“ (Мадрид) в сряда. Това става ясно от информация на испанското издание AS, което уточнява, че нападателят е получил само силен удар в срещата с „Валенсия“. Източници на изданието разкриват, че Лео е бил подложен на светкавични тестове още в съблекалнята, като с помощта на портативен ултразвук е направен преглед на засегнатото място. В резултат на тежкия сблъсък с Лато, Меси е получил голяма синина на четириглавия си бедрен мускул на десния крак. Независимо от тези резултати обаче, медиците на испанския шампион ще подложат петкратния носител на „Златната топка“ на нови тестове днес. Аржентинецът получи контузията в сблъсъка с „Валенсия“, в който измъкна отбора си от пасив 0:2 у дома. Каталунците изоставаха след попадения на Кевин Гамейро (24) и Дани Парехо (32 – дузпа), но Меси реализира в 39-ата и в 64-ата минута за поредния обрат на „каталунците“.", "date": "2019.02.03", "title": "Меси готов за „Ел Класико“ "}
{"url": "https://www.monitor.bg:443/bg/a/view/zam-predsedateljat-na-ek-valdis-dombrovskis-podsigurete-se-kogato-ikonomikata-e-silna-i-vse-oshte-ne-e-kysno-156266", "text": "Страните-членки на Европейския съюз (ЕС) трябва да се подсигурят сега, когато икономическите времена са добри. Това каза заместник-председателят на Европейската комисия (ЕК) Валдис Домбровскис в ефира на Нова телевизия. По негови думи икономиката е циклична и е важно страните да направят запаси преди да стане твърде късно. Очакванията са икономическият растеж, който трае вече 7 години, да продължи, а безработицата да е 2%, което е рекордно ниско ниво отпреди кризата през 2008 година. Рисковите фактори обаче преобладават – такова е напрежението между Русия и Украйна, и ситуацията в Гърция. Според Домбровскис отколкото върху останалите страни на Стария континент. „Трябва да сме подготвени за следващия икономически шок“, коментира Домбровскис в студиото на Нова. По думите на зам.-председателя на ЕК това е минималният период, който трябва да прекараме в чакалнята на Еврозоната, а след нея ще бъде приети в Банковия съюз. Едни от най-големите плюсове от приемането на втората валута в света е, че тя ще спомогне за развитието на българската икономика и че ще увеличи броя на чуждестранните инвестиции.", "date": "2019.02.03", "title": "Зам.-шефът на ЕК Валдис Домбровскис: Подсигурете се, когато икономиката е силна"}
{"url": "https://www.monitor.bg:443/bg/a/view/za-150-i-pyt-tyrsjat-idealnijat-myj-v-narodnija-156269", "text": "12 години на сцена и близо 120 000 души в търсене на „Идеалният мъж\" – така звучи накратко впечатляващата статистика на един от хитовите дълголетни спектакли на Народния театър „Иван Вазов“. На 10 февруари представлението по прочутата класика на Оскар Уайлд на френския режисьор Тиери Аркур ще се изиграе за 150-и път на Голямата сцена на театъра. Билетите за юбилейния спектакъл вече са почти разпродадени. И в това няма нищо чудно, защото актьорският състав е наистина впечатляващ - Владимир Карамазов, Юлиан Вергов, Стоян Алексиев, Иван Юруков, Биляна Петринска, Мария Каварджикова, Теодора Духовникова, Жорета Николова, Милена Атанасова, Луиза Григорова, Стоян Пепеланов, Сава Драгунчев, Виктор Танев. През годините в този спектакъл са играли още актьорите Марта Кондова, Любомир Ковачев, Елена Атанасова... 12 години след премиерата на 18 май 2007 г. „Идеалният мъж\" продължава да се играе при пълни салони и е едно от най-бързо продаваните на каса и онлайн представления на Народния театър. Разкошните костюми и сценография на Елена Иванова носят номинация за наградата „Аскеер“ през 2008 г., а музиката е на всепризнатия маестро Румен Цонев. Хореографията е на Анна Пампулова. Във великолепната си комедия “Идеалният мъж” Оскар Уайлд заплита сложна интрига от изнудване, бляскаво настояще и тъмно минало, приятелство и любов, вярност и предателство, за да докаже, че истината рядко е чиста и никога проста. В “Идеалният мъж” Оскар Уайлд говори за корупция, за уважение спрямо другия, което не бива да се смесва със сляпото желание да го подчиниш на своите желания, а също и за цената, която всички трябва да заплатим за действията си. Оскар Уайлд написва “Идеалният мъж” през 1894 г. и в началото на 1895 г. Люис Уолър я поставя в театър “Хаймаркет”. Показателен е коментарът на Бърнард Шоу по повод на тази творба: „Новата пиеса на Оскар Уайлд в „Хаймаркет” е опасна тема за разискване, тъй като той има способността да кара критиците да говорят глупости... Той си играе с всичко: с остроумието, с философията, с драмата, с актьорите и публиката, с целия театър”.", "date": "2019.02.03", "title": "За 150-и път търсят \"Идеалният мъж\" в Народния"}
{"url": "https://www.monitor.bg:443/bg/a/view/djoshua-maj-poglejda-kym-kobrata-156267", "text": "Кубрат Пулев е на път да стане основен кандидат за опонент на световния шампион в тежка категория на професионалния бокс Антъни Джошуа още в първия му мач за 2019 г. До момента преговорите на Еди Хърн за съперник на Джошуа изобщо не вървят по план. Вариантите с Дионтей Уайлдър и Фюри отпадат, в застой са и преговорите с Дилиан Уайт и Джарел Милър. Така в списъка на промоутъра Еди Хърн Кубрат Пулев излиза на челно място като човека, който да спаси шоуто на „Уембли“, твърди изданието \"World Boxing News\". Официална новина за евентуален двубой трябва да има до края на следващата седмица, като стадион \"Уембли\" е резервиран за 13 април. Преди това обаче – на 23 март в зала „Форум“ в Калифорния, Кобрата може да срещне финландския гигант Роберт Хелениус. Специализираният боксов сайт boxrec.com съобщи за този двубой с уговорката, че не всичко е на 100% сигурно. Ако двете страни се договорят, то срещата ще бъде подгряваща на реванша между световния шампион на WBC в категория „супер перо“ между Мигел Берчелт и бившия шампион Франсиско Варгас. Двуметровият скандинавец се предложи на Кубрат преди няколко седмици. В миналото Хелениус (28 победи, 17 с нокаут, и 2 загуби) е правил спаринги с българина, когато и двамата бяха в тима на „Зауерланд“ и се готвиха при треньора Ули Вегнер.", "date": "2019.02.03", "title": " Джошуа май поглежда към Кобрата"}
{"url": "https://www.monitor.bg:443/bg/a/view/cigani-prebiha-starec-zaradi-dva-kg-zahar-156270", "text": "77-годишен жител на Казанлък е бил нападнат и пребит  на излизане от хранителен магазин, нападателите отнели 5 кг захар, кофичка кисело мляко, мобилен телефон  и 100 лв остатък от пенсията му. Сигналът на телефон 112 е бил подаден около 13,00 часа в неделя от живущи в блок 19 от казанлъшкия квартал „Запад“ за намерен в безпомощно състояние мъж на пътека в близкия парк. Два часа по-късно униформените успели да открият и задържат , след преследване по нивите в окрайнините на Казанлък двама криминално проявени мъже, от които са иззети задигнатите от бития Димитър Димитров вещи и пари, съобщи началникът на РУ „Полиция“ Стойчо Крачолов. С белезници на ръцете в ареста за по 24 часа са 42 и 37 – годишни обитатели на ромския квартал „Кармен“ в Града на розите. Единият от тях наскоро е напуснал затвора, където е изтърпял присъда от 16 месеца заради хулиганска проява в условията на тежък рецидив. Нападението и грабежът на работилия цял живот като конструктор в института по хидравлика Димитров са в условията на рецидив, образувано е досъдебно производство под надзора на старозагорската окръжна прокуратура. Очаква се на извършителите да бъде поискано постоянно оставяне зад решетките. Почти 3 часа прекара на улицата битият дядо докато на местопроизшествието пристигне линейка на филиала на Центъра за спешна и неотложна медицинска помощ, с която жертвата бе откарана за преглед и рентгенова снимка. По думите на дядо Димитър нападателите го изненадали в гръб, съборили го с юмрук по главата на земята, след което му нанесли серия от ритници по тялото. „Никога не съм ги виждал, но ако ми ги покажат със сигурност ще ги разпозная, не бяха маскирани.Докато бях на земята ме пребъркаха и взеха парите, които бях сложил в различни джобове…“, разказа той пред да се качи на линейката. Това е пореден случай на нападение с цел грабеж над възрастни жители в региона, на 20 януари в дома й беше пребита заради 35 лв 83-годишната Иванка Койчева от град Гурково. Тогава за грабежа бе задържан рецидивистът Кольо Рашев от тамошната циганска махала „Лозенец“. Рашев е 39 годишен, има 7 деца и 10 присъди. В затвора е прекарал общо 8 години.", "date": "2019.02.03", "title": "Цигани пребиха старец заради 5 кг захар в Казанлък (ОБНОВЕНА)"}
{"url": "https://www.monitor.bg:443/bg/a/view/super-bobo-bezposhtaden-v-gyrcija-156271", "text": "Националът Боян Йорданов изигра страхотен мач за своя „Панатинайкос“ (Атина), който постигна седма победа в гръцкото първенство. Супер Бобо заби 23 точки (1 ас, 1 блок, 67% ефективност в атака), а тимът на Димитрис Андреопулос надигра без проблем градския съперник АЕК с 3:0 (23, 18, 27) в мач от 14-ия кръг. С успеха „Панатинайкос“ се завърна на трето място с 21 т. в класирането, а АЕК е девети с 10 т. Друг национал - Тодор Алексиев, и неговият „Олимпиакос“ (Пирея) записаха 12-а поредна победа, като надиграха новака „Комотини“ като гост с 3:1 (22, 19, -23, 19). Българинът бе на терена в два от четирите гейма, като завърши с 5 точки. „Олимпиакос“ е безапелационен лидер в класирането с 33 точки. В Италия пък Матей Казийски и неговият „Верона“ записаха 4-и пореден и общо 12-и успех в Суперлигата. Тимът се наложи като гост над „Равена“ с 3:0 (22, 22, 20), а Казийски бе определен за MVP на мача след 13 точки в актива си. В следващия кръг на 18 февруари Матей се изправя срещу бившия си тим „Трентино“.  ", "date": "2019.02.03", "title": " Супер Бобо безпощаден в Гърция"}
{"url": "https://www.monitor.bg:443/bg/a/view/dakota-djonsyn-i-ema-stoun-stavat-momicheta-na-bond-156268", "text": "Звездният каст на 25-ия филм за Джеймс Бонд се увеличава с още две попълнения. След като Даниел Крейг, Ралф Файнс, Бен Уишоу, Наоми Харис и Леа Сейду потвърдиха участието си в заглавието, към големия екран за продукцията са се запътили още Дакота Джонсън („50 нюанса сиво“) и Ема Стоун (La La Land, “Фаворитката“), съобщава италианският сайт SassiLive. Клапата на филма се очаква да щракне скоро на Ботуша, казва още изданието, без обаче да цитира конкретните си източници. 25-ият филм за Агент 007 ще бъде първият за култовия шпионин след зараждането на ерата на #MeToo и за мнозина е интересно как сценаристите и режисьорът ще представят женския персонаж след зараждането и разрастването на движението срещу сексуалните посегателства. Режисьор ще бъде Кари Фукунага, който замести на поста Дани Бойл.", "date": "2019.02.03", "title": "Дакота Джонсън и Ема Стоун стават момичета на Бонд"}
{"url": "https://www.monitor.bg:443/bg/a/view/tejka-avarija-ostavi-njakolko-sela-v-dobrichko-sedmica-bez-voda-156249", "text": "Няколко села в община Добричка останаха с дни без вода, а в Паскалево чешмите са сухи от 25 януари на обяд. Причината е изключително тежка авария по магистралния водопровод от с. Оброчище, която е на възможно най-трудното място – най-ниската точка на терена между помпена станция Оброчище и Перчемли могила, тъй като оттам водата няма накъде да отиде. След първата авария са възникнали още няколко една след друга, което допълнително е затруднило работата на ВиК екипите. Освен това, когато се е спукала тръбата, се е получил микроязовир на площ от около 10 декара, в който имало 800 – 1000 кубически метра вода. Наложило се да бъде изкопан друг язовир, в който да препомпят водата от първия, за да стигнат до аварията. От водното дружество увериха, че са успели да я отстранят и водоподаването в Паскалево и в близките села Царевец, Овчарово, Победа, ще бъде възстановено в неделя. Вода още няма, каза кметът на Паскалево Живко Желев. Снощи, събота, са я пуснали за съвсем малко и пак няма. В селото живеят постоянно 650 души. Сред тях има и млади семейства. Детската градина е затворена заради грипна ваканция, но ако водата не дойде до 6 февруари, забавачницата няма да работи. Водоноска снабдява хората в Паскалево с вода, но само за санитарни нужди. Търговията с минерална вода е скочила в пъти повече. Къпането – при роднини и приятели в Добрич. Прането – също. „Хората носят дрехите си при близки в Добрич, чакат да се изперат и ги връщат да ги сушат в Паскалево. Тези, които имат близки в града – да. Ами тези, които нямат, особено възрастните хора, направо някакъв ад е”, коментира Живко Желев. Домакините в Паскалево не готвят, защото няма течаща вода. Хората минаха на суха храна и на пластмасова посуда. В селото има и много животни, от които над 110 са едър рогат добитък. С цистерна от частен кладенец в селото се пълни по 10 куб. м, за да оцелеят животните.", "date": "2019.02.03", "title": "Тежка авария остави няколко села в Добричко седмица без вода"}
{"url": "https://www.monitor.bg:443/bg/a/view/peta-jertva-na-uslojnenija-ot-virusna-infekcija-v-pazardjik-156257", "text": "Пети пациент в пазарджишко издъхна вследствие на усложнения след прекарана вирусна инфекция. Два дни след като заради дихателна и сърдечна недостатъчност в областната болница в града почина 56-годишния й баща Самуил от село Априлци, болестта не можа да пребори и дъщеря му Елинка Зарова, на 26 години. Младата жена се е била разболяла в края на миналата седмица, но първо довела в здравното заведение болния си баща, който не потърсил медицинска помощ, а опитал да се самолекува сам вкъщи. Докато лекарите се опитвали да спасяват бащата,който имал и диабет и други съпровождащи заболявания, дъщеря му колабирала и веднага била приета в спешното отделение. Тя също развила дихателна недостатъчност в резултат на вируса и организмът й не могъл да се пребори. По данни от болницата пробата за грип на младата жена е положителна. 56-годишният мъж е починал от усложнения на пневмония. Дъщеря му оставя малко дете сираче. От началото на грипната епидемия, обявена на 17 януари в област Пазарджик, с бащата и дъщерята починалите пациенти стават 5, като при 42-годишен мъж от Пазарджик и 62-годишен мъж от Велинград, докаран по спешност в областната държавна болница, взетите проби не са доказали наличие на грип. В пазарджишката държавна болница издъхна и 2-годишната Ани от кв.“Анезица“ във Велинград, която също разви дихателна и сърдечна недостатъчност, след като детето е било лекувано от семейния лекар и се наложило да постъпи в лечебница в курортния град, откъдето го изписали. Когато се прибрало вкъщи, състоянието му рязко се влошило и момиченцето било транспортирано по спешност в пазарджишката болница, където въпреки усилията на лекарите издъхнало в Интензивния сектор на Второ детско отделение. Според завеждащия отделението д-р Валентин Данчев детето е починало в резултат на двустранната пневмония и дихателна недостатъчност, а когато било докарано от Велинград веднага е било интубирано. Детето нямало сърдечна дейност и благодарение на професионализма на пазарджишките лекари тя била възстановена, но малката Ани развила много тежка пневмония. В двете детски отделения има приети и други малчугани с усложнения след вирусна инфекции, а всичките 390 легла в здравното заведение са заети, като болни са настанени и в други отделения. Според лекари-пулмолози самолечението е най-опасно и трябва да се отиде незабавно на лекар, защото най-честите усложнения от тазгодишните вируси са пневмониите и те протичат много бързо. Въпреки че от Регионалното управление на образованието в Пазарджик след края на грипната ваканция отчитат, че между 17 и 19 процента са отсъстващите ученици в класните стаи, много родители са в паника и не пускат децата си на училище, докато не отмине грипа. В социалните мрежи майки дори упрекват чиновниците, че не са пуснали децата в по-дълга ваканция и почивните дни да се слеят с междусрочната. .", "date": "2019.02.03", "title": "Пета жертва на усложнения от вирусна инфекция  в Пазарджик"}
{"url": "https://www.monitor.bg:443/bg/a/view/parij-gotvi-referendum-zaradi-jyltite-jiletki-156262", "text": "Френските власти обсъждат възможността за провеждане на референдум по широк кръг въпроси в отговор на исканията на движението на „жълтите жилетки“, които протестират срещу покачващите се цени и данъци от ноември миналата година, пише в. Le Journal du Dimanche. Според изданието се планира референдумът да бъде проведен на 26 май в деня на изборите за Европейски парламент. Вестникът твърди, че изборният отдел на френското Министерство на вътрешните работи е започнал преговори с печатари и доставчици на хартия за подготовката на пликове и бюлетини за гласуване. „Необходимо е да действаме много бързо, за по-малко от седмица“, цитира изданието в източник от обкръжението на президента. Въпреки че на неотдавнашна среща с журналисти френският президент Еманюел Макрон заяви, че въпросът за референдума изисква \"значително обмисляне\", всъщност той е почти готов и вероятността за гласуване на 26 май е \"изключително висока\", каза източникът. Друг представител на най-близкия кръг на президента отбеляза, че се обмислят четири варианта за по-нататъшно развитие в рамките на кризата с \"жълтите жилетки\", но нито преговорите със синдикатите, нито предсрочните парламентарни избори, нито преструктурирането на кабинета на министрите са подходящи по няколко причини. \"Последният вариант е референдум и процесът вече е започнал\", твърди източник на вестника от обкръжението на Макрон. \"Много е важно да се отвори такава перспектива в средата на големи национални дебати, за да им се даде нов дух и конкретика.\" Така властите очакват да се осигурят спокойствие с помощта на референдума след края на планираните големи дебати между 9 и 16 март. Специфични въпроси могат да бъдат формулирани именно тогава, показва публикацията. В допълнение, благодарение на действията на Министерството на вътрешните работи, Макрон, без ненужна тежест върху бюджета, ще може да променя въпросите до последния ден. В същото време в управляващите среди има разногласия относно необходимостта и датата на референдума. Сред онези, които не са сигурни в ползите от паралелното национално гласуване и изборите за ЕП, е председателят на Народното събрание (долната камара на парламента) Ришар Феран. Редица поддръжници на президента заявяват, че традиционно ниската избирателна активност на изборите за ЕП е в полза на управляващата партия „Република, напред!“и Националното обединение на Марин Льо Пен, но с увеличаване на броя на гласоподавателите резултатите от гласуването ще бъдат по-трудни за прогнозиране. \"Тези, които ще дойдат на референдума, ще бъдат ли по-склонни да гласуват за нас или за Националното обединение?\" - цитира вестникът представител на президентската партия. \"Някои твърдят, и не без основание, че позицията на мнозинството не предполага положителен отговор на всички въпроси ... въпреки факта, че въпросът ще бъде сведен до гласуване за или против линията на президента,\" отбелязва друг източник на изданието, като заявява, че от естеството на въпросите може да зависи и европейския вот. Междувременно стана известно, че на поредните съботни протести във Франция са взели участие близо 60 хиляди души. В 12-а съботна протестна акция на \"жълтите жилетки\" във Франция са участвали 58 600 души в цялата страна, съобщи вътрешното министерство, като миналата събота демонстрантите са били близо 70 хиляди души. В протеста в Париж са участвали 10 500 души. По информация на Бе Еф Ем броят на арестуваните демонстранти в столицата е достигнал 30 души.", "date": "2019.02.03", "title": "Париж готви референдум заради „жълтите жилетки“"}
{"url": "https://www.monitor.bg:443/bg/a/view/borjat-se-za-jivota-na-2-godishno-dete-padnalo-ot-tretija-etaj-v-bolnica-156256", "text": "2-годишно детенце е в изключително тежко състояние с опасност за живота, след като падна от стълбищна площадка от 3-ия етаж в МБАЛ \"Св. Анна\" във Варна. Лекарите правят всичко по силите си да спасят детето, но не дават гаранции за живота му. На мястото има следователи и полицаи, районът е отцепен и текат следствени действия, въпреки че става въпрос за нелеп инцидент, обясниха от полицията. Детенцето било с майка си на свиждане в болницата. Младата жена го пуснала буквално за миг, за да говори с някой и то тръгнало по стълбите. Не е ясно дали се е спънало, но полетяло и паднало на пода във фоайето. Очаквайте подробности.", "date": "2019.02.03", "title": "2-годишно дете падна от третия етаж в болница, борят се за живота му"}
{"url": "https://www.monitor.bg:443/bg/a/view/dve-zadyljitelni-maturi-i-dve-po-jelanie-za-desetoklasnicite-dogodina-156250", "text": "Две задължителни матури и две по желание ще полагат сегашните деветокласници догодина, когато станат в десети клас. Те ще са първия випуск по новия закон, който ще има Национално външно оценяване и в 10-ти клас. Националното външно оценяване след 10-ти клас догодина ще бъде по два задължителни предмета - български език и математика и по два предмета по желание - чужд език и информационни технологии. Изпитът по български ще е тест от въпроси с избираем или свободен отговор, ще се създава и текст. По математика изпитът също ще е тест с различни по вид задачи.  \"Времетраенето към момента, колегите, които работят върху модела се ориентират в рамките на 90 минути\", съобщи Евгения Костадинова, директор на Дирекция \"Съдържание в предучилищното и училищното образование\" пред БНТ.  По литература ще са дават само българските автори, изучавани от осми до десети клас. Чрез изпитите по желание пък учениците ще могат да получат сертификати за владеене на език и дигитални умения. На тестовете ще се пишат точки, които няма да се превръщат в оценки. \"Тези точки, резултатите им, ще бъдат записани в Удостоверението за завършен Първи гимназиален етап\", поясни Костадинова. В това удостоверение ще влизат още средноаритметичните оценки по предметите от осми, девети и десети клас. Изключително важно е родители и ученици да знаят, че точките, получени на Националното външно оцеляване след 10-и клас и всички оценки по различните предмети, получени в 8-ми, 9-ти и 10-ти клас няма да влизат в дипломата за завършено средно образование.   Защо тогава е необходимо удостоверението за завършен Първи гимназиален етап в 10-и клас? С него учениците, които желаят ще могат да започнат работа - те са вече на 16 и образованието нататък не е задължително. Ако пожелаят обаче по-късно отново могат да се върнат в системата. \"Не бива обществото да остава с впечатлението, че приключването на 10-ти клас и получаване на Удостоверение за завършен първи етап е равно на средно образование и може директно да се продължи във висше образование - не, не може\", акцентира Евгения Костадинова. Учениците, които продължат в 11-ти и 12-ти клас, ще имат или професионално, или профилирано образование. Ще се учат само няколко най-важни общообразователни предмета - български, математика, чужд език, гражданско образование, но ще има най-различни профили от по три или четири предмета.   Обмислят се и промени в матурите. Те ще са две задължителни - едната български език на общообразователно ниво, другата - профилиращ предмет. В дипломата за средно образование ще влизат само оценките от 11-ти и 12-ти клас и матурите.", "date": "2019.02.03", "title": "Две задължителни матури и две по желание за десетокласниците догодина "}
{"url": "https://www.monitor.bg:443/bg/a/view/tri-skiorki-sa-postradali-sled-incidenta-na-lifta-v-pamporovo-156255", "text": "Три скиорки са пострадали след инцидент на лифта в Пампорово, съобщава bTV. Едно от момичетата е паднало от няколко метра, след като бор се стоварил върху седалката в движение. Няма опасност за живота й, 20-годишната жена е само с натъртвания. Падналото дърво блокира лифта за 3 часа. Вятърът е съборил дървото върху една от седалките на съоръжението. Очевидци разказват, че много хора са скачали. Някои оправдаха риска си с измръзване на крайниците и казаха, че след втория час вече не са можели да седят на едно място. От \"Пампорово ООД\" казаха, че всеки ден се извършват обходи и изгнили дървета се отстраняват, но срещу природата нищо не може да се направи понякога. Всички лифтове работят.", "date": "2019.02.03", "title": "Три скиорки са пострадали след инцидент на лифта в Пампорово "}
{"url": "https://www.monitor.bg:443/bg/a/view/izpisaha-sina-na-aleks-i-dani-petkanovi-ot-bolnicata-156252", "text": "Бившият талисман на националите по баскетбол Александра Петканова и синът й Габриел бяха изписани от болницата. За това съобщи гордият татко Даниел Петканов, като публикува кадри в социалните мрежи. призна Лудият репортер дни преди да прибере първородния си син и съпругата си у дома. Припомняме, че малкият Габриел проплака в четвъртък, като риалити семейството направи и феновете съпричастни към събитието чрез поредица от публикации онлайн. За името на бебето отново помогнаха последователите на Петканови. Няколко седмици преди раждането Александра помоли феновете си да дадат предложенията си, а Габриел бе сред топ 5 от избраните от нея и Даниел имена. Броени часове след като се появи на бял свят пък момченцето вече имаше и свой профил в Инстаграм, където събра няколко хиляди последователи. Неколцина последователи не одобриха бебешкия профил в мрежата, но повечето фенове на звездната двойка благодариха, че Алекс и Дани ги държат постоянно в течение с живота си.", "date": "2019.02.03", "title": "Изписаха сина на Алекс и Дани Петканови от болницата"}
{"url": "https://www.monitor.bg:443/bg/a/view/padnata-tavanyt-na-otdelenie-v-gornoorjahovskata-bolnica-156260", "text": "Две седмици след официалното откриване на изцяло обновените три отделения на общинската болница в Горна Оряховица, част от тавана на едно от тях падна. Това се случва в една от стаите за лежащо болни на Първо вътрешно отделение. По време на инцидента в стаята имало четирима пациенти. Падналото парче от окачения таван се срутило върху едно от болничните легла, върху което за щастие по това време нямало лежащ пациент. Четиримата пациенти веднага били преместени в друга стая. Веднага била извикана фимата изпълнител, която отстранила повредата. Падналото парче окачен таван е част от ремонтите на трите болнини отделения за които са платени над 270 хил. лв. по проекта „Красива България” и от общинската хазна. По този проект трите отделения се сдобиха с нова електрическата инсталация, частично подменена ВиК система, шпакловки и боядисване на помещенията, PVC врати и дограми на прозорци и други модерни придобивки. Обновяването продължи цели три месеца, а фирмата изпълнител има бронзово отличие от Камарата на строителите в България, за най-добри компании в сектора, категория малки фирми, за 2017 година. Кметът на града инж. Добромир Добрев няколко пъти лично е инспектирал строително-монтажните дейности, за да провери качеството на ремонта.", "date": "2019.02.03", "title": "Падна таванът на отделение в горнооряховската болница"}
{"url": "https://www.monitor.bg:443/bg/a/view/sluhove-skaraha-queen-s-oskarite-156259", "text": "Музикантите от Queen отказаха да открият церемонията по връчването на наградите „Оскар“. Публикации с подобно заглавие заляха медийното пространство преди ден. В тях неназован източник обяснява, че Американската филмова академия, която ще раздаде призовете си на 24 февруари, е отправила покана към легендарната група да изпълни песен, част от саундтрака към получилия 5 номинации филм „Бохемска рапсодия“. Без да изтъкват причина за това обаче, Брайън Мей и Роджър Тейлър отказали да се изявят на голямото киносъбитие. Достоверността на информацията още с излизането на тези публикации бе поставена под въпрос, предвид, че Академията през последните дни заяви, че ще даде терен на всички номинирани парчета в категорията „най-добра песен“ да получат живо изпълнение. Те ще бъдат сведени до максимум 90 секунди всяка, заради желанието на филмовата институция да съкрати значително телевизионното си излъчване. с тези думи Брайън Мей окончателно развенча спекулациите за проблем между музикантите и Академията.", "date": "2019.02.03", "title": "Слухове скараха Queen с оскарите"}
{"url": "https://www.monitor.bg:443/bg/a/view/borisov-nashata-politika-vinagi-e-bila-da-pokazvame-tova-koeto-sme-napravili-156242", "text": "Нека политиците да си мерят приказките, защото създаваната днес конфронтация ще пречи на всички, които бъдат избрани на изборите! Това заяви в Стара Загора премиерът Бойко Борисов, който присъства на откриването на реновиран с 4,4 млн лв жп надлез. Той бе помолен да коментира критиките на БСП и сканадала \" Ало, Банов съм\" след сигнала на червения депутат Елена Йончева. „Хората очакват всеки ден нови и нови неща:училища, детски градини, инфраструктура,култура…Преди малко се разходихме с кмета Живко Тодоров до парка Аязмото, където също се направиха много подобрения. Десетки, стотици хора се спряха , за да се снимат с мен, никой не протестираше. Това е моята социология. Тук, а не само тук каквото сме обещали-сме го свършили. Направихме Аязмото, ето мостът е готов, санирахме 80 блока, дадохме още терени от военните за новия парк…Ние всички избори до сега сме ги печелили в такива условия: правят компромати, плащат на 50 души да викат…Нека покажат какво са направили!“, допълни Борисов по повод малка групичка , издигнала плакати с провокативни анти-ГЕРБ надписи на тях. Министър- председателят не поиска да пререже лентичката за мостовото съоръжение, но пожела безаварийното му използване след приключването на последните довършителни дейности по него. Докато той се качваше в автомобила си, за да отпътува свещеници от старозагорската епархия, водени от архимандрит Богослов, игумен на Шипченския манастир отслужиха водосвет. Цялостната реконструкция на съоръжението, което преминава над жп линията и булевард  „Славянски“ в посока магистрала  „Тракия“, започна в началото на юни 2018 г. и приключи в рамките на планирания 270 – дневен срок за изпълнение.  „Преди имахме 3 ленти, сега са 4. Това ще облекчи трафика. По булевард „Св. патриарх Евтимий“ вече има лента за включване вдясно по улица „Христо Ботев“. По този начин се намаляват проблемите със задръстването. Изградени бяха под моста две кръгови кръстовища, които ще спомогнат на автомобилите да се включват в движението много по-безопасно. Решаваме и тежкия проблем с наводняването на булевард „Славянски“ при обилен дъжд. Канализацията е подменена и сега няма да има това събиране на вода. Отделно за пешеходците е осигурено безопасно и сигурно преминаване, защото тук е връзката за квартал „Кольо Ганчев“, за индустриалната зона.“, коментира кметът на Стара Загора  Живко Тодоров. Цялостната модернизация на пътния надлез обхвана три съоръжения:два новоизградени едноотворни мостове с дължини от по 30 и 31 м и реконструиран 40-метров  триотворен мост над жп линията. Пътното платно е уширено до 13 м, обособени са четири ленти за движение с ширина по  3.25 м. Подменени са съществуващите тротоарни настилки и понижени бордюрите в зоната на кръстовищата. Изпълнител на обекта е „Трейс Груп Холд“ АД, София, а строителният надзор е на „Екип МГ“ ООД, Харманли.Финансирането беше осигурено по проект „Модернизация и развитие на устойчив градски транспорт в Стара Загора – ІІ фаза“ с договор за безвъзмездна финансова помощ, финансиран от ОП „Региони в растеж 2014 -2020. Общата стойност е 14, 7 млн. лв., като безвъзмездната финансова помощ е над 13, 9 млн. лв., а собственият принос на общината е близо 760 хил.лв. Проектът включва още изграждането на Система за управление на градския транспорт”, въвеждане на Автоматизирана система за таксуване (АСТ) и  „Рехабилитация на ремонтното хале на тролейбусно депо“. Водачите на първите преминали по надлеза автомобили получиха като подарък биографията на Васил Левски, написана  от Захари Стоянов през 1881 г. и книгата на академик Антон Дончев „Как кан Алцек срещна крал Гримоалд“, издадени от фондация „Трейс за хората“. Междувремено самата Йончева коментира бТВ, че не се съмнява в автентичността на записа. По думите й те имат защитен свидетел, но няма да го разкрият, а сигналът още в понеделник ще бъде внесен в ОЛАФ.  Това предизвика и отговор от самият културен министър Боил Банов, който написа във Фейсбук, че всички документи са предадени на прокуратурата, дал е съм обяснения и вярва на институциите и компетентните органи. \"За съжаление, партийната пропаганда употреби за собствени цели културата. За съжаление, да бъде знаме на това прие да бъде някога уважаваната и харесвана журналистка г-жа Йончева.\", пише още Банов. По думите му фалшивите новини и “алтернативните факти” вече ни давят. ", "date": "2019.02.03", "title": "Бойко Борисов от Стара Загора: Политиците да си мерят думите (ОБНОВЕНА)"}
{"url": "https://www.monitor.bg:443/bg/a/view/borisov-se-sreshta-sys-zoran-zaev-156244", "text": "Премиерът Бойко Борисов ще проведе среща със своя макеонски колега Зоран Заев, който ще бъде на посещение в София на 4 февруари. Двамата ще обсъдят развитието на сътрудничеството в различни сектори, проекти в сферата на инфраструктурата и транспорта.   Сред темите на разговорите между двамата премиери ще и изпълнението на Договора за приятелство, добросъседство и сътрудничество, съобщиха от пресслужбата на кабинета.   В делегацията на премиера Зоран Заев ще бъде министърът на културата на Асаф Адеми. И докато Заев и Борисов разговрят в Министерски съвет, Адеми заедно с българския си колега Боил Банов ще поднесат венец пред бюст-паметника на Гоце Делчев, който се намира в столичния парк „Борисова градина“. Поводът пък е 147-годишнината от рождението на революционера. По време на посещението министрите на културата на двете страни - Боил Банов и Асаф Адеми ще подпишат  програма за сътрудничество в областта на културата между България и Македония. Честването на общи годишнини и личности всъщност е част от договора ни за добросъседство. Така през август 2018 г.  у нас двамата  се поклониха пред паметника на Гоце Делчев и положиха цветя по повод 115-годишнината от Илинденското възстание. През май същата година двамата премиери заедно поднесоха венци пред на паметника на Светите братя Кирил и Методий в посолството ни в Рим.   ", "date": "2019.02.03", "title": "Борисов се среща със Заев, обсъждат пътните проекти"}
{"url": "https://www.monitor.bg:443/bg/a/view/vzriv-na-gazova-butilka-ubi-trima-v-restorant-v-gyrcija-156241", "text": "Най-малко трима души загинаха след мощна експлозия на газова бутилка в кухнята на ресторант в гръцкия град Каламата на полуостров Пелопонес. Това съобщи информационният портал \"Грик рипортър\". По предварителни данни са загинали собственикът на ресторанта и двама негови служители. В момента на взрива заведението е било препълнено с посетители.", "date": "2019.02.03", "title": "Взрив на газова бутилка уби трима в ресторант в Гърция"}
{"url": "https://www.monitor.bg:443/bg/a/view/cvetanov-shte-uchastva-na-molitvenata-zakuska-pri-trymp-156251", "text": "Зам.-шефът на ГЕРБ и председател на парламентарната група Цветан Цветанов по традиция ще участва в годишната национална молитвена закуска при президента на САЩ Доналд Тръмп, съобщиха от партията.  Заедно с него за САЩ се заминат и няколко депутати. Сред тях е и лидерът на ДСП Мустафа Карадайъ, както и Пламен Нунев от ГЕРБ и социалистът  Желю Бойчев. В делегацията са включени зам.- министърът на спорта Ваня Колева и зам.-кметът на София Тодор Чобанов. Самата молитвената закуска се провежда за 67-ма поредна година, събира общественици и политици от повече от 100 държави и се прави ежегодно  Цветанов ще участва и във форум по сигурност в американския Сенат. Той е организиран от сенатор Джеймс Инхоф, който оглавява комисията по отбрана и бившият албански военен министър Фатмир Медиу. Темата на форума е посветна на актуалните предизвикателства пред Югоизточна Европа и \"противодействието на злонамереното влияние на Русия\" в региона.  Наред с това Цветанов ще има и редица двустранни срещи с представители на неправителствения сектор, Конгреса, Държавния департамент и Съвета по национална сигурност на САЩ. ", "date": "2019.02.03", "title": "Цветанов лети за САЩ за молитвената закуска с Тръмп"}
{"url": "https://www.monitor.bg:443/bg/a/view/utre-otvarjat-ofertite-za-stroitelstvoto-na-chast-ot-pytja-mezdra-botevgrad-156243", "text": "Офертите на участниците в обществената поръчка за определяне на изпълнител за допълнително проектиране и строителство на 13,4 км от път I-1 (E-79) Мездра - Ботевград, лот 2 от км 161+367 до км 174+800 ще бъдат отворени утре, съобщиха от Агенция „Пътна инфраструктура“ (АПИ). На 12 октомври агенцията стартира обществените поръчки за избор на изпълнител при изграждането на 33 км от път I-1 между Мездра и Ботевград, обособени в два участъка - лот 1 и лот 2. Програмата предвижда строителството на направлението Видин - Ботевград да започне от една от най-сложните отсечки предвид терена, през който преминава. Поради това участъкът е разделен в два лота, за да може на обекта да се работи едновременно и да завърши в кратък срок. Пътят ще бъде с две платна с по две ленти за движение в посока, с габарит 20 м, т. е. двойно по-широко от настоящото, тъй като в момента има по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, площадки за отдих и т. н. Общата индикативна стойност на участъка между Мездра и Ботевград /лот 1 и лот 2/ е близо 302 млн. лв. без ДДС. За лот 1 е 123 000 000 лв. без ДДС и не е пределна, а за лот 2 е 178 800 000 лв. без ДДС и не е пределна. Проектът ще се финансира със средства от републиканския бюджет. За първи път при изпълнението на обществените поръчки за строителство на двата участъка от пътя ще се приложи нова схема на плащане, която предвижда цялата стойност на договора да се разплати на изпълнителя след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е бъдещите изпълнители да работят максимално мобилизирано и да завършат обекта качествено и в кратък срок. Направлението Видин - Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус“, „Тракия“ и „Струма“. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.02.03", "title": "Утре отварят офертите за строителството на част от пътя Мездра - Ботевград"}
{"url": "https://www.monitor.bg:443/bg/a/view/pesen-na-djon-mejyr-ojivjava-na-malkija-ekran-156163", "text": "Парчето Heart Of Life на Джон Мейър ще послужи като вдъхновение за новата драма на ABC и 20 Century Fox Television. Сериалът ще носи същото име, а самият носител на „Грами“ ще дебютира като продуцент на телевизионна поредица. Не е ясно точно по какъв начин песента ще застане като основа на сюжета. Heart Of Life е мелодично парче за нуждата от оптимистичен поглед към житейските неволи. Сюжетът на едноименния сериал пък ще се върти около двама братя, които тъкмо научават, че са роднини. Те ще трябва да се справят с предизвикателствата в живота им, докато се опитват да изградят семейството си из основи. написа Мейър в социалните мрежи, което провокира фенове да се запитат дали има биографична нотка в предстоящата телевизионна продукция. Припомняме, че Heart Of Life излезе като част от албума на певеца Continuum от 2006 г. Самата песен никога не е излизала като сингъл и няма заснет към нея видеоклип. Вероятно именно тя ще послужи като гръбнак на саундтрака на сериала, чиято премиерна дата предстои да бъде обявена.", "date": "2019.02.03", "title": "Песен на Джон Мейър оживява на малкия екран"}
{"url": "https://www.monitor.bg:443/bg/a/view/dvama-bylgari-zapochvat-uchastie-dnes-v-sofia-open-2019-156246", "text": "Двама български тенисисти ще излязат на корта в \"Арена Армеец\" още в първия ден на Sofia Open 2019. В неделя следобед в квалифисациите ще участват финалистите от държавното първенство Габриел Донев и Александър Лазаров. Мачът от първия кръг на квалификациите на Донев с украинеца Серхий Стаховски, който има победа над Роже Федерер във визитката си, е трети по програма на Централния корт, която започва в 12 ч. Веднага след тях сили ще премерят Лазаров срещу словака Лукаш Лацко. Битките стартират в 12:00 часа с мача между Яник Маден от Германия и Даниел Химено-Травер от Испания. След това играят Стефано Травалия (Италия) срещу Джеймс Уорд (Великобритания), след което са мачовете на българите.", "date": "2019.02.03", "title": "Двама българи започват участие днес в Sofia Open 2019"}
{"url": "https://www.monitor.bg:443/bg/a/view/240-hil-koli-s-alternativno-zahranvane-po-ulicite-na-shanhaj-156245", "text": "В края на миналата година в Шанхай са се движели 240 хил. автомобили, използващи алтернативни източници на енергия, съобщи „Синхуа”. Само за 2018 г. броят им се увеличил със 73 хиляди, сочи статистиката. В китайския мегаполис могат да се изброят над 360 модела от иновативните возила. В града вече има 210 пункта за зареждане с алтернативна енергия за автомобилите. На 7 януари американската компания за по производство електромобили Tesla започна да строи своя завод в Шанхай.", "date": "2019.02.03", "title": "240 хил.коли с алтернативно захранване по улиците на Шанхай"}
{"url": "https://www.monitor.bg:443/bg/a/view/otmeniha-starta-na-albert-popov-v-garmish-156247", "text": "Насроченият за днес гигантски слалом за мъже от Световната купа по ски-алпийски дисциплини в германския зимен център Гармиш-Партенкирхен беше отменен заради силен снеговалеж. Това трябваше да бъде последното състезание преди световното първенство в Оре (Швеция) от 5 до 17 февруари, а в него с 61-ви стартов томер по трасето трябваше да се пусне и българинът Алберт Попов. Следващото му участие е именно на световното. Според метеорологичните прогнози валежите ще продължат през целия ден, което прави невъзможно провеждането на старта. По същите причини вчера беше отменено и спускането на мъжете в Гармиш.", "date": "2019.02.03", "title": "Отмениха старта на Алберт Попов в Гармиш"}
{"url": "https://www.monitor.bg:443/bg/a/view/uiljam-shatnyr-shte-uchastva-v-teorija-za-golemija-vzriv-156204", "text": "Канадският актьор Уилям Шатнър, познат на малки и големи като Дени Крейн от „Адвокатите от Бостън“, ще се появи в ситкома „Теория за Големия взрив“. Още не е ясно дали 87-годишната звезда ще изиграе себе си или друг персонаж, нито в кой епизод ще го видим. Но името му фигурира в списък с популярните лица, които ще преминат като парен влак през живота на нърдовете Ленард, Шелдън, Хауърд и Раджеш. Освен Шатнър, в настоящия и последен сезон на комедийната поредица ще се появят актьорите Джо Манганиело („Професия: Стриптизьор“) и Кевин Смит („Догма“), както и баскетболистът Карийм Абдул-Джабар. Честа практика е известни личности да се появяват в „Теория за Големия взрив“. Става въпрос не само за актьори и певци, а и за видни представител от света на науката и технологиите. Сред тях са Бил Гейтс, астронавтът Бъз Олдрин, основателят на „Тесла“ Илон Мъск, Стив Возняк от „Епъл“ и повече от веднъж покойният астрофизик Стивън Хокинг.", "date": "2019.02.03", "title": "Уилям Шатнър ще участва в „Теория за Големия взрив“"}
{"url": "https://www.monitor.bg:443/bg/a/view/dnes-e-zimen-simeonovden-ne-se-davat-pari-nazaem-156236", "text": "Днес православната църква почита Свети Симеон Богоприимец и Анна пророчица. Според българските вярвания днес е зимния Симеоновден. Зимният Симеоновден, както и зимната Богородица, почитат главно бременните жени, младите невести и майките. По това какъв човек първи ще дойде в къщата се гадае какъв добитък ще се роди - мъжки или женски. Зимният Симеоновден се смята за един от най-лошите дни в годината. Някъде го наричат Симеон Бележник, защото белязва хората, оставя им рани и белези. Затова и поверието гласи, че не трябва да хваща остър предмет. Трети февруари е третият вълчи празник, тогава не се работи с вълна, не се изхвърля пепел и смет навън, за да не се разсърдят вълците и да не нападат стадата. В народната памет 1, 2 и 3 февруари се наричат Вълчи празници, Трифунци или Мратинци. Посветени са на вълка и се спазват редица ритуални обреди: жените не плетат, не предат, не тъкат, не перат. Спазват се и другите забрани, характерни за останалите Трифонци.", "date": "2019.02.03", "title": "Днес е зимен Симеоновден, не се дават пари назаем"}
{"url": "https://www.monitor.bg:443/bg/a/view/maduro-predloji-novi-izbori-no-parlamentarni-156240", "text": "Осемдневният краен срок за венецуелския президент Николас Мадуро да обяви нови избори, поставен му от седем държави от ЕС, изтича днес. След изтичането му Великобритания, Белгия, Германия, Испания, Португалия, Холандия и Франция са заявили, че ще признаят за президент на Венецуела опозиционния лидер Хуан Гуайдо, предадe Ройтерс. На митинг в Каракас пред привърженици снощи Мадуро отхвърли искането на европейските държави като \"безочливо\" и заяви, че той е законният държавен глада на страната си. На друг митинг наблизо Гуайдо се зарече, че народът ще остане на улиците, докато се бъде извоювана свобода, временно правителство и нови честни избори за президент. Но проправителствения митинг социалистът Мадуро се провикна: \"Вие искате избори? Вие искате предсрочни избори? Ще имаме парламентарни избори\". Митингът бе в чест на 20-годишнината от първото встъпване в длъжност като президент на покойния Уго Чавес. Опозиционният депутат Армандо Армас окачестви като поредната провокация идеята на Мадуро за предсрочни парламентарни избори. \"Мадуро не е президент и т.нар. Учредително събрание няма легитимност, няма стойност\", се казва в изявлението на депутата от Националното събрание (парламента). Подчиненият на Мадуро Върховен съд е обявил за незаконно Националното събрание, след което Мадури свика свое Учредително събрание, припомниха агенциите. Те отбелязаха, че позициите на Николас Мадуро се доразклатиха, след като вчера бе разпространено видео, в което един генерал от венецуелските ВВС изрази подкрепа за Хуан Гуайдо, провъзгласил се за временен държавен глада до произвеждането на избори. Генерал Франсиско Янес заяви, че \"90 на сто от армията не е с диктатора, а с народа на Венецуела, след което командването на въоръжените сили го заклейми като предател.", "date": "2019.02.03", "title": "Мадуро предложи нови избори, но парламентарни"}
{"url": "https://www.monitor.bg:443/bg/a/view/trymp-se-sreshta-sys-si-vyv-vietnam-156238", "text": "Президентите на САЩ и Китай - Доналд Тръмп и Си Дзинпин, ще преговарят в края на месец февруари, съобщава South China Morning Post. Той посочи, че домакин на разговорите на Тръмп и Си ще е Виетнам. Двамата световни лидери ще се видят на 27 и 28 февруари. Очаква се двамата световни лидери да се съсредоточат върху изглаждането на споровете за търговската война между първата и втората световни икономики. Китай е ключов пазар за американската икономика. От своя страна Пекин се нуждае от водещите технологични гиганти на САЩ, за да поддържа своята хегемония.", "date": "2019.02.03", "title": "Тръмп се среща със Си във Виетнам"}
{"url": "https://www.monitor.bg:443/bg/a/view/shte-se-radvame-na-topla-nedelja-156239", "text": "Днес ще преобладава слънчево време с разкъсана средна и висока облачност. Югозападният вятър ще се усили, ще е умерен, след обяд - временно силен и с него температурите значително ще се повишат. Максималните ще са предимно между 12 и 17 градуса, по-ниски на места в Северозападна България.   Над Черноморието ще преобладава слънчево време. Временни увеличения на облачността ще има над южните райони, без валежи. Ще духа умерен, след обяд и силен южен вятър. Максимални температури от 12 градуса в северните до 17 градуса в южните райони. Температурата на морската вода е 6-7 градуса. Вълнението на морето ще е 2-3 бала.   Над планините ще е предимно слънчево, с разкъсана средна и висока облачност, но ще бъде доста ветровито. Ще духа силен, по високите и открити части - до бурен юг-югозападен вятър. Максималната температура на височина 1200 метра ще е около 9 градуса, на 2000 метра - около 3 градуса. В началото на следващата седмица все още ще бъде доста по-топло от обичайното. В понеделник облачността ще е разкъсана, предимно висока и средна, по-значителна над Западна България. Вятърът ще отслабне. Във вторник над Дунавската равнина ще преобладава облачно и мъгливо време, на отделни места е възможно и да преръми. Над останалата част от страната ще има разкъсана облачност, предимно висока. Вятърът ще бъде от изток, по-късно през деня в източните райони - от изток-североизток и ще се усили. С него ще нахлува сравнително студен въздух и температурите ще започнат бързо да се понижават. През нощта срещу сряда от югозапад ще завали дъжд, в планините над 1000 м - сняг. В сряда превалявания от дъжд ще има в по-голямата част от страната, на повече места и повече като количество - в Западна България.", "date": "2019.02.03", "title": "Ще се радваме на топла неделя"}
{"url": "https://www.monitor.bg:443/bg/a/view/kat-sys-super-kameri-sreshtu-djigitite-na-pytja-156235", "text": "Нови супер модерни камери ще помогат на КАТ в борбата срещу джигитите на пътя. 23 нови устройства вече са монтирани в полицейските автомобили и снимат нарушителите. Камерите работят дори и в движение, съобщи NOVA. От края на миналата година шофьорите трябва да бъдат още по-внимателни на пътя, ако не искат да получат „честитка”. С новите т.нар „супер камери” Пътна полиция вече може да хваща нарушенията на шофьорите и докато те са в движение. Новите устройства са почти незабележими, но не пропускат нарушители.   „Автомобилът разполага с две камери. Едната е инсталирана на тавана колата, а другата е вградена в предната броня. В багажника има инсталирана самостоятелен компютър, който обработва наличната информация”, обясни Илия Георгиев, инспектор в Пътна полиция в ГД „Национална полиция”. В купето на патрулката има екран, на който в реално време се вижда пътят. Едното от нарушенията, което хваща камерата, е превишената скорост.   „Патрулният автомобил се движи плътно вдясно, заснема средната и лявата лента. Определили сме, че максимално допустимата скорост за движение е 80 км/ч. Радарът на камерата е настроен да установява превишаване на скоростта от 105 км/ч нагоре”, каза още той. ", "date": "2019.02.03", "title": "КАТ със \"супер камери\" срещу джигитите на пътя"}
{"url": "https://www.monitor.bg:443/bg/a/view/plan-za-spasjavane-na-elizabet-vtora-pri-brekzit-156237", "text": "Британската кралица Елизабет II и високопоставени членове на кралското семейство могат да бъдат евакуирани от Лондон в случай на безредици, причинени от излизането на страната от Европейския съюз без споразумение. Това съобщава в. \"Сънди таймс\", цитирайки правителствен план. Вестникът отбелязва, че той е преработен от плана за спасяване на кралското семейство по време на Студената война. Тогава британските служби се подготвяха за реакция в случай на ядрена атака от СССР. Публикацията не разкрива на какво място се планира да се евакуира кралицата и нейното семейство. В средата на януари Камарата на общините на британския парламент отхвърли плана за Брекзит, който министър-председателят на страната Тереза ​​Мей договори с ЕС. Брюксел отказа нови преговори след разговори, които се водеха над 2 години и половина. Политическата криза на Острова само засили страховете от твърд Брекзит. Споразумението между Великобритания и ЕС предполага, че страната ще напусне съюза на 29 март, но ще има преходен период до края на 2020 година. Споровете ще се решават от обща комисия, която ще включва експерти от двете страни. В този случай основният спорен въпрос е границата между Ирландия и Северна Ирландия.", "date": "2019.02.03", "title": "План за спасяване на Елизабет Втора при Брекзит"}
