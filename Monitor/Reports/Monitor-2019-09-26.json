{"url": "https://www.monitor.bg:443/bg/a/view/gotveneto-vkyshti-na-izchezvane-176417", "text": "Много чужди думи се използват непрекъснато в многострадалния ни език и една от тях е „кетъринг“. У нас услугата е навлязла масово от началото на новия век и в момента става все по-популярна, твърдят заетите в бранша. Според тях основното й предимство е възможността да бъдат обслужени много повече хора, отколкото и в най-голямата кръчма. Английската дума може да е много нова в родината, но нашенският лаф „кьор софра“ е поне на няколко века и сигурно се е появил преди западната чуждицата, нищо че също няма български корен. От край време по нашите земи всеки се надява да бъде поканен на някакво мероприятие, където да хапне и да пийне на аванта. Какво да се прави - манталитет. В условията на пазарна икономика „кьор софра“ и спонсорираните командировки станаха традиционен начин бизнесът да си осигури благосклонността на когото или на които трябва. На подобни събирания с много народ може да се види и друго - пенсионери, които хапват бързо и слагат в найлончета и нещо за вкъщи. Възможността да си спестиш готвенето обаче не опира до ограничения бюджет, въпреки че за много хора е решаващ. Времето е динамично и консуматорската култура яко е навлязла в бита ни. Болшинството млади майки със или без желание оставят невръстните си деца на отглеждане на родителите си и отиват на гурбет в чужбина или в столицата. Или го правят, за да имат повече време за чалготеката в големия град, където си търсят работа и късмета си - принца на бял кон (мерцедес). По-грижовните и да искат да готвят, не им остава време и нерядко предпочитат да вземат на връщане от работа пица или да звъннат по телефона да им я донесат вкъщи. Пестят време, за да обърнат внимание на чедото си, чакащо цял ден с нетърпение какво ще му донесе мама, и да му помогнат да си напише домашното, докато татко гледа мач по телевизията и се налива с бира пред синия екран. Бащите също са хора и се ползват от улесненията на кетъринга. Някои от тях са принудени да го правят, защото избраницата им просто не иска да си разваля маникюра с готвене и каквато и да е домакинска работа. Съдба! И така лека полека, за добро или не, познатото ни от миналото готвене и висене на домакинята край печката отива в историята. По-големите късметлии имат баба, която готви с мерак за внуците и покрай тях намазват и другите от фамилията. Останалите минават през пицарията или топлия щанд в супера и купуват порции от фабричната кухня, където невинаги знаем дали плащаме за истински продукти или за имитации. Масово вече и училища и детски градини са минали на изхранване през кетъринг фирми. В столовите им го няма вече появяващия се часове преди обяда мирис на готвената манджа. Сега се чудят какво ще им докара баничарката, а не как по уханието да познаят какво се вари в казана на готвачката.", "date": "2019.09.26", "title": "Готвенето вкъщи на изчезване"}
{"url": "https://www.monitor.bg:443/bg/a/view/kulturist-sreshtu-pluvec-vlizat-v-bitka-vyv-fermata-176390", "text": "Балканският шампион по културизъм от отбора на бедните във „Фермата“ Тихомир Рангелов избра да се бори за оставането си в шоуто в дуел с треньора на звездите Сами Хоссни от отбора на богатите, който е бивш национал по плуване. Едрогабаритният Тихомир, който влезе в предаването с визитка на открит гей, се спря на нашенеца с египетска кръв заради перфектната му физическа форма. аргументира избора си Рангелов. Хоссни е запален сърфист и предприемач, построил е бизнеса си върху съвети за балансирано хранене и перфектен тренировъчен режим. Живял е в Бразилия, Испания и САЩ, а сред най-популярните му клиенти е сър Тимъти Дойл от английската кралска фамилия. защото отива на дуел!“, пошегува се водещият Иван Христов. Хоссни прие с ентусиазъм факта, че излиза на арената на третата седмица от престоя си в шоуто. „Когато се сблъскахме с Тишо на ратайските битки усетих много готино сървенование между нас, сега ще е още по-мащабно и яко за гледане“, каза той. Английската възпитаничка Елизабет Илчева изрази чисто воайорско удоволствие от предстоящия сблъсък на титаните. Ще бъде велико да видим един до друг тези изваяни от мускули мъже!“, закани се тя. За Тихомир дуелът със Сами е въпорс на чест, след като понесе чудовищно поражение от хомофоба Иван Милин в дуела за място във „Фермата“ на самия старт на предаването. Въпреки наднорменото си тегло бизнесменът от Разлог би културиста с 10:0, но сиромаси и чорбаджии решиха да го оставят в играта по милост.", "date": "2019.09.26", "title": "Културист срещу плувец влизат в битка във „Фермата“ "}
{"url": "https://www.monitor.bg:443/bg/a/view/zagina-peshehodec-udaren-ot-njakolko-koli-176424", "text": "Пешеходец загина на пътя Бургас-Созопол в района на квартал „Крайморие“. Самоличността на мъжа още не е установена. По първоначални данни мъжът е вървял в средата на пътното платно, като е ударен последователно от няколко автомобила, съобщиха от Областната дирекция на МВР-Бургас. Пътят е затворен, водачите трябва да използват обходния маршрут през с. Твърдица - с. Маринка - квартал \"Крайморие\". Пътно-транспортното произшествие е настъпило около 20,35 ч. тази вечер. Предстои извършването на оглед и събирането на по-детайлна информация по случая.", "date": "2019.09.26", "title": "Загина пешеходец ударен от няколко коли"}
{"url": "https://www.monitor.bg:443/bg/a/view/energeticite-ot-tec-marica-iztok-2-namalili-zagubite-si-s-55-mln-lv-176413", "text": "С близа 55 млн лв са намалени загубите на държавата ТЕЦ „Марица изток 2“ за осемте месеца на т.г. в сравнение със същия период на предходната 2018-а година, съобщи след срещата си със синдикатите на територията на източномаришкия комплекс енергийният министър Теменужка Петкова. Тя припомни, че държавата в лицето на БЕХ е задвижила процедурата за капитализиране на 600 млн лв, които са платени за последните три години за закупуване на въглеродни емисии, в момента все още се изчаква крайното становище на Европейската комисия дали това няма да бъде нерегламентирана помощ  към търговското дружество.Очаква се отговорът да дойде до средата на ноември след проведената на 11 септември техническа  среща с участие на всички заинтересовани страни. В хода на срещата със синдикатите са били обсъдени актуални въпроси , свързани с настоящето и бъдещето на комплекса, където се произвежда близо 60 на сто от електроенергията.Министър Петкова представи проекта за интегрирания план „Климат -Енергетика“, който трябва да бъде готов до края на годината. От МЕ са категорични , че в този план е записано, че в хоризонт до 2030 година топлоцентралите в „Марица изток“ остават основна базова мощност с хоризонт до 2050 година.Този местен ресурс ще бъде използван, защото дава сигурност при определяне на енергийния микс. В момента нает от БЕХ международен консултант извършва анализ за адекватността на енергийната  система, който ще бъде основа за разработката на механизма за капацитет. Тази седмица е било изпратено писмо до ЕК за пренотификация на механизма, което е заявка пред Брюксел, че държавата ни ще се възползва от тази мярка. Целта е от една страна да се гарантира енергийната ни сигурност, а от друга – да се гарантира ликвидността на пазара на електроенергия.Пълната либерализация на енергийния пазар според министър Петкова може да се очаква до 3 и 5 години.“Източномаришкият комплекс е изключително важен за енергийната сигурност на страната, министерството и правителството работят целенасочено и сме дали своята заявка пред ЕК чрез интегрирания план „Климат. Енергетика“ и чрез разработваната енергийна стратегия с хоризонт до 2050 година въглищните централи да работят максимално дълго.“, подчерта министърът.Тя изрази мнение, че предстоящите преговори с ръководството на ТЕЦ „Контур глобал Марица изток 3“ за прекратяване на договора за дългосрочно изкупуване на произвежданата там еленергия ще стигнат до взаимноприемливи решения. Становището на икономическия консултант е, че направените в модернизацията инвестиции са изплатени и централата носи нетни печалби.  Краен срок за тези преговори няма, продължавали преговорите и с ръководството на ТЕЦ „АЕS“. По последни данни на територията на комплекса към този етап работят 10 енергоблока,започнали са действия за отстраняване на последиците от пожара в ТЕЦ „Марица изток2“,в края на юни  при който изгоря 135-метров комин , обслужващ сероочистващата инсталация на два от блоковете там. Все още следствието не е приключило , изяснява се размерът на щетите и евентуалните виновници. Очаква се на първо време там да бъде пуснат единият от засегнатите енергоблокове, съобщи за Телеграф изпълнителният директор инж. Живко Динчев, вече били избрани фирмите, които ще изградят отново комина.", "date": "2019.09.26", "title": "Енергетиците от ТЕЦ Марица Изток 2 намалили загубите си с 55 млн лв"}
{"url": "https://www.monitor.bg:443/bg/a/view/dvoen-ryst-v-cenite-na-imotite-v-kustendilsko-176408", "text": "Двоен ръст в цените на недвижимите имоти в Кюстендилско се наблюдава през последните 3 месеца, отчитат брокери. Ако до скоро в областния град можеше да се намери двустаен панелен апартамент за 35-40 хил. лв., то вече те се предлагат от 60 хил. лв. и нагоре. „Мога да кажа, че в момента цените са надути изкуствено. Съвсем логично е и, че липсват сделки. Няма как да продаваш на такава цена стари панелни апартаменти. Повечето използват това, че са санирани по националната програма, но въпреки това такива цифри са нереални“, категоричен е местен брокер. Купувачите пък недоволстват от високите цени и в последно време предпочитат да живеят на квартира, отколкото да плащат космични суми за жилище. „Наскоро гледах тристаен панелен апартамент в краен квартал на града. Състоянието му беше плачевно, а цената 75 хил. лв. Собственикът ми казва, че бил с подобрения – изолация и дограма, ми те без пари им ги направиха“, недоволстваше 41- годишен кюстендилец. На фона на апартаментите пък, етажите от къщи вървят на доста по-ниска цена. Етаж, който се състои от хол, кухня и спалня, баня с тоалетна, част от двор и мазе се предлага между 45-55 хил. лв. „Всеки ще предпочете тухлата пред панела, но в последно време прави впечатление именно търсенето на апартаменти. Вероятно и поради тази причина има осезаемо увеличение в цените“, обявиха от местна агенция за недвижими имоти. Хит към този момент са къщите по селата, които ги купуват предимно чужденци или столичани. Англичани вече се заселиха в Горна Брестница и Жиленци. Има чуждестранни граждани и в селата Копиловци и Жабокрът. Търсят се предимно калени къщи или такива, които са в по-стар стил. Предлагат се по около 50-60 хил. лв., но всичко зависи от площта и състоянието им. „Наскоро едни американци купиха едноетажна къща в близко до града село за 35 хил. лв. Тя беше пред падане, но те казаха, че ще я ремонтират и тъй като двора беше голям, в нея ще отглеждат животни. Има ли сме обаче и сделки за по 200 хил. лв. и нагоре, но тогава говорим за лукс“, твърдят още хора от бизнеса с недвижими имоти. Те прогнозират, че до пролетта високите цени в областния град ще се задържат, а след което постепенно цените ще се нормализират.", "date": "2019.09.26", "title": "Двоен ръст в цените на имотите в Кюстендилско"}
{"url": "https://www.monitor.bg:443/bg/a/view/protest-sybra-nedovolni-ot-osvobojdavaneto-na-djok-polfrijman-176422", "text": "Недоволството срещу освобождаването на австралиеца Джок Полфрийман, който наръга смъртоносно Андрей Монов е организирано от близки и приятели на момчето. Протестиращите са с искане за отстраняване на съдебния състав, взел решението за предсрочно освобождаване на австралиеца. Протестът тръгна от площад \"България\" неслучайно. Мястото е избрано заради символиката с името на площада и желанието за справедливост в държавата. \"Този площад си вижда от гроба на Андрей, но там са само костите му, духът му е тук\", заяви разтърсващо баща му Христо Монов. Той подчерта, че случилото се е успяло да обедини хора с различни виждания и политически убеждения. \"Господа и госпожи соросоиди, успяхте да ни обедините. Обединихте ни в името на майка България и действително ние ще постигнем онова, за което сме се събрали\", допълни Монов. Протестът продължи до лобното място на Андрей Монов, близо до Съдебната палата Близки и приятели поставиха свещи на стълбите на съдебната палата.", "date": "2019.09.26", "title": "Протест събра недоволни от освобождаването на Джок Полфрийман"}
{"url": "https://www.monitor.bg:443/bg/a/view/bylgarin-se-spusna-sys-snoubord-ot-manaslu-176412", "text": "Тази сутрин Владимир Павлов стана първият българин, осъществил спускане със сноуборд от осемхилядника Манаслу. В неделя (22 септември) той, заедно с един канадец и двама шерпи са потеглили от Базовия лагер на Манаслу към върха, висок 8163 м. Владимир Павлов отпътува за експедицията в Хималаите на 30 август, съобщава Дарик. Той е сред пионерите в екстремния сноуборд у нас, с над 20 години опит в планините. През 2016 г. успя да изкачи най-високия връх на Близкия изток - Дамаванд (5671 м) в Иран, и да се спусне с дъската си от него. Година по-късно направи първото българско сноуборд спускане от над 7000 метра - от връх Ленин (7134 м) в Киргизстан. От Манаслу той е направил непрекъснато спускане от 8150 до 6200 м, има отворена нова сноуборд линия под Лагер 4 на 7450 м (първо спускане). За БНР Владимир Павлов съобщи, че е използвал кислород над 7450 м, а при спускането е бил без кислородна бутилка. На върха е имало един метър нов сняг.", "date": "2019.09.26", "title": "Българин се спусна със сноуборд от Манаслу"}
{"url": "https://www.monitor.bg:443/bg/a/view/polfrijman-ostava-v-busmanci-vks-reshava-sydbata-mu-sled-mesec-obzor-176420", "text": "Освободеният от затвора Джок Полфрийман ще остане в дома за временно настаняване в Бусманци, докато няма решение на съда, последвано от искането на главния прокурор, каза заместник вътрешният министър Стефан Балабанов. Няколко часа по-късно обаче стана ясно, че Върховния касационен съд (ВКС) е насрочил делото за 23 октомври. Балабанов допълни, че друга причина австралиецът да не бъде освободен е неговата персонална сигурност. До сряда вечерта във вътрешното министерство не са постъпвали документи от австралийските власти, които да позволят свободното придвижване на Полфрийман и напускането му на дома за временно настаняване. Заместник правосъдният министър Николай Проданов коментира, че дори при напускането на затвора като с това се потвърждавало и поведението по време на престоя му в затвора. Проданов допусна, че съставът на апелативния съд, освободил Полфрийман от затвора, е бил подведен от някои факти - например завършеното от него дистанционно висше образование. За това нямало никакви документи освен електронни справки, които можело лесно да бъдат манипулирани. Междувременно беше избран състав на ВКС, който да разгледа искането на главния прокурор Сотир Цацаров за възобновяване на производството, с което Полфрийман беше освободен от затвора. Председател на състава е Жанина Начева, а останалите двама съдии са бившият говорител на ЦИК Бисер Троянов и Надежда Трифонова. Минути преди публично да бъде разпределено делото за отмяна на освобождаването на Джок Полфрийман Точно в 16 часа в четвъртък във Върховния касационен съд се проведе публично разпределяне на делото, образувано по искане на главния прокурор, за възобновяване на въззивно частно наказателно дело №921/2019 г. на Софийския апелативен съд и за отмяна на постановеното определение по него за условно предсрочно освобождаване на Джок Полфрийман, но това се забави повече от половин час. Причината – отказ на системата в деловодството на Наказателната колегия на Върховния касационен съд. По-рано през деня Софийският градски съд отново изпрати на Върховния касационен съд (ВКС) делото по искането за условно предсрочно освобождаване на Джок Полфрийман с изпълнени указания и доказателства за връчен препис от искането на главния прокурор за възобновяване на делото на осъденото лице. е причината в сряда съдията - докладчик по делото, да разпореди то да бъде изпратено незабавно във ВКС след уведомяване на страните за искането на главния прокурор. Съобщенията от получените уведомления щяха да бъдат допълнително внесени, докато делото се администрира във ВКС. В сряда ВКС върна на Софийския градски съд делото на убиеца на българския студент Андрей Монов - Джок Полфрийман, с мотив за процедурни нередности и процесуални пропуски. Във вторник главният прокурор Сотир Цацаров внесе искане ВКС да възобнови производството по условно предсрочно освобождаване на Джок Полфрийман и да спре изпълнението на постановеното условно предсрочно освобождаване на осъдения за убийство австралийски гражданин. В 18 часа вечерта в столицата пък започна шествие протест, в което се включиха близки на загиналия студент Андрей Монов. Те се обявиха против решението на съда и поискаха справедливост за жертвите на престъпления у нас. „Готов съм с конкретни предложения за изменения в закона по отношение на условното предсрочно освобождаване на лишени от свобода\" - това заяви правосъдният министър Данаил Кирилов преди заседанието на Пленума на Висшия съдебен съвет (ВСС), което той председателства. Кирилов посочи, че идеите му са във връзка с въвеждането на касационен контрол върху актовете на въззивния съд относно освобождаването на затворници. Предложенията на правосъдния министър в момента са подложени на обсъждане сред юристи. Кирилов уточни още, че финалният вариант на промените ще бъде готов най-рано в началото на другата седмица, като се очаква те да бъдат внесени в Народното събрание от негови колеги от ГЕРБ. Нуждата от промени в закона във връзка с процедурата по предсрочно освобождаване на лишени от свобода възникна след скандала с освобождаването от затвора на убиеца Джок Полфрийман. Тричленен състав на Софийския апелативен съд, с председател ръководителят на Съюза на съдиите в България (ССБ) Калин Калпакчиев, освободи австралиеца над 6 години и половина по-рано. Освен факта, че мотивите на състава предизвикаха вълна от възмущение сред обществото и правните среди, формата на акта, подписан от Калпакчиев и колегите му, беше \"определение\" вместо изискуемото по закон \"решение\". Това процесуално нарушение бе и един от мотивите на главния прокурор Сотир Цацаров да поиска възобновяване на делото по предсрочното освобождаване на Полфрийман и спиране на изпълнението му. Към момента искането на Цацаров, което той направи по молба на близките на убития студент Андрей Монов, се намира във Върховния касационен съд. ", "date": "2019.09.26", "title": "Полфрийман остава в Бусманци, ВКС решава съдбата му след месец (ОБЗОР)"}
{"url": "https://www.monitor.bg:443/bg/a/view/njama-postradali-bylgari-v-istanbul-176418", "text": "Няма пострадали български граждани по време на днешното земетресението в Истанбул, съобщават от Министерството на външните работи. Трусът бе с магнитуд 5.8 по скалата на Рихтер, а след това го последва вторичен трус с магнитуд 4.0. Епицентърът на земетресението е в Мраморно море, на територията на община Силиври. Земетресението е причинило незначителни материални щети.  По официални данни на кмета на Истанбул и Дирекцията по бедствия и аварии - AFAD, няма пострадали или ранени граждани.  Властите са предприели незабавни превантивни мерки чрез спиране на газоподаването в рискови сгради и райони, осигуряване на храна, напитки и стоки от първа необходимост на хора, които се страхуват да се приберат в жилищата си. Допълнителни екипи на Гражданска защита са изпратени в Истанбул от други градове. При необходимост от съдействие българските граждани могат да се свържат с Генералното ни консулство в Истанбул на следните телефони: +90 212 281 01 14, +90 212 281 01 15, +90 212 281 01 16, информират от министерството.", "date": "2019.09.26", "title": "Няма пострадали българи при земетресението в Истанбул"}
{"url": "https://www.monitor.bg:443/bg/a/view/iliada-ojivjava-v-nova-videoigra-trejlyr-176396", "text": "Можеш ли да облечеш доспехите на Ахил или Хектор от Омировата „Илиада“ и какви стъпки би предприел ти, ако беше на тяхно място? Отговор на този въпрос феновете на видеоигрите ще намерят в новото заглавие Total War Saga: TROY. Разработено от професионалистите в софийския офис на Creative Assembly, то проследява подвизите на едни от най-известните герои по време на късната бронзова епоха и по-конкретно събитията около Троянската война. Чрез уникална комбинация от завладяващо, походово управление на кампанията и грандиозни битки в реално време, характерни за Total War игрите, Troy изследва този легендарен конфликт както от гръцка, така и от троянска перспектива. В Troy геймърите ще имат възможност да управляват съдбата на Егейската цивилизация, да решават съдбата на териториите от митичните висини на Олимп до знойните земи на Анатолия. В техни ръце е изборът дали пресъздадат историята от Илиадата или да изковат своя собствена легенда. Те ще трябва да боравят умело с ресурсите в бартернтата икономика, да усвоят особеностите на дипломацията, както и да заслужат благосклонността на боговете. SEGA Europe Ltd. обяви новото заглавие преди броени дни, като Troy се откроява кто първата самостоятелна игра на родното студио след придобиването на компанията от Creative Assembly през 2017г. Местният екип отговаря за всички основни компоненти в нея, включително дизайн, история, герои, механики, арт, анимации и т.н.", "date": "2019.09.26", "title": "„Илиада“ оживява в нова видеоигра (ТРЕЙЛЪР)"}
{"url": "https://www.monitor.bg:443/bg/a/view/20-ot-ketyring-firmite-s-narushenija-176414", "text": "От началото на годината при 20 на сто от общо регистрираните 464 кетъринг фирми са били открити нарушения. При извършените проверки са издадени 79 предписания и са връчени 4 акта за установяване на административни нарушения. Това сочат данни на БАБХ, предоставени на „Монитор“. Най-често срещаните установени несъответствия са прекъсната хладилна верига, суровини без етикет, храни с изтекъл срок на годност, неправилно съхранение на суровини и готов продукт, липса на проследимост, неспазване на изискванията, касаещи помещенията и оборудването, както и нередовно водене на записи по системите за самоконтрол или липсващи такива. Обектите, регистрирани по Закона за храните на територията на страната с дейност „кетъринг“ към момента са 484. В София-град те са 81, а в останалите области на България – 383. За периода в тях са извършени 1663 проверки по официален контрол съгласно оценката на риска, 56 извънпланови и 16 проверки по сигнали и жалби от граждани. Най-често свързваме кетъринга с доставката на храна вкъщи. Според председателя на Българската хотелиерска и ресторантьорска асоциация (БХРА) Атанас Димитров в обикновените заведения делът на тези поръчки е около 15%, а във фирмите, които освен салон са и специализирани в доставка по домовете, като например повечето пицарии и други обекти за бързо хранене, делът им достига 30 на сто, или средно една пета. По думите на собственик на ресторант в столицата от кръчмите, които не предлагат пици за вкъщи, като порцията е около 700 грама. За по-големи събирания се предпочитат комбинирани месни плата с гарнитури. В останалите заведения по-голямата част от поръчките обаче се пада на пиците. От Комисията за защита на потребителите (КЗП) дадоха и няколко съвета за какво да внимаваме, ако ползваме кетъринг доставки. „На първо място потребителите трябва да проучат фирмата, която смятат да наемат“, казаха от КЗП. Това включва да разгледат внимателно каталога и предлагания асортимент. При разговор може да се уточнят важни детайли като цени и количества, както и дали има отстъпка при по-голяма поръчка. Така ще можем да разберем и кои от посочените в каталога продукти са постоянно налични и кои трябва да бъдат поръчани предварително. „Важен момент е мястото и времето на събитието, тъй като услугата е специфична - става въпрос за храна, която може да има различна трайност или да изисква специфични грижи“, коментираха от комисията. В офертата трябва както и крайната цена на пакета, включително данъци и такси, предупредиха от регулатора. На големи вечерни събития най-често се поръчват хапки, които са удобни за ядене. Офертите за кетъринг започват от 10 - 15 лв. При тях обаче липсва разнообразие от плата или разядки, а се предлагат до 20 хапки банички, минисандвичи, коктейлни хапки по избор или дори френски макарони. Ако дадем 18 лв., можем да получим 56 празнични коктейлни хапки, които включват 10 солени тарталети със сирена и свежи чери домати, 10 тарталети с катък с печена чушка, 10 порции домашен тарама хайвер и гръцка маслинена паста, 12 арабски хумус със зелени подправки върху хлебче и още 12 пушено филе, зелена салата, ароматен мус от сирена, канапе на хлебче. По-високите оферти започват от 40 лв. За тях взимаме по над 100 солени коктейлни хапки микс, които могат да бъдат с луканка, топено сирене, гъши пастет, краставички, чери домати, сусам и други. Най-скъпо за бърза поръчка за дома излиза, ако решим да си вземем суши, което би струвало 50 лв. за 50 хапки в различен стил. При всяка оферта обаче трябва да се внимава и да се преглеждат коментарите и оценките, тъй като е възможно да останем разочаровани. Снимките на някои оферти изглеждат направени в домашни условия или изтеглени от интернет. „Реалността няма нищо общо със снимките”, коментира потребител в мрежата по една от офертите. Почти всяка седмица някоя от големите компании от бранша изпълнява поръчки за обслужване на събития, на които участват по 3000. Спомням си преди години на голямо коледно мероприятие на един от телекомите в Историческия музей в резиденция „Бояна“ бе осигурена храна за 5000 гости. Това каза Андрей Стоилов, председател и на Българската асоциация на професионалните готвачи. „В едно заведение например с определен брой места може при необходимост да се добавят още столове за сметка на комфорта. При кетъринга могат да се съберат много хора, предлага се повече храна и се генерират по-високи приходи“, добавя той. Стоилов обясни още, че на работни срещи по-често се зареждат дребни сладки или сандвичи, храна за ръка. „За обедите се предлага по-голямо изобилие от топло поднесени ястия. При вечерни мероприятия и приеми клиентите отново се спират на храна, която трябва да е удобна да се яде прав. Да има възможност храната да се консумира на една или две хапки, без да има риск да се накапе. При детско парти менюто се разделя на 2 части. Едната храна е за децата. Те обикновено са привлечени от малки пици и хрупкави картофки. Хубаво е обаче да се предлагат и сурови зеленчуци и плодове. Или зеленчуци на пара и порцията да не им е съставена изцяло от пържени ястия, а те да са максимум 30 – 40%. При възрастните по-голямата част от заявките е обилна храна с няколкостепенно меню“, пояснява експертът.", "date": "2019.09.26", "title": "20% от кетъринг фирмите с нарушения"}
{"url": "https://www.monitor.bg:443/bg/a/view/zaharieva-bylgarija-postavja-postojanno-vyprosa-za-us-vizite-176416", "text": "Темата за отпадането на американските визи за български граждани е винаги във фокуса на вниманието, независимо на какво институционално ниво се водят разговорите. Това заяви вицепремиерът Екатерина Захариева в Ню Йорк, след участието си в традиционната вечеря на американския държавен секретар Майк Помпео, за първите дипломати на страните-членки на НАТО, в рамките на сесията на ООН. Коментарът на Захариева дойде след думите на президента Румен Радев, че правителството трябва да работи много по-интензивно, за да обвърже партньорството със САЩ с отпадането на визите. Правителството постоянно поставя този въпрос, а МВнР организира и информационна кампания за кандидатстване, обясни Захариева. Неслучайно по думите ѝ България е държавата, в която отказите са паднали само за година с 4%, но въпреки това още сме далеч от изискването на САЩ за не повече от 3% откази. Румъния и Полша са може би най-големите партньори на САЩ в сферата на отбраната и те все още имат визи, подчерта също така вицепремиерът, от чиито думи стана ясно, че най-много откази за американски визи на българи има не на територията на България, а във Великобритания и Испания.", "date": "2019.09.26", "title": "Захариева: България поставя постоянно въпроса за US визите"}
{"url": "https://www.monitor.bg:443/bg/a/view/ako-peevski-beshe-ot-razgrad-176423", "text": "Поразително единомислие между марионетките на олигарха Иво Прокопиев и банкера беглец Цветан Василев – по едно и също време едните и другите гушнаха опорката „Пазарджик – Пеевски”. Ако все пак някой има претенции да е първи, тон за песен подадоха крещящите демократи от кръга „Капитал”. „Академиците” на Огнян Стефанов изквакаха с немощен гласец същата опорка с половин ден закъснение. От „Правосъдие за всеки” и „Фрогнюз” дори не се опитаха да прикрият синхрона помежду си. Председателят на „гражданската инициатива” Велислав Величков изведнъж бе осенен от мисълта за пазарджишка линия в кандидатирането на Иван Гешев за главен прокурор, докато жабките на Агент Академик заложиха на следователка, която според тях няма право да се развива, защото... що за безумие... била родом от Пазарджик?! Този град, по измъчената логика на съждение на новата групировка по интереси, явно трябва да бъде зачеркнат от картата. Върху всеки, който е роден в този регион, тегне клеймото „човек на Пеевски”. А защо това би трябвало да е срамен етикет, няма нужда да се обяснява – вресливите блюстители за нов ред, също както и хранениците на банкрутиралия фараон, командвани от него дистанционно от Белград, се придържат към основополагащата опорка, че в България има един всемогъщ човек, символ на злото. И това, пак според фундаменталната опорна точка, е депутатът и издател на „Телеграф медиа” Делян Пеевски. Който, впрочем, е роден в София. Това не пречи на тандема „Капитал” – „Фрогнюз” да го позиционира временно в Пазарджик, защото това бил неговия избирателен район. А ако беше от Разград? Ако по някаква случайност беше от котилото на „Агнешките главички”? НПО-то на разградския олигарх Иво Прокопиев мълчи. Жабите на Агент Академик – също. Вероятно, защото и едните и другите осъзнават абсурдността на това предположение. Участниците в бандитската приватизация, рожби на Командира на тъмния преход от Драгалевци, както и тяхното обкръжение, са извънредно агресивна и нечистоплътна прослойка, оперирана от всякакво чувство за вина и срам. Кои са партньорите им в тази мръсна игра? Агенти на бившата ДС и банкови обирджии. Хора, на които изобщо не им отива да проповядват морал. Но ако забелязвате, те се спотайват. Пускат марионетките си напред. Спомня ли си някой за бившия депутат Велислав Величков? Свързвате ли го с някоя законодателна инициатива? Не сте единствените. Чуваме, че извън инициативата  „Правосъдие за всеки” (сдружение с неясни цели и непрозрачно финансиране, нито рак, нито щука, родеещо се с модерната трета полова идентичност), се представял за адвокат. Не знаем с какви дела се занимава, а и кога ли му остава време покрай обществените му ангажименти. Знаем обаче на кого беше човек. Знаем кой го лансира в политиката и кой го изведе напред. Само не знаем защо. Възпитаните хора не гледат в чуждото канче. Иначе целите на тази „гражданска инициатива” са ясни. От една страна, да се дискредитира кандидатурата на Иван Гешев за главен прокурор, защото задкулисието иска някакви неясни структури, маскирани като НПО-та, да номинират и избират обвинител №1. Можем да се обзаложим, че идеалният кандидат за този пост е брат-близнак на шефа на Върховния касационен съд Лозан Панов, когото всички НПО-та и „инициативи” на задкулисието смятат за подходящ кандидат за всичко. В краен случай може да е някой резервен играч от грантаджийското съсловие. А може да е и Калин Калпакчиев. Не беше ли всъщност Христо Иванов този, който в качеството на правосъден министър инициира разделянето на съдиите и прокурорите? Сега лидерът на „Да, България” изглежда се отрича от собствените си идеи и иска съдиите (грантаджии) да изберат и главния прокурор, разбира се от своето обкръжение. Още по-лесно би било олигархът Прокопиев да организира някоя потайна сбирка в стил „АРГО” и там да се номинират и изберат всички посочени. Съдии, прокурори, адвокати – вресливите демократи не правят голяма разлика, стига тези кандидатури да са им посочени като подходящи от организаторите на „гражданското недоволство”. А ако някой се осмели да им се опълчи или прояви скептицизъм срещу лобистките настроения, върху него се стоварва цялата мощ на медиите бухалки на кръга „Капитал” и армията от тролове, защото това е опасен прецедент. Така излиза – мислиш ли и имаш ли собствено мнение, значи си човек на Пеевски. На умните и красивите не им се налага да мислят, а мнението им се спуска отгоре. Достатъчно е да викат силно и да демонстрират присъствие на площада. Демо версия на демокрация.", "date": "2019.09.26", "title": "Ако Пеевски беше от Разград ..."}
{"url": "https://www.monitor.bg:443/bg/a/view/njama-zameseni-slujiteli-na-nap-v-hakerskata-ataka-176403", "text": "Не са били намесени служители на Националната агенция за приходите в кибератаката, поради която изтекоха личните данни на над 5 млн. българи. Това стана ясно от думите на представителите на Специализираната прокуратура и Апелативната специализирана прокуратура Димитър Петров и Николай Найденов по време на изслушване на временната комисия за хакерската атака срещу НАП. „В момента, може да се каже, че сме в средата на разследването. Анализират се доказателствата, събрани чрез претърсвания, и информацията от институциите, които са станали жертва на атаките. Осъществяват се и множество технически експертизи.“, заяви Димитър Петров. По време на изслушването стана ясно още, че не е имало изтичане на електронни подписи и ПИН-кодове. Административният ръководител на Апелативната специализирана прокуратура Николай Найденов заяви, че компроментирането им е било избегнато поради бързата реакция на НАП и взетите от агенцията мерки. Той допълни, че по случая са разпитани множество лица на различни длъжности и от различни области, включително и от банковата и застрахователната. Членовете на Комисията бяха единодушни, че трябва да се увеличи наказанието за киберпрестъпления. За тях законът предвижда лишаване от свобода до 2 години и парична санкция в размер до 5000 лв. Според Найденов то е крайно недостатъчно и провокира към извършване на подобни престъпления. В Комисията трябваше да бъде изслушан и главният прокурор Сотир Цацаров, но той не присъства поради служебни ангажименти.", "date": "2019.09.26", "title": "Няма замесени служители на НАП в хакерската атака"}
{"url": "https://www.monitor.bg:443/bg/a/view/koj-svalja-prevryzkata-na-temida-176405", "text": "Вече цяла седмица продължават броженията в обществото, след решението за предсрочното освобождаване на Джок Полфрийман. Всеки ден излизат нови обстоятелства, които показват, че то е опорочено. Например, че възбудилият духовете съдия Калин Калпакчиев, е скрил от Инспектората на Висшия съдебен съвет конфликт на интереси. В края на 2018 той е избран за шеф на НПО, но в декларацията си пред ИВСС не е отбелязал този факт. А това би могло да послужи за отвод. Ще отбележим и още нещо: в чл. 36 от НК, т. 3 е записано, че целта на наказанието е да се въздейства “възпитателно и предупредително върху другите членове на обществото”. Ще кажем направо: не само, че не въздейства, а напротив – обществото се разбунтува. И това не е срещу цялата съдебна система, нито покана към линч над потъналия вдън земя Калпакчиев. А пряк резултат от поредицата жестоки убийства и възможността техните причинители да се измъкват от доживотните присъди с помощта на съкратената процедура. Преди да вземе решението за освобождаването на Полфрийман, предвожданият от председателя на Съюза на съдиите съд е трябвало да се съобрази с това, че решението им ще наруши закона, защото няма да “въздейства възпитателно” върху обществеността. Сега е моментът да отбележим, че през годините много магистрати предупреждаваха, че участието на техни колеги в НПО-та ги прави зависими от скритите цели, които преследват организациите, които ги финансират. В нередки случаи те заплашват и сигурността на страната ни, защото настройват едни българи срещу други. Но предложенията на магистратите тази забрана да бъде записана в Закона за съдебната власт подозрително не срещнаха подкрепа. Министърът на правосъдието вече обяви, че са изготвени промени в закона във връзка с процедурата по предсрочно освобождаване на лишени от свобода. Промените щели да бъдат вкарани в парламента още началото на следващата седмица. Нека да се действа спешно, но и разумно – да се разгледат повече обстоятелства, така че се прекъснат възможностите за “законосъобразни”, но ... противообществени решения.", "date": "2019.09.26", "title": "Кой сваля превръзката на Темида"}
{"url": "https://www.monitor.bg:443/bg/a/view/v-belgija-prikluchvat-smyrtta-na-iskren-kato-samoubijstvo-176402", "text": "Говорителят на прокуратурата в белгийската столица е съобщил, че в случая със смъртта на Искрен Йорданов става въпрос за самоубийство, има записи от камери и че разследването е приключило. Това съобщава белгйското издание HLN. На въпрос как е попаднал мъжът на територията на китайското посолство, говорителят е отговорил, че няма представа и че това може да каже полицията. Роднините на 36-годишния мъж от Русе търсят съдействие от главния прокурор Сотир Цацаров и омбудсмана Диана Ковачева за изясняване на обстоятелствата около смъртта му. Младият мъж бе открит мъртъв на 17 септември на територията на китайското посолство в Брюксел. „Искаме и наше разследване на смъртта на сина ми. Трябва да се изясни как е попаднал в толкова охранявана зона. Вкъщи дойдоха полицейски служители да ни съобщят, че са получили информация, че Искрен е открит обесен. Няма да спрем да търсим истината“, категорична е майката Елка Дочева. За мистериозната смърт на българина съобщават и белгийски медии. Изданието HLN публикува и снимки на китайското посолство в Брюксел. Според статията мъжът е открит на паркинга на дипломатическото представителство. Искрен Йорданов, който е работел от пет години в Германия, е заминал за Брюксел на 13 септември при бившата си приятелка. Два дни по-късно тя го оставила на автогарата в белгийската столица да чака автобуса си за Германия. Тогава за последно го чула и майка му. и не знае какво ще се случи с него. След това телефонът му прекъснал. На 20 септември близките му в Русе получили страшната вест, че е открит мъртъв на 17 септември. Снимки: HLN", "date": "2019.09.26", "title": "В Белгия приключват смъртта на Искрен като самоубийство "}
{"url": "https://www.monitor.bg:443/bg/a/view/kasi-vdigna-svatba-176392", "text": "Певицата Каси каза заветното „да“ на своя избраник - персоналния треньор Алекс Файн, който се грижи за визията на голяма част от звездите в хитовия сериал „Ривърдейл“. Сватбената церемония, ръководена от филмовия режисьор Питър Бърг, се е състояла в Малибу на 25 септември. Булката е заложила на рокля с паднали рамене, а младоженецът - на костюм, гарниран с папийонка. 33-годишната красавица оповести годежа си с Алекс Файн през август, а през юни двойката съобщи, че очаква момиченце. Припомняме, че новината за бебето се появи само осем месеца, след като Каси се раздели с Шон \"Диди\" Комбс след 11-годишна връзка. В медийното пространство се завъртяха слухове, че изпълнителката на Me & U е имала афера с доста по-младия Файн и заради това е изоставила Диди.", "date": "2019.09.26", "title": "Каси вдигна сватба"}
{"url": "https://www.monitor.bg:443/bg/a/view/kakvo-otblyskva-jenite-po-vreme-na-seks-176395", "text": "Кои са най-отблъскващите прояви според жените по време на секс? Отговор на този въпрос дава британско проучване, обхванало 1000 жени. Съдейки по резултатите от допитването на сайта за извънбрачни запознанства Illicit Encounters, 64 % от участничките намират за най-противни приказките на партньорите си за сексуалните им подвизи с бившите, пише в. \"Дейли стар\". Втората най-отблъскваща проява, посочена от 58 % от анкетираните дами, е мъжът да смята, че сексуалният акт приключва в мига, в който той получи оргазъм. За над 50 % от представителките на нежния пол е особено неприятно в моментите на интимност наоколо им да се мотаят домашни любимци. По време на секс страстта на всяка жена могат да потушат също нежелана \"мръснишка\" снимка от партньора, признанието на мъжа в изневяра, лош дъх или неприятна телесна миризма, въпросът \"Скоро ли ще свършиш?, тайното гледане на порно от страна на партньора, нежеланието му да използва презерватив и грубото \"блъскане\" в стил порнозвезда.", "date": "2019.09.26", "title": "Какво мразят жените по време на секс?"}
{"url": "https://www.monitor.bg:443/bg/a/view/nzok-dylji-271-mln-lv-za-lechenie-na-bylgari-v-chujbina-176407", "text": "Националната здравноосигурителна каса (НЗОК) дължи на чуждестранни здравноосигурителни фондове 271 млн. лв. към 30 юни. Това съобщи нейният управител д-р Дечо Дечев пред депутатите от здравната комисия. Средствата, които касата плаща за лечение на българи в чужбина, ще нарастват, тъй като все повече граждани искат да се лекуват там и да имат достъп до иновативни терапии, липсващи в страната ни, посочи той. Дечев окачестви нарастването на разходите като тревожна тенденция. Просрочените задължения са 135 млн. лева. Има разчетени средства и просрочените задължения ще бъдат изплатени, увери Жени Начева, председател на Надзорния съвет на НЗОК. Ще има разчетени средства и за проекта за бюджет за 2020 г., добави тя. Цените, на които се лекуват българи в ЕС, не са същите, по които се лекуват другите граждани, каза още Дечев. По думите му цените за българи са в пъти по-високи. По тази причина български пациент в чужда болница се превръща в „златна кокошка“ и някои посредници имат интерес тази практика да продължава да съществува, каза още той. „Този въпрос трябва да бъде обсъден на друго ниво и лично за мен не е ясно защо в рамките на един съюз трябва да има различни цени за едно и също заболяване и дейност“, допълни Дечев.", "date": "2019.09.26", "title": "НЗОК дължи 271 млн. лв. за лечение на българи в чужбина"}
{"url": "https://www.monitor.bg:443/bg/a/view/kuche-nahapa-mareshka-ot-igri-na-voljata-po-vrata-176400", "text": "Малко след края на снимачния процес на риалитито „Игри на волята“, но преди реално да бъде излъчен финала му, една от участничките, която се радва на симпатиите на зрителите – Марешка Бардем, беше нахапана жестоко по врата на 2 мм от сънната артерия от куче. Плеймейтката разказа пред Нова тв, че преди няколко дни е отишла на почивка с приятелки във Велинград. Вечерта се разхождали и срещнали куче, „то е японско не знам как се казва“, описва го Марешка. Започнали да го галят с нейна приятелка и било дружелюбно. Било на каишка. Но приятелката й се заговорила със собственика и животното се изнервило. „Скочи, но аз не видях, че захапа ръката й. Просто тръгнах, наведох се към него да го успокоя, нямам опит с кучета – имам котка. разказва ужаса си Марешка. Собственикът на кучето веднага я е закарал в спешното във Велинград. На следващият ден тя отишла в Пловдив, където лекарите казали, че раните приличат на направени от нож. Успяла да се прибере в родната Варна, където също отишла на преглед. Оказало се, че раната е инфектирана и не може да бъде зашита. В момента пие два вида антибиотици, но раната е много дълбока. Въпреки всичко случило се тя заявява: и „Не мога да се сърдя на животното, то не е искало да се случи такова нещо“.", "date": "2019.09.26", "title": "Куче нахапа Марешка от „Игри на волята“ по врата"}
{"url": "https://www.monitor.bg:443/bg/a/view/beroe-i-loko-pd-bez-problemi-na-1-8-final-176410", "text": "„Берое“ и „Локомотив“ (Пд) се класираха с лекота за 1/8-финалите на Купата на България. Заралии спечелиха с 2:0 гостуването си на „Поморие“, а „смърфовете“ минаха с 3:0 през „Балкан“ (Ботевград). Проблеми нямаше и за друг елитен тим - „Арда“, който спечели с 2:0 срещу „Хебър“ и също продължава напред. Драмата беше за „Септември“, който изстрада успеха си с 4:3 като гост на втородивизионния „Спартак“ (Плевен). Победното попадение за столичани падна чак в 87 минута и бе от дузпа. Междувременно стана ясно, че жребият за осминафиналите от Купата на България ще бъде теглен от 11:00 часа на 2 октомври (сряда) в Националната футболна база \"Бояна\" в София. Класиралите се 16 отбора чрез пълен жребий ще определят осем двойки, а победителите се излъчват в един мач. Домакин ще е тимът, изтеглен първи в двойката, а мачовете ще са на 29, 30 и 31 октомври 2019 г. Кариана (Ерден) - Царско село 3:0 Ботев (Ихт) - Черно море 0:3 Локомотив (ГО) – ЦСКА 0:3 Миньор (Пк) - Ботев (Пд) 1:2 Загорец (НЗ) – Славия 0:4 Добруджа – Ботев (Вр) 0:4 Спартак (Вн) – Левски 1:5 Нефтохимик – Лудогорец 1:4 Литекс – Монтана 3:0 Спартак (Пл) – Септември 3:4 Хебър – Арда 0:2 Балкан (Бот) - Локомотив (Пд) 0:3 Поморие – Берое 0:2 Черноморец (Бч) – Витоша ЦСКА 1948 – Дунав Ботев (Г) – Етър", "date": "2019.09.26", "title": "„Берое“ и „Локо“ (Пд) без проблеми на 1/8-финал"}
{"url": "https://www.monitor.bg:443/bg/a/view/vasil-binev-ivo-fotev-kato-nishto-moje-da-se-zavyrne-v-otkradnat-jivot-176409", "text": "Българският актьор с най-разпознаваем глас Васил Бинев загатна, че феновете на „Откраднат живот“ могат да очакват завръщане на персонажа му. намигна той пред Нова тв. Към момента Бинев не е част от настоящия сезон, който преминава под надслова \"Кръвни връзки\". Предвид историята на изиграния от него мафиот Иво Фотев, който мистериозно „възкръсна“, преживя престой зад решетките и оцеля престрелка в епизодите на медицинската драма досега, появата му на малкия екран няма да е изненадваща. На това мнение са и феновете на сериала, които побързаха да коментират: „Нищо чудно“. Към момента поредицата провокира зрителите да търсят отговор на въпроса чие дете е новата гастроентероложка Нора (Любомира Башева), както и коя от двете дами – д-р Огнянова (Диана Димитрова) или д-р Грънчарова (Гергана Стоянова) ще получи правото да отгледа малкото бебе Диана. Това, на фона на развиващото се заболяване на Евгения (Мария Каварджикова), което ще доведе до дългоочакваното завръщане на други любими актьори към „Откраднат живот“ - Алек Алексиев и Димо Алексиев.", "date": "2019.09.26", "title": "Васил Бинев: Иво Фотев като нищо може да се завърне в „Откраднат живот“"}
{"url": "https://www.monitor.bg:443/bg/a/view/zemetresenie-razlulja-burgas-i-regiona-176411", "text": "Земетресение разлюля цяла югоизточна България. Земята се разтресе точно в 14 часа на обяд в четвъртък, а трусът продължи около 30 секунди. Въпреки, че земетръса беше кратък и лек, бургазлии изпаднаха в стрес. Много от хората си плюха на петите и напуснаха жилищата и офисите си. Автоевакуация предприеха и чиновниците в общинската администрация. Работещите в сградата на площад \"Атанас Сиреков\" напуснаха на бегом работните си места и изчакаха навън опасността да премине. В ниските блокове хората почти не са усетили труса, но тези на високите етажи са били здраво разлюляни.  Социалните мрежи пък завряха от постове и коментари. Хора, живеещи в 18-етажните блокове описваха апокалиптични картини. \"Трусът беше страшен, всичко у дома изпопада\"; \"Вкъщи пък се откачи единия полилей\", твърдяха хората. Други пък се оплакваха, че а-ха секции и гардероби да се стоварят отгоре им, но се разминало на косъм. В социалните врежи се включиха и жители от Карнобат, Сливен, Ямбол и Стара Загора, които твърдяха, че земетръсът се е усетил и в тези населени места, но без драматични картини.  \"Много се изплашихме, почти всички които в този моменти си бяхме по апартаментите, хукнахме надолу по стълбите. Излязохме навън и изчакахме близо половин час, защото разбрахме че се чакат и вторични трусове. До 4-я и 5-я етаж се усети много слабо, но на високото -от осмия до 18-я етаж беше страшно. Ние живеем на 15-я етаж и всичко се тресеше, сякаш блока ще падне всеки момент. Слава богу няма никакви щети, нито последици. Разминахме се само със силен стрес\", разказаха изплашени жители от бургаския комплекс \"Славейков\".   Епицентърът на труса бе регистриран  на 66 км западно от Истанбул, в Мраморно море на дълбочина 12 км и с магнитут 5,9 по скалата на Рихтер. Сеизмолозите предупредиха, че се очакват по-слаби вторични трусове.", "date": "2019.09.26", "title": "Земетресение разлюля Бургас и региона"}
{"url": "https://www.monitor.bg:443/bg/a/view/lihvite-po-depozitite-i-kreditite-padat-prez-avgust-176394", "text": "През осмия месец основният лихвен процент е 0.00% като запазва нивото си отпреди година. Индексът ЛЕОНИА Плюс през август е негативен в размер -0.44%. Спрямо август 2018 г. той се увеличава с 0.06%, но спрямо юли тази година намалява с 0.03%. Дългосрочният лихвен процент за оценка степента на конвергенция (ДЛП) през август 2019 г. е 0.35%. Спрямоавгуст 2018 г. той се понижава с 0.46%., а спрямо юли 2019 г. – с 0.08%. Какви са лихвените проценти по нов бизнес за нефинансовите предприятия и за домакинствата? Средният лихвен процент по депозитите с договорен матуритет в левове за нефинансовите предприятия през август 2019 г. в сравнение с август 2018 г. спада с 0.03% до 0.03%, а по тези в евро – с 0.02% като достига почти до 0.00%. В сравнение с юли 2019 г. средният лихвен процент по депозитите с договорен матуритет в левове намалява с 0.05% а по тези в евро – с 0.12%. При домакинствата лихвата по депозитите с договорен матуритет в местна валута се понижава до 0.14% за година, а по тези в евро до 0.17%. Спрямо месец по-рано лихвата спада с 0.01% за депозитите в лева, а за тези в евро с 0.02%. Ако разгледаме лихвените проценти по салда, то при нефинансовите предприятия лихвата по овърнайт-депозитите в местна валута и в евро се запазва на нивата си от 2018 г. или съответно 0.01% и 0.00%. В сравнение с август 2018 г. средният лихвен процент по депозитите с договорен матуритет в левове намалява с до 0.11%, а по тези в евро се запазва близо до 0.14%. Средната лихва за домакинствата при депозитите в лева и евро запазва нивата си от август 2018 г. или 0.02%. При депозитите с договорен матуритет в левове средният лихвен процент се понижава до 0.24%, а по тези в евро – до 0.22%. В сравнение с август 2018 г. средният лихвен процент по депозитите, договорени за ползване след предизвестие,в левове спада с до 0.05%, а по тези в евро – до 0.07%. За кредитите по нов бизнес, сектор „Нефинансови предприятия“ средният лихвен процент по кредитите до 1 млн. евро, договорени в левове, нараства спрямо същия месец на 2018 г. с 0.40 % до 4.14%, а по тези, договорени в евро, намалява с 0.26% до 2.90%. Средният лихвен процент по кредитите над 1 млн. евро, договорени в левове, се понижава с 0.99% до 2.62%, а по тези, договорени в евро, се повишава с 0.72% до 2.79%. През август 2019 г. спрямо юли 2019 г. средният лихвен процент по кредитите до 1 млн. евро, договорени в левове, се увеличава с 0.28%, а по кредитите до 1 млн. евро, договорени в евро - с 0.33%. При кредитите над 1 млн. евро, договорени в левове, средният лихвен процент спада с 0.06%, а по тези, договорени в евро, се повишава с 0.20%. При домакинствата средният лихвен процент по кредитите за потребление в левове намалява в сравнение с август 2018 г. с до 8.41%, а по тези в евро - до 3.95%. При жилищните кредити в левове той се понижава с до 3.12%, а по тези в евро - до 3.73%. Средният лихвен процент по другите кредити в левове нараства до 2.75%, а по другите кредити в евро спада до 2.98%. През август 2019 г. спрямо юли 2019 г. средният лихвен процент по кредитите за потребление в левове се увеличава с 0.07%, а по тези в евро - с 0.35%. При жилищните кредити в левове той се повишава с 0.03%, а при жилищните кредити в евро - с 0.39%. При другите кредити в левове средният лихвен процент нараства с 0.14%, а при тези в евро намалява с 0.53%. Годишният процент на разходите (ГПР) по кредитите за потребление в левове през август 2019 г. в сравнение със същия месец на 2018 г. се понижава с 0.66 пр.п. до 10.44%, а по кредитите за потребление в евро - с 1.31 пр.п. до 4.34%. През август 2019 г. годишният процент на разходите по жилищните кредити в левове спада спрямо август 2018 г. с 0.43 пр.п. до 3.51%, а по жилищните кредити в евро - с 0.15 пр.п. до 4.20%. През август 2019 г. в сравнение с юли 2019 г. годишният процент на разходите по кредитите за потребление в левове се увеличава с 0.13%, а по тези в евро - с 0.36%. При жилищните кредити в левове той се повишава с 0.04%, а по тези в евро - с 0.51%.", "date": "2019.09.26", "title": "Лихвите по депозитите падат през август"}
{"url": "https://www.monitor.bg:443/bg/a/view/arestuvaha-izrod-zaplashval-semejstvo-s-klane-i-kiselina-176397", "text": "Полицията арестува, а съдът остави за постоянно зад решетките мъж, отправял закани за убийство спрямо семейство. Обвинението срещу Р. Р. е за това, че в периода 28- 29 юли 2018 г. във Велико Търново, при условията на продължавано престъпление, през двата дни отправил заплахи към С.Ш., към съпруга и и баща и, че ще я залее с киселина и след това ще я заколи. След подадената жалба мъжът е арестуван. Преценено е, че от събраните до момента доказателства може да се направи обосновано предположение за авторството на деянието и че е налице опасността лицето да се укрие или да извърши престъпление, предвид обстоятелството, че същият  се е укрил след деянието и е бил обявен за общодържавно издирване. Поради това съдът уважи искането на Районната прокуратура – Велико Търново и взе мярка за неотклонение задържане под стража по отношение на Р.Р. Разследването продължава под ръководството на прокуратурата.  ", "date": "2019.09.26", "title": "Арестуваха изрод, заплашвал  семейство с клане и киселина"}
{"url": "https://www.monitor.bg:443/bg/a/view/nemski-pacienti-shte-se-vyzstanovjavat-v-bylgarija-pochti-bezplatno-176387", "text": "От следващата пролет немските пациенти ще се възстановяват в България за сметка на здравните каси на Германия. В периода март – септември 2020 г. се очакват над 10 000 немци, които ще се възползват от новата възможност, обяви президентът на Българския съюз по балнеология и СПА туризъм (БСБСПА) Сийка Кацарова на пресконференция. България вече е част от списъка на Германската национална асоциация на здравноосигурителните каси с държавите, в които признава предоставянето на медициндси амбулаторни услуги. В Германия в момента има 109 задължителни здравни каси плюс фондове „Социални грижи“, в които са осигурени 73 млн. души към края на миналата година. Повече от 20 милиона немци годишно използват извънболнична профилактика в страната и чужбина. При лекарско предписание на лекуващия лекар, здравната каса покрива разходите за процедурите и около 90 на сто от средствата за лечение. За останалите разходи като настаняване, пътни разходи или туристически такси, се отпуска обикновено еднократна субсидия. Български балнео- и спа хотели ще може да настаняват немски пациенти за профилактика от 2 зо 3 месеца. Здравноосигурените лица може да се възстановяват веднъж на три години или по-често при наличие на медицинска необходимост, коментира Кармен Щрук, заместник-управител на Германо-българската търговска камара. Бизнес организацията заедно с БСБСПА след дълга кореспонденция с немската асоциация на здравните каси успяват да договорят включването на България в списъка, в които се реимбурсират средствата за възстановяването. „Радвам се, че съм част от финала на една дълга битка. От 10 години сме в битка за това рехабилитационният процес в България да се презентира като една добра възможност за профилактика в здравето на българите“, коментира успеха за българския туризъм председателят на комисията по здравеопазване в Народното събрание д-р Даниела Дариткова. По думите й трябва да се обединят усилията за оставане на този пазар. „Това е предизвикателство, защото критериите за качество и предлагане на услугата ще трябва да вървят по съвсем други стандарти“, допълни шефът на здравната комисия. Сред предизвикателствата пред бранша са намаляващия брой на доктори и незнанието на чужди езици. Освен това тепърва немските туристи ще трябва да научат за България и възможностите за рехалитация. Сред предимствата на страната ни пред конкуренцията (Словения, Полша и Чехия) е по-добрата ни база, подходящите климатични условия и 600 термални извори, смятат от Съюза по балнеология и СПА туризъм. „България има опит с немски пациенти вече повече от 50 години, всяка година ни посещават между 5 и 10 хил. германци за рехабилитация. Разликата е, че вече ще им се покриват разходите“, смята туроператорът Калин Драганов. За да се увеличи драстично броят им БСБСПА ще поиска пари от туристическото министерство за реклама. Вече е издадена брошура с 26 сертифицирани хотела, с която ще бъде разпространена сред здравните каси в Германия.", "date": "2019.09.26", "title": "Немски пациенти ще се възстановяват в България почти безплатно"}
{"url": "https://www.monitor.bg:443/bg/a/view/berbo-stana-poslanik-na-manchestyr-un-176385", "text": "Димитър Бербатов е започнал работа за „Манчестър Юнайтед“ като скаут – новината бе разпространена от гръцка медия, според която бившият нападател е назначен официално. Като източник на информация бе посочен агентът на Бербо – Емил Данчев, който обаче разкри, че става въпрос за нещо по-различно. Според мениджъра се касае за грешка в превода и Бербатов наистина има функция в „Юнайтед“, но не става въпрос да е скаут и да търси нови играчи. „Явно е станала грешка в превода, сподели пред „Блиц“ Данчев. - Не съм казал пред гръцките ви колеги, че Бербатов е скаут в „Юнайтед“, че работи там от известно време и така нататък... Димитър е нещо като посланик на „Червените дяволи” заедно с още двама бивши футболисти на отбора и негови приятели – Патрис Евра и Рио Фърдинанд. Той нито е подписвал договор с „Манчестър Юнайтед“, нито е назначаван на щатна работа там“, допълни мениджърът на отказалия се преди дни от футбола нападател. Както е ясно, преди дни английските медии гръмнаха с новината, че Евра, Фърдинанд и Бербатов са в конкуренция за поста на спортен директор, като французинът дори официално отправи призив да бъде назначен. Бъдещето на треньора Оле Гунар Солскяер е крайно неясно заради слабите изяви на тима от началото на сезона и е много вероятно да бъде уволнен съвсем скоро. Поради тази причина шефовете на „Юнайтед“ не бързат с решението за нов директор, като то ще бъде съгласувано с новия мениджър.", "date": "2019.09.26", "title": "Бербо стана посланик на „Манчестър Юн“"}
{"url": "https://www.monitor.bg:443/bg/a/view/narastvat-bg-kandidat-studentite-za-injenerni-specialnosti-v-chujbina-176384", "text": "Тази година значително е нараснал процентът на кандидатстващите за инженерни науки в Европа. Основни причини за този бум, според консултантите за висше образование в чужбина от ЕДЛАНТА, са възможността за стажове и практики още по време на следването, както и бързата реализация на пазара след завършване. Наред с интереса към IT специалностите, все по-привлекателни за българските кандидат – студенти стават програмите в сферата на машинното инженерство, електроинженерството и електрониката, авиоинженерството, биомедицинското и строителното инженерство. Това се дължи най-вече на търсенето на квалифицирани инженери в момента, в световен мащаб. Други специалности, които привличат желаещите да учат в Европа, са тези в сферата на изкуството (графичен дизайн, моден дизайн, музика и музикално продуциране, филмово изкуство, режисура и продуциране, театрално изкуство и др.). Все повече са и младите хора, които искат да заминат, за да учат психология или специалности с бизнес насоченост. Кандидат-студентите ще имат възможност да се срещнат водещи университети, предлагащи широк спектър от бакалавърски и магистърски програми на английски и немски език. Те ще се представят по време на 10-то издание на изложение „Европейско образование за успешна кариера“, което тази година неслучайно минава под мотото „Engineer your future“ („Планирай и реализирай своето бъдеще“) - 28 -и септември в София в хотел \"Хилтън“, на следващия ден в Пловдив в хотел \"Империал\" и на 1-и октомври в Бургас - хотел \"Приморец\". Ученици от цялата страна ще могат да се срещнат лично с представители на университетите и с консултанти по образование в чужбина, за да се ориентират в избора си на подходяща специалност и университет и да изберат страна за висшето си образование. Ще гостуват над 30 университета от Великобритания, Холандия, Германия, Швейцария и Испания, а за първи път ще се представи и Полша. Сред изложителите са престижни университети от Англия като University of Southampton (в топ класациите за инженерни специалности, компютърни науки, изкуство, медии и комуникации), University of Surrey (в топ 10 за биомедицински науки, психология, инженерни науки, криминология), University of Reading (световноизвестен с бизнес програми и лидер в сферата на метеорологията), както и University of Twente - №1 технически университет в Холандия. За първи път в България пристига Cardiff University – №1 университет в Уелс, известен с програмите си по архитектура, машинно инженерство, музика, лингвистика и др. Сред акцентите в придружаващата програма от безплатни презентации, ще бъдат „Mотивационното есе – ключ към мечтания университет“, „Иновативно и перспективно образование в Холандия“ и “Изборът на подходяща специалност - предпоставка за успешна кариера“. Топ университетът за изкуства във Великобритания - Arts University Bournemouth, ще гостува със специална презентация относно задължителните елементи на успешното портфолио.", "date": "2019.09.26", "title": "Нарастват бг кандидат-студентите за инженерни специалности в чужбина"}
{"url": "https://www.monitor.bg:443/bg/a/view/shturm-bie-despodov-blesti-176388", "text": "Футболист №1 на България за 2018 година Кирил Десподов продължава да блести с изявите си за „Щурм“ (Грац), където играе под ръководството на бившия треньор на ЦСКА Нестор Ел Маестро. Този път българинът записа асистенция при трудната победа с 4:2 след продължения в гостуването срещу втородивизионния „Аустрия“ (Клагенфурт) във втория кръг на турнира за Купата на Австрия. Десподов допринесе за първия гол за своя тим, след като центрира и Торстен Рьошер (7) с глава откри. Домакините от Клагенфурт направиха обрат с попадения на Зубак (44) и Маркуц (76), но „Щурм“ стигна до равенството едва пет минути преди края след попадение на Янчер (85). В продълженията футболистите на Ел Маестро вкараха нови два гола чрез Хуан Домингес (101) и Любич (111) и продължават напред към 1/8-финалите на надпреварата. След двубоя Десподов получи нови похвали за играта си. Преди пет дни българинът се отчете с две асистенции и при равенството 3:3 срещу „Матерсбург“. Тогава Десподов започна като титуляр в състава на Нестор ел Маестро.", "date": "2019.09.26", "title": "„Щурм“ бие,  Десподов блести "}
{"url": "https://www.monitor.bg:443/bg/a/view/nomer-71-v-sveta-e-sledvashtijat-sypernik-na-grisho-176389", "text": "Григор Димитров ще играе срещу представителя на Казахстан Александър Бублик на четвъртфиналите на турнира на твърди кортове в китайския град Ченду с награден фонд 1,1 милион долара. Поставеният под номер 4 в схемата Димитров се справи по-рано днес с британеца Даниел Евънс със 7:5, 7:5, с което си осигури 31570 долара и 45 точки за световната ранглиста, в която заема 26-ото място. Бублик пък пласира 13 аса и елиминира австралиеца Джордън Томпсън с 6:4, 7:5. Натурализираният руснак е 71-и в света в момента. Той е на 22 години и е висок 198 сантиметра. През този сезон Бублик достига до първия си финал на ниво АТП, който губи в Нюпорт на трева през юли в два сета от Джон Иснър (САЩ). Двамата не са се срещали досега. Първите трима поставени в основната схема в Ченду отпаднаха на осминафиналите. В изключително оспорван мач, водачът в схемата Джон Иснър отстъпи със 7:6 (11), 6:7 (5), 6:7 (4) пред Егор Герасимов от Беларус. Срещата продължи повече от два часа и половина, в които пробиви нямаше.  В следващия кръг Герасимов ще премери сили с Денис Шаповалов. Вторият поставен Феликс-Оже Алиасим също се провали на старта. Младата надежда на канадския тенис отстъпи с 4:6, 7:6 (5), 4:6 пред Жоао Соуса от Португалия. В спор за място на полуфиналите Соуса ще срещне „щастливия губеш“ от квалификациите Лойд Харис. №3 в схемата Беноа Пер пък е аут след загуба в три сета – 3:6, 6:3, 3:6 от Пабло Кареньо Буста. На четвъртфиналите испанецът ще играе с чилиеца Кристиан Гарин, който се наложи със същия резултат – 6:3, 3:6, 6:3 над Фернандо Вердаско. Така най-високопоставеният тенисист в схемата остава Григор Димитров, който е четвърти. След срещата Гришо даде кратко интервю, в което сподели мнението си за мача и очакванията си за турнира. \"Това беше първият ми мач след US Open и със сигурност изпитвах нервност. Просто исках да покажа това, което градим през последните седмици\", коментира българинът, цитиран от tennis24.bg и добави: \"Разбира се, че искам да спечеля, но за тази цел трябва да извървя целия път. Днес спечелих двубоя си, което е чудесно, но сега трябва да се подготвя за следващия ми мач. Трябва да играя в последователни дни, затова фокусът ми сега ще бъде върху възстановяването. Надявам се, че нещата ще се развият по желания от мен начин\". Той призна, че победата над Роджър Федерер на четвъртфиналите на US Open му е вдъхнала допълнителна доза увереност. \"Винаги е страхотно когато победиш топ играч. Беше невероятен мач, дълго време чаках този момент. Беше пълна лудост. Но, в крайна сметка, това е само един мач\", заяви Григор Димитров.", "date": "2019.09.26", "title": "Номер 71 в света е следващият съперник на Гришо"}
{"url": "https://www.monitor.bg:443/bg/a/view/germanec-ot-60-godini-prekarva-po-1000-dni-na-oktoberfest-176399", "text": "Докато свърши тазгодишният Октоберфест, Гюнтер Вернер ще е прекарал почти 1000 дни на маса на най-големия бирен фестивал в света за 60 години, съобщи ДПА. \"Никога не съм пропускал ден\" - каза 76-годишният баварец. Той е бил на 16 години, когато за първи път е отишъл на фестивала в Мюнхен.  Вернер има запазена маса под номер 180 в шатрата Шотенхамел. Управителят й Кристиан Шотенхамел дори не чака да му се обади за резервация. Той знае, че старият му клиент ще дойде. В края на 80-те години Вернер, който е от Пулах, близо до Мюнхен, е имал даже телефон до масата пет или шест години. След това са се появили мобилните телефони. Ветеранът призна, че е бил малко нервен, преди 60-ия си фестивал. За церемонията на откриването се е издокарал в кожените панталони на баща си и е обновил шапката си с нови пера и стръкче хмел. През първия ден е изпил осем бири, които са по един литър.  \"Не е чак толкова много\" - каза Вернер.", "date": "2019.09.26", "title": "Германец от 60 години прекарва по 1000 дни на Октоберфест"}
{"url": "https://www.monitor.bg:443/bg/a/view/margo-kupyr-e-novata-mis-svjat-bylgarija-2019-176391", "text": "Марго Купър, или Маргарита Киприянова както е пълното име на българката с руски корени, е новата носителка на короната Мис Свят България 2019 г. и ще представи страната ни на най-престижния конкурс Мис Свят. Това е поредната титла на красавицата, след като през 2016 победи в международния конкурс Топ модел на света, а година по-рано се окичи с короната на Мис Азия. Майка и е българка, а баща й руснак и затова прекарва по-голямата част от детството си в родината на баща си, но в последните години се е базирала в София. \"Тази година реших да се състезавам в конкурса за красота Miss World Bulgaria. Целта ми е с гордост да представям България на най-високо международно ниво и също така да демонстрирам на целия свят, че да бъдеш българска красавица не опира само до външната красота, а и до ценностна система: саморазвитие, доброта, грижа за околната среда, отговорно потребление на природни ресурси, помощ в личностното развитие на другите хора\", написа малко след победата си снощи Марго. Тя може да се похвали в биографията си и с участие в риалитито „Фермер търси жена“. В рамките на конкурса беше избрана и българската, която ще ни представя на Мис Вселена. Това е Лора Атанасова. Още 5 красавици бяха коронясани на церемонията. На финала на Мис Оушън, който ще се преведе в Тайпе, България ще бъде представена от Моника Русимова. Честта да представи страната ни на конкурса Мис Азия Глобал в Кочин, Индия ще има Ева Добрева. Даша Узун спечели титлата Мис Топ Модел на Света 2019 и ще се бори за световната титла в Киев, Украйна. Ваня Апостолова ще бъде българката, която ще представи страната ни на сцената на Мис Туризъм Свят в Шанхай, Китай. На конкурса Мис Гранд Интернешънъл в Каракас, Венецуела страната ни ще бъде представена от Виктория Васева. Седемте победителки на България бяха наградени с корони, инкрустирани със злато, скъпоценни камъни, диаманти и плакети, изготвени специално за събитието от централите на Мис Свят Лондон и Мис Вселена Ню Йорк. Конкурсът премина в традиционни три части. В откриващата част, под специална хореография, изготвена от хореографа на събитието – Атанас Месечков, участничките представиха български народни танци, облечени във фолклорни носии. В официалния тур претендентките за титлите дефилираха с изтънчените вечерни тоалети на дизайнера Стоян Радичев. А в най-деликатния тур гостите имаха възможност да видят ексклузивната колекция бански облекла.", "date": "2019.09.26", "title": "Марго Купър е новата Мис Свят България 2019"}
{"url": "https://www.monitor.bg:443/bg/a/view/stotici-se-stekoha-za-posledno-sbogom-s-prof-vuchkov-snimki-176378", "text": "Стотици колеги и почитатели на дръзкото слово на проф. Юлиан Вучков дойдоха днес в столичния храм „Св. Седмочисленици“ да изпратят известния тв водещ в последния му път. С емблематичните си очила с черни рамки и бели дръжки, професорът бе положен в открит ковчег, който опечалените засипаха с купища есенни цветя, както и поставената отпред спомагателна масичка. До него, изцяло в черно, съболезнования приемаха природеният брат на Вучков – актьорът от Народния театър Михаил Петров, красива руса млада жена и господин в разцвета на годините си, вероятно племенници на телевизионния критик. Голяма опашка от опечалени се изви вътре в църквата, а близо сто души чакаха отвън, за да се простят с любимеца си от екрана. Сред присъстващите бяха двама от доайените в изкуството – филмовият режисьор Людмил Стайков и театралният Асен Шопов. Чинно реда си за сбогуване с професора изчакваше и Мартин Карбовски, който в последните години е бил доста близък с него и пръв съобщи в социалните мрежи за кончината му. Малко преди това пред покойния се поклониха музикантът Димитър Ковачев-Фънки, певецът Васил Петров, актрисата Искра Радева и още артисти, гостували в предаванията му. Имаше и доста бивши и настоящи телевизионери – Милен Цветков, Димитър Патарински, Николай Колев, както и политически фигури. „Уникален човек!“, въздишаха много от събралите се на поклонението, повечето възрастни хора. „Юлиан направи грешка. Трябвало е веднага да постъпи в болница, а той не се е съгласил, за да гледа предаването си. Все за телевизията мислеше!“, коментира известен столичен журналист. Проф. Вучков почина в неделя вечер на 83-годишна възраст, покосен от инфаркт.", "date": "2019.09.26", "title": "Стотици се стекоха за последно сбогом с проф. Вучков (СНИМКИ)"}
{"url": "https://www.monitor.bg:443/bg/a/view/dve-koli-na-avtocar-atakuvat-stara-zagora-176373", "text": "С двама пилоти ще атакува писта „Стара Загора“ отборът на „Автоцар Рали Тийм“. Този уикенд под Аязмото газта ще натискат асът Илия Царски и Боян Марков. Те ще са зад волана на Мицубиши Лансър Ево 9 и ще мерят сили с останалите конкуренти в серия „Макси“. Надпреварата, която е този уикенд, е четвърти кръг от Националния шампионат на Затворен маршрут, а заявки за участие са подали 63 пилоти. Състезанието се завръща в града на липите след едногодишна пауза, а организаторите очакват 40 000 зрители край трасето.", "date": "2019.09.26", "title": "Две коли на „Автоцар“ атакуват Стара Загора"}
{"url": "https://www.monitor.bg:443/bg/a/view/koreja-iska-uchastie-v-goreneto-na-bokluka-na-sofija-176386", "text": "Южна Корея иска да участва в проекта на Столичната община у нас за изграждане на RDF гориво от битови отпадъци. Това стана ясно след среща на премиера Бойко Борисов с неговия колега Ли Нак Йон в азиатската столица Сеул, където българският министър-председател е на официално тридневно посещение. От думите на Ли Нак Йон стана ясно, че именно той е помолил Борисов корейски фирми да участват в проекта. Цялата стойност на инсталацията е 157 млн. евро и е предвидено да бъде на площадка на ТЕЦ „София“ в района на Централна гара. През май миналата година Столичният общински съвет одобри теглене на заем от европейска банка за 67 млн. евро за изграждане на инсталацията, която е част от третата фаза на Интегрирания проект за управление на отпадъците в София. В момента заради липсата на инсталация за оползотворяване на RDF общината плаща 5 млн. лв. годишно на циментови заводи в страната за извозването му. В същото време Ли Нак Йон приветства стремежа на страната ни да привлече корейска фирма за изграждането на завод за батерии за електрически автомобили за 1,5 млрд. евро, както и за започващите преговори за инвестиции у нас с „Хюндай“. Ден преди срещата си с него Борисов посети Центъра за научноизследователска и развойна дейност на Hyundai Motor Group в южнокрейския град Хусонг, където България представи своите оферти, поясняващи в какво точно може да си партнираме с „Хюндай“. Една от идеите, която се обсъжда, е създаването на център за изпитване на автономни автомобили у нас. Всичките тези усилия на страната ни по думите на южнокорейския премиер са предпоставка за създаване на нови работни места и икономическо развитие. Борисов на свой ред отново изрази надежда, че правителството на Южна Корея ще окаже нужната политическа подкрепа частни компании да инвестират у нас. „Надявам се след днешните срещи да имаме сближаване на позициите и да се толерира частният бизнес в Южна Корея да инвестира в България“, посочи Борисов и допълни, че най-хубавото събитие за отбелязване на 30-ата годишнина от създаването на дипломатическите отношения между двете страни през 2020 година би било откриването на голям голям завод на Южна Корея в България. Двамата премиери се обединиха и около засилването на сътрудничеството в сферата на туризма. Борисов заяви, че се правят сметки дали е възможно към директната самолетна връзка между Хърватия и Южна Корея да бъде прикачена и нашата страна. „Ще правим сметки заедно с полетите до Хърватия дали не може и по какъв начин да прикачим директната връзка и към нас“, каза Борисов. По-късно стана ясно, че на срещата на четири очи между двамата премиери Борисов е определил като взаимен интерес за София и Сеул възможностите, които корейските строителни фирми имат за инвестиции в областта на пътната инфраструктура в България. Според него те биха могли да се включат в изграждането на редица инфраструктурни обекти у нас чрез механизма на публично-частното партньорство. Двете държави подписаха и меморандум за сътрудничество в областта на енергетиката и външните работи. Документът предвижда обмен на експерти и сътрудничество между енергийни компании и научни институти в областта на новите енергийни технологии. По-късно в четвъртък Борисов написа във Фейсбук, че в България само за последната година са открити заводи за над 1 млрд. лв. и че правителството полага усилия за създаване на бизнес среда, която да осигурява нови работни места, като цени всеки един инвеститор. Поводът бе откриването на нов германски производствен център за автомобилни компоненти. „Само Южна Корея дава стипендии на българските студенти, надявам се от новата година да има реципрочност.“ Това обяви премиерът Бойко Борисов, който посети Университета за чужди езици „Ханкук“ в Сеул, където се срещна със студенти и преподаватели от катедрата „Грецистика и българистика“. Борисов отбеляза, че Катедрата по кореистика на Софийския университет е много добра. Той разкри също, че следващата седмица ще има среща на финансовия министър Владислав Горанов и министъра на образованието Красимир Вълчев с корейския посланик у нас Джънг Джингю, на която ще бъде обсъден обменът на студенти и преподаватели от СУ и „Ханкук“. От своя страна вицепрезидентът на южнокорейския университет Чу Ки Сонг заяви, че изучаването на български език във висшето заведение допринася за образователния и културния обмен между двете страни. „Нашият университет е решен с положителност да изпълнява дори и малка роля за подобряването на връзките между нашите две страни“, подчерта Чу Ки Сонг. Борисов пък направи дарение от книги на катедрата, като сред тях са произведения на Иван Вазов, Христо Ботев, Любен Каравелов, Алеко Константинов и други български творци. От своя страна студентите от катедрата му връчиха благодарствен плакет.", "date": "2019.09.26", "title": "Сеул иска участие в горенето на боклука на София (ОБЗОР)"}
{"url": "https://www.monitor.bg:443/bg/a/view/predskazvame-zemetresenija-po-proekt-na-ban-176377", "text": "Земетресения, пожари, наводнения, свлачища и други природни бедствия ще могат да бъдат предсказвани. Това ще се случи по проект на БАН и още няколко научни организации за изграждане на център за компетентност по квантова комуникация, интелигентни системи за сигурност и управление на риска, заяви неговият ръководител акад. Чавдар Руменин. „В центъра ще се подготвят и изпитват образци, като едновременно ще се регистрира потокът от наночастици, които те ще генерират.“, обясни ръководителят на центъра акад. Чавдар Руменин. Когато налягането на техния спектър стигне критични стойности, ще се алармира за природни бедствия и процеси, след колко време ще се случат, на какво налягане. Реализацията на 5-годишния проект е започнала миналата година. Общата му стойност е 13 500 000 лв., от които 11 475 000 лв. са финансирани от еврофондовете. По него ще работят около 70 учени, като фокусът са младите изследователи. Първите машини вече са в сградата на БАН, като предстои скоро да бъдат доставени и останалите. По проекта ще бъдат разработени общо четири пакета. Освен прогнози за природни бедствия, ще има и проучвания за системи за сигурност и управление на риска. „Най-важно е да знаем какво ще се случи, ако има негативни процеси. Тези ситуации трябва да се разиграят.“, обясни Руменин. Екипът му ще пресъздава симулационни технологични „игри“ и ще разиграва евентуални което ще става благодарение на последните достижения в областта на сензориката, на металознанието, прогнозата. „По този начин ще можем да предвидим кога ще се случи неприятното. Трябва да влезем в кожата на тези лоши хора. Те използват технологични подходи и затова в центъра ще се направят такива изследвания, с такъв тип техника, благодарение на които да сме 10 гърди преди тях и да не им позволим това да се случи.“, обясни още ръководителят на проекта. Учените ще използват опита на САЩ и партньорските организации от Балканите. В центъра ще се работи и по телепортацията, като нашите учени ще стъпят на теория на Стивън Хокинг. Според нея два фотона, независимо дали единият е на Земята, а другият на края на вселената, са идентични и е възможно да си комуникират през пространството на база на квантовите явления. „Това е началото на научните изследвания за пренасяне на маса от една точка във вселената в друга. Това не са крайни научни и технологични продукти“, уточни Руменин. По пакета, свързан с квантовата комуникация, „Пускат се наночастици в кръвта на човека. На база изкуствения интелект те се групират в клъстери вътре в кръвта и атакуват малформациите.“, разясни процеса ръководителят на центъра. По този начин квантовите части ще унищожават вредните клетки и ще се извеждат от организма. По тази тема вече се работело в Италия, Франция, Германия, САЩ. Центърът за компетентност за кватнова комуникация е един от 13-те в страната. Зам.-министърът на образованието и науката Карина Ангелиева и представителят на европейската комисия и отговорник за изпълнението на програмите Виториа Алиата ди Вилафранка разгледаха три от тях. „Удовлетворени сме от съвместната ни работа с България. Проблемите не са разрешени, но виждаме добро взаимодействие със страната. Споделяме еднакви виждания за предизвикателствата и смятаме, че сме на правилния път.“, заяви Вилафранка. По думите ѝ в много кратки срокове центровете за компетентност и върхови постижения ще допринесат за трансформация на икономическото развитие у нас. работим за постигането на едни и същи цели“, коментира още тя. Зам.-министърът заяви, че едно от предизвикателствата у нас е свързано с работата с бизнеса и как инвестициите в инфраструктурата и научния капацитет да помогнат индустрията да стане по-иновативна. Според Ангелиева е важно учените в 13-те центъра да помогнат за намаляване на различията между районите, тъй като по-големите инвестиции са в столицата, БАН и водещите университети. „Имаме партньори от цяла България и това ще помогне да се направят съвместни научни програми.“, заяви тя. Сред хората, които ще работят по проектите, са и младежи, които са се завърнали от чужбина, за да продължат кариерата си у нас. Доброто сътрудничество с Европейската комисия и изграждането на добра инфраструктура са начин младите учени не само да се върнат в България, но и да учат тук, коментира Вилафранка.", "date": "2019.09.26", "title": "Предсказваме земетресения по проект на БАН"}
{"url": "https://www.monitor.bg:443/bg/a/view/ep-othvyrli-dvama-kandidati-za-evrokomisari-176376", "text": "Рована Плумб (Румъния) и Ласло Трочани (Унгария), предложени да бъдат еврокомисари съответно за транспорта и за политиката на съседство и разширяването на ЕС, нямат необходимата подкрепа на правната комисия на Европейския парламент. Това потвърдиха евродепути след днешното закрито заседание на парламентарната комисия. Евродепутатите от правната комисия трябваше да оценят кандидатурите от гледна точка на конфликта на интереси. Въпреки изпращането на допълнителни въпроси и получените отговори, евродепутатите не са стигнали до мнозинство на мненията, че Плумб и Трочани могат да бъдат еврокомисари. Предстои да бъде изяснено дали двамата кандидати въпреки това могат да се явят на насрочените за следващата седмица устни изслушвания. Ако не бъдат допуснати, Букурещ и Будапеща трябва да изпатят други кандидати. Дори да положат устен изпит, спорните кандидати може да бъдат отхвърлени от изпитните комисии.  Предложените за нови еврокомисари ще имат три часа, за да отговорят устно на 25 въпроса пред евродепутатите в предстоящите следващата седмица изслушвания. Това съобщиха говорители на Европейския парламент. Преди да се явят на устен изпит, кандидатите за еврокомисари трябваше да отговорят на писмени въпроси. Въпросите, на които допуснатите до устен изпит еврокомисари ще отговарят, ще бъдат подготвени от политическите групи в ЕП. Ако кандидатите за еврокомисари бъдат оценени положително от 2/3 от водещите евродепутати в изпитната комисия, изслушването е приключено. В случай, че са необходими доуточнения, евродепутатите могат да изпратят нови писмени въпроси.  Едва когато всички 26 изслушвания завършат с успех, председателят на ЕП ще включи гласуването на новата Европейска комисия в дневния ред за пленарната сесия на евродепутатите. ЕК ще бъде избрана с мнозинство от подадените гласове. ЕП е готов да гласува състава на следващата ЕК на 23 октомври. Говорителите отбелязаха, че досега единствено изслушването на еврокомисаря Мария Габриел преди две години е било по новите правила. Според промените правната комисия на ЕП вече има възможност да отказва изслушване на даден кандидат за еврокомисар. За положителна оценка от изслушванията занапред ще бъдат необходими 2/3 от гласовете, а не \"широко мнозинство\". Представителите на ЕП отбелязаха, че досега неведнъж се е налагало държава от ЕС да смени името на предлагания за нов еврокомисар.", "date": "2019.09.26", "title": "ЕП отхвърли двама кандидати за еврокомисари"}
{"url": "https://www.monitor.bg:443/bg/a/view/proverjavat-licenzite-na-vsichki-profiboksiori-176382", "text": "Българският професионален боксов съюз започва проверка на лицензите на всички профибоксьори у нас. Повод за това стана смъртният случай на ринга в Албания на 21-годишния Борис Станчов. „Започваме пълна ревизия на всички лицензирани боксьори”, обяви по Нова телевизия Венцислав Николов – член на УС на БПБС. В събота вечерта Боби Джи почина в петия рунд на мача си от гала-вечер в Шкодра, състезавайки се с лиценза и името на своя братовчед Исус Величков. Треньорът му и негов мениджър Венцислав Георгиев твърди, че не е знаел за фалшификацията, макар че всичко сочи обратното. Спортният министър Красен Кралев вече обяви, че той ще остане без лиценза си. „Лицензите на боксьорите се дават въз основа на три документа – медицински изследвания, лиценз и разрешение за участие. Те се издават от мениджъра, след като той получи нужните документи. Българският професионален боксов съюз работи единствено на базата на документи”, заяви още Николов. „Боксьорите представят лична карта. Когато се качат на ринга ние знаем, че това е Исус Величков. Той е представил лична карта и така ние знаем, че това е той”, каза още Николов. „Медицинските прегледи се проверяват в момента от следствените органи. Прегледът е направен в Луковит. Там е прегледан Исус Величков, а с тези изследвания е играл Боби Джи. Ако се открият нарушения при прегледите, виновните ще си понесат отговорността\", посочи още Венцислав Николов.", "date": "2019.09.26", "title": "Проверяват лицензите на всички профибоксьори"}
{"url": "https://www.monitor.bg:443/bg/a/view/lov-na-110-mafioti-v-italija-176371", "text": "При масирана акция на италианската полиция и на Финансовата гвардия рано тази сутрин на о. Сицилия и в северната област Ломбардия бяха арестувани 110 мафиоти и бе конфискувано движимо и недвижимо имущество за 35 млн. евро. В операцията с кодово название „Лъвицата“ участваха над 500 униформени и цивилни полицаи, които използваха десетки автомобили, мотоциклети и няколко вертолета. Освен в рекет, трафик на наркотици и участие в сдружение от мафиотски тип - обичайни за босовете и помагачите на „коза ностра“ обвинения, мнозинството от задържаните са набедени и за тежки финансови и данъчни прегрешения. Началникът на Централната дирекция на полицията за борба с организираната престъпност Франческо Месина обясни на журналисти, че задържаните призори в намиращия се източно от Милано град Бреша 75 души и още 35 в сицилианския град Джела са членове на т.нар. мафия на „стидарите“. Става дума за мафиотските фамилии, които са победени и изхвърлени от играта след кървавата война в края на седемдесетте години на миналия век от завладелия „коза ностра“ клан на „корлеонезите“ начело с легендарния „капо ди тути капи“ Тото Риина. След неговото задържане през януари 1993 г. отхвърлените или „стидарите“ започват лека-полека да се съвземат и реорганизират, но предпочитат да стоят в сянка и да се занимават с ненабиващи се на очи далавери – изнудване, различни трафици и т.н. Парите от тях инвестират пък във финансови и брокерски къщи в Северна Италия и преди всичко в района на богатия индустриален град Бреша, където сицилиянските мафиоти според Франческо Месина обличат бели ризи и слагат вратовръзки. Иначе казано те започват да се занимават с легална финансова дейност, като се специализират в изкупуването за жълти стотинки на фалирали фирми и в раздаването на закъсали предприемачи на лесни, но с висока лихва кредити. Този бизнес се ръководи от останалите в Сицилия стари босове на „стидарите“, като почти изцяло е незаконен и нанася сериозни щети на финансовите и данъчните интереси на държавата. Междувременно съдът в Рим осъди на доживотен затвор тримата босове на циганския клан „Спада“, който според прокуратурата е контролирал трафиците по крайбрежието западно от италианската столица и е тероризирал местното население. На произнасянето на присъдата присъства кметицата на Вечния град Вирджиния Раджи, която заяви пред репортери, че тежкото наказание е доказателство за присъствието на мафията в района. На последното заседание на продължилия няколко месеца „макси-процес“ с различни срокове затвор бяха наказани още 17 участници в далаверите на клана „Спада“.", "date": "2019.09.26", "title": "Лов на 110 мафиоти в Италия"}
{"url": "https://www.monitor.bg:443/bg/a/view/golemi-derbita-na-jrebija-za-kupata-na-ligata-176375", "text": "Четири от английските грандове ще се срещнат в две големи дербита на 1/8-финалите в турнира за Купата на Лигата. Жребият отреди „Ливърпул“ да посрещне „Арсенал“ на \"Анфийлд\", а „Манчестър Юнайтед“ да гостува на „Челси“ на \"Стамфорд Бридж\". В другите сблъсъци между елитни тимове шампионът и носител на трофея от този турнир през миналия сезон „Манчестър Сити“ ще е домакин на „Саутхемптън“, „Астън Вила“ приема „Улвърхемптън“, а „Евертън“ посреща „Уотфорд“. Иначе „Манчестър Юнайтед“ имаше сериозни проблеми в достигането на тази фаза на турнира, след като мина през изпълнение на дузпи, за да елиминира „Рочдейл“. На другия полюс бе съперникът на „Червените дяволи“ - „Челси“, който сгази със 7:1 „Гримзби“. Лидерът в класирането „Ливърпул“ също мина леко през „МК Донс“ след победа с 2:0, за да стигне до мача с „Арсенал“.", "date": "2019.09.26", "title": "Големи дербита на жребия за Купата на Лигата"}
{"url": "https://www.monitor.bg:443/bg/a/view/ot-levski-osnovani-sme-1911-g-176380", "text": "„Левски“ ще покаже за пръв път пред своите привърженици и футболната общественост учредителният протокол за основаването на „сините“ от 10 май 1911 г. Историческият документ е част от клубната експозиция, която ще бъде официално открива на 2 октомври от 19:14 ч. Новият музей на „сините“ ще разкрие част от множество документи и трофеи, а за да бъде видима цялата история на клуба ще бъде изработено специално мобилно приложение, от което посетителите ще могат да се запознаят с всички експонати. Част от тях се съхраняват в специални хранилища, а по дизайна и интерактивността е работила дизайнерката Борислава Кръстева. Тя и е била част от екипа, изградил музея на „Ювентус“. Сред замесените в проекта е и работил по съхранението на клубната екзпозиция на „Бенфика“ потомствен левскар, който в момента помага на сдружение „Сини сърца“ да доведе до края подетата от преди три години инициатива за изграждането на кът, който да събере историята на „Левски“. „Притежаваме над 200 документа, свързани с историята на „Левски“. За 1911 година има такъв протокол наистина сдружението го притежава. Ще го покажем само в деня на откриването на експозицията, защото документът не е в най-доброто състояние. Ще ви покажа още документи и ще разкрием защо в един момент „Левски“ започва да празнува през 1914 година. Без съмнение - „Левски“ е основан на 10 май 1911 година“, разкри Илия Христов председателят на сдружение „Сини сърца“. Всички експонати в музея, с изключение на купите е собственост и което е осигурило и средствата за изграждането на експозицията. „Важно е да го уточня. През всяко едно управление не сме получавали пари от клуба. Нашата идея е музеят не само да показва успехите на клуба, а и да възпитава. Това, което наблюдаваме на стадиона в Балчик и това на стадион „Славия“, това не е „Левски“. Това е мнение на сдружението. Не подкрепяме такива действия, които уронват престижа на клуба. „Левски“ винаги е изповядвал ценности. Затова сме го направили музея, тази клубна експозиция да възпитава по някакъв начин. Публиката да влезе, да се замисли и да разбере какво представлява този клуб. „Левски“ изповядва точно определени ценности, които през години са забравени и потъпкани“, допълни още Христов.", "date": "2019.09.26", "title": "От „Левски“: Основани сме 1911 г."}
{"url": "https://www.monitor.bg:443/bg/a/view/4-godishno-dete-padna-ot-13-ija-etaj-i-ocelja-176372", "text": "4-годишно момче падна от 13-ия етаж в столичния квартал \"Сердика\" и оцеля. Инцидентът е станал на 23 септември, а сигналът е подаден около 17.40. То е настанено в \"Пирогов\" и е в тежко състояние по информация на \"Нова\".", "date": "2019.09.26", "title": "4-годишно дете падна от 13-ия етаж и оцеля"}
{"url": "https://www.monitor.bg:443/bg/a/view/pop-pedofil-dyrji-priut-sys-70-deca-176359", "text": "Руски свещеник бе арестуван по подозрение в педофилия. Полицията задържа настоятеля на Свято-Троицката обител в Оригнбурска област протойерей Николай Стремский, като в четвъртък местният съд постанови свещеникът да остане в ареста до 12 ноември т.г. Попът е настоятел на най-крупния в страната приют за сираци, в който той отглежда и възпитава 70 деца. Делото срещу божия служител протече при закрити врата, но според осведомени източници той е обвинен за „изнасилване и развратни действия по отношение на непълнолетни деца“. По предварителни данни в списъка на пострадалите фигурират седем деца. Самият Николай Стремский се обяви за невинен, като пред съда той заявил, че децата са измислили показанията си. Освен свещеникът, зад решетките се оказаха още неговата съпруга и дъщеря му. Адвокатът на попа поиска той да бъде пуснат под домашен арест с мотива, че в следствения изолатор няма право на носи кръст. Освен това защитникът на Стремский посочил пред магистратите, че задържането на свещеника може да нанесе „непоправима вреда на православния свят“.           Междувременно митрополит Оренбургский Вениамин със свой указ забрани на арестувания протойерей да служи на църквата, докато тече следствието по делото. Това не е първата среща на Николай Стремский с правосъдието - през ноември 2015 г. той е отстранен от длъжността настоятел на Свято-Троицката обител заради управление на Мерцедес в нетрезво състояние. При задържането си попът дори оказал съпротива на полицаите. Няколко месеца след инцидента обаче той бил възстановен на поста си настоятел.", "date": "2019.09.26", "title": "Поп педофил държи приют със 70 деца "}
{"url": "https://www.monitor.bg:443/bg/a/view/myj-se-obyrna-s-tir-bere-dusha-v-bolnicata-176365", "text": "Мъж лежи в болница с опасност за живота след като се преобърна с управлявания от него тежък камион. Инцидентът станал вчера следобед на горски път в землището на село Кесарево. Пострадалият е на 23 години и е близкото село Бряговица. Както си карал камиона, изведнъж по неизвесни засега причини, младият водач изгубил контрол върху управлението. Возилото се преобърнало два пъти и се „паркирало” в едно дърво. Шофьорът е откаран в критично състояние във великотърновската болница.", "date": "2019.09.26", "title": "Мъж се обърна с ТИР, бере душа в болницата"}
{"url": "https://www.monitor.bg:443/bg/a/view/po-danni-na-cik-36-288-sa-kandidatite-za-kmetove-i-obshtinari-176370", "text": "С една четвърт по-малко са мераклиите за пост местната власт, които ще мерят сили на изборите на 27 октомври, в сравнение с предходния вот през 2015 година. Това показват данните на ЦИК за общия брой на кандидатите за общински съветници, кметове на общини и на кметства и районни кметове. С една четвърт по-малко са мераклиите за пост местната власт, които ще мерят сили на изборите на 27 октомври, в сравнение с предходния вот през 2015 година. Това показват данните на ЦИК за общия брой на кандидатите за общински съветници, кметове на общини и на кметства и районни кметове. Желаещите да щурмуват властта са точно 36 288, заяви говорителят на ЦИК Александър Андреев. През 2015-а те са били 48 084, което е с близо 12 000 повече. Тогава само желаещите за общински съветници са били близо 36 000. Тази есен малко над 25 000 напират за общински съветници. Претендентите за градоначалници на община пък са 1254, а за кмет на кметство - 5059. Точно 460 са кандидатите за районни кметове, като такива ще се избират само в София, Пловдив и Варна. Данните на ЦИК, подадени им от общинските избирателни комисии (ОИК), показват, че най-много кандидати за кметове има в София, където те са 19, и в Пловдив - 14. Кметставата с над 350 жители, които ще избират управник, са 1968. За сравнение през 2015-а те са били 3188. Причината за това свиване е в законовите промени, които вдигат прага за нужното население за образуване на кметство. В листите има и един чужденец, който е кандидат за общински съветник в Царево. Става дума за румънката Николета - Тинкуца Симон, която е включена в листата на \"Демократична България\". Иначе броят на избирателите е близо 6,228 млн. души. Ако някой е със сгрешен или непълен адрес в личната карта, заради промяна на номерацията или име на улица от страна на общината, ще бъде Крайният срок за формирането на секциите е 30 септември. Жалбите по решения на ЦИК досега са общо 14, като само 2 са висящи и са в съдебна фаза. Те се отнасят за решението на ЦИК в София да има три приемателни пункта. Относно казуса с отказа за регистрация като кандидат за кмет на София на Десислава Иванчева, Андреев заяви, че в ЦИК все още не е постъпвала такава жалба, но по-късно самата бивша кметица на район „Младост“ обяви, че е подала вече такава. В петък пък започва предизборната кампания за вота. Партиите няма да правят национално откриване на кампанията, а всяка общинска структура ще организира свое мероприятие. Така например ГЕРБ-София заедно с кандидата за четвърти пореден мандат начело на столицата Йорданка Фандъкова ще дадат старт на кампанията в неделя пред НДК. Именно тогава Фандъкова, която е и настоящ кмет на София, ще представи слогъна си, както и екипа си. Мероприятието на БСП в столицата пък ще се състои още в първия ден на кампанията, но в градинката край бившия мавзолей. Само ден по-късно, в събота, червените ще дадат старт на кампанията в Русе с концерт на БТР, а в неделя ще дадат начало на агитацията си и във Варна. От ДПС пък отново ще заложат на обиколки в страната, в които ще се включи ръководството на формацията. Междувременно стана ясно, че за разлика от предходни години депутатите ще бъдат разпуснати само за една седмица преди вота заради предизборната кампания. Парламентът няма да има пленарни заседания от 16 до 25 октомври. Въпреки това през тези дни комисиите ще заседават, а на народните представителите ще им бъдат признавани транспортните разходи само по повод участие в тях, но не и ако пътуват до своя изборен район, за да се присъединят към партийна проява.", "date": "2019.09.26", "title": "По данни на ЦИК: 36 288 са кандидатите за кметове и общинари (ОБНОВЕНА)"}
{"url": "https://www.monitor.bg:443/bg/a/view/baba-krade-cjal-mesec-ot-bakalija-176366", "text": "Възрастна жена извършва цял месец необезпокоявана кражби от хранителен магазин в Бяла черква, преди най-накрая да бъде разкрита и заловена след намесата на полицията. В сряда в Районното управление на МВР в Павликени е получена жалба от собственика на магазин, който се оплаквал, че неизвестно лице е извършило кражба на хранителни продукти на стойност 400 лв. След проведените мерки по разследването  извършителят на престъплението е установен. Оказало се, че това е 70-годишна жена от същия град. По-изненадващото обаче било, когато жената си признала, че от близо месец редовно си задигала по нещо на аванта при всяко посещение на бакалията. Материалите по случая ще бъдат докладвани в прокуратурата с мнение за образуване на досъдебно производство.", "date": "2019.09.26", "title": "Баба краде цял  месец от бакалия"}
{"url": "https://www.monitor.bg:443/bg/a/view/5-7-po-rihter-udari-istanbul-176363", "text": "Земетресение с магнитуд 5,7 е регистрирано в Истанбул. Трусът е станал в 13.59 ч. във водите на Мраморно море край община Силиври, окръг Истанбул. Сеизмологичната обсерватория Кандилли в Истанбул изчислява магнитуда на труса на 5,7, а според правителствената Дирекция за управление при бедствия и извънредни ситуации той е бил с магнитуд 5,8 и е станал на дълбочина 6,99 км. Според турските медии е паднало минаре на джамия. Осем души са ранени при земетресението. Земетресението е почувствано в Истанбул и съседните окръзи и е предизвикало паника сред населението. Трусът е усетен в цяла югоизточна България. Земята се разтресе точно в 14 часа на обяд в четвъртък, а трусът продължи около 30 секунди. Въпреки, че земетръса беше кратък и лек, бургазлии изпаднаха в стрес. Много от хората си плюха на петите и напуснаха жилищата и офисите си. Автоевакуация предприеха и чиновниците в общинската администрация. Работещите в сградата на площад \"Атанас Сиреков\" напуснаха на бегом работните си места и изчакаха навън опасността да премине. В ниските блокове хората почти не са усетили труса, но тези на високите етажи са били здраво разлюляни.  Социалните мрежи пък завряха от постове и коментари. Хора, живеещи в 18-етажните блокове описваха апокалиптични картини. \"Трусът беше страшен, всичко у дома изпопада\"; \"Вкъщи пък се откачи единия полилей\", твърдяха хората. Други пък се оплакваха, че а-ха секции и гардероби да се стоварят отгоре им, но се разминало на косъм. В социалните врежи се включиха и жители от Карнобат, Сливен, Ямбол и Стара Загора, които твърдяха, че земетръсът се е усетил и в тези населени места, но без драматични картини.  \"Много се изплашихме, почти всички които в този моменти си бяхме по апартаментите, хукнахме надолу по стълбите. Излязохме навън и изчакахме близо половин час, защото разбрахме че се чакат и вторични трусове. До 4-я и 5-я етаж се усети много слабо, но на високото -от осмия до 18-я етаж беше страшно. Ние живеем на 15-я етаж и всичко се тресеше, сякаш блока ще падне всеки момент. Слава богу няма никакви щети, нито последици. Разминахме се само със силен стрес\", разказаха изплашени жители от бургаския комплекс \"Славейков\".  Сеизмолозите предупредиха, че се очакват по-слаби вторични трусове.", "date": "2019.09.26", "title": "6 по Рихтер удари Истанбул, падна минаре на джамия (ОБНОВЕНА+СНИМКИ)"}
{"url": "https://www.monitor.bg:443/bg/a/view/kajli-djenyr-e-v-bolnica-176361", "text": "Риалити сензацията Кайли Дженър ще пропусне Седмицата на модата в Париж, където трябваше да представи новата си козметична линия съвместно с \"Балмен\". Причината – 22-годишната милиардерка е в болница. Дженър съобщи в Туитър, че е болна и не е в състояние да пътува до френската столица за представянето на линията „Кайли Х Балмен\" в петък, както и че е съкрушена, че ще пропусне шоуто. Звездата не разкрива подробности около заболяването си, но според неназован източник, цитиран от сайта TMZ, тя е приета в болница в Лос Анджелис по-рано през седмицата с остри грипоподобни симптоми. Представители на Кайли са потвърдили, че тя се намира в болнично заведение, но казват, че се чувства добре. Кайли пропусна и церемонията по връчването на наградите \"Еми\" в неделя, на която трябваше да връчи отличие заедно със сестрите си Ким Кардашиян и Кендъл Дженър.", "date": "2019.09.26", "title": "Кайли Дженър e в болница"}
{"url": "https://www.monitor.bg:443/bg/a/view/stojka-petrova-chaka-do-posledno-zelena-svetlina-ot-uada-176364", "text": "България ще бъде представена от 5 състезателки на световното първенство по бокс за жени в Улан-Уде (Русия) от 3 до 13 октомври. Треньорите Фикрет Ереджебов и Младен Сталев ще разчитат на Севда Асенова (кат. до 48 кг), Габриела Димитрова (51), Стойка Петрова (54), Станимира Петрова (57) и Мелис Йонузова (64). От обора заради заболяване отпадна Деница Елисеева. Под въпрос е завърналата се на ринга Стойка Петрова, която все още чака позволение от Световната антидопингова агенция (WADA). Двукратната световна вицешампионка трябва да бъде вкарана отново в списъците на агенцията, откъдето бе извадена в края на миналата годна, когато обяви края на кариерата си. \"За съжаление нищо не зависи от нас. Подали сме необходимите документи в агенцията и сега чакаме\", обясни изпълнителният директор на федерацията ни по бокс Светослав Сапунджиев. Все още не е ясно дали Петрова ще пътува с отбора, очаквайки разрешение на руска земя, ако такова не пристигне до събота. \"Пожелавам успех на всички състезателки и да имат добър жребий. Надявам се и аз да съм там и да мога да помогна\", сподели Стойка, която коментира, че решението за завръщането й на ринга е било колективно: \"Убедиха ме, че имам какво още да дам на българския бокс. Смятам, че съм в прилична форма. Бих заложила на опита и смятам, че това ще компенсира краткото време за подготовка.\" Тимът ни заминава за намиращия се на монголската граница Улан-Уде в събота, като на момичетата им предстои изключително тежко пътуване с две прекачвания. Старши треньорът Фикрет Ереджебов обяви, че целите пред тима са поне един медал. \"Отборът ни е много добър. Имахме изключително натоварена година, която бе изпълнена със състезания. Не може постоянно да бъдеш в пика на формата си и се надявам да сме я достигнали сега за световното. Разчитам на опитните състезателки\", обяви Ереджебов.", "date": "2019.09.26", "title": "Стойка Петрова чака до последно \"зелена светлина\" от допинг агенцията"}
{"url": "https://www.monitor.bg:443/bg/a/view/pol-makkartni-djon-lenyn-me-spohojda-v-synishtata-mi-176354", "text": "Бившият член на The Beatles Пол Маккартни направи неочаквано разкритие. Той редовно бил спохождан в сънищата си от друг участник в Ливърпулската четворка - убитият през 1980 г. Джон Ленън. За тези свои видения Маккартни сподели в \"Късното шоу\" на Стивън Колбер. \"След като сме имали през годините толкова силна и дълбока връзка, това е естествено. Сънувам и групите, в които съм свирил, но тези сънища винаги са смахнати. Но когато ми се привиди Джон, сънят ми е хубав!\", разказа той. По думите на Маккартни мнозина изкарвали него и Ленън врагове. Връзката ни беше супер специална!\", добави още 77-годишният рокаджия.", "date": "2019.09.26", "title": "Пол Маккартни: Джон Ленън ме спохожда в сънищата ми"}
{"url": "https://www.monitor.bg:443/bg/a/view/ispanija-i-gyrcija-othvyrliha-evropaketa-za-migracijata-176367", "text": "Две ключови държави от ЕС - Испания и Гърция, отхвърлиха европейски пакт за мигрантите в Средиземно море, одобрен от Брюксел, съобщава Ел Паис. Двете страни са на мнение, че документът, подписан от Германия, Франция, Италия и Малта, се отнася до спасителни операции в цялото Средиземноморие, но механизмът е създаден основно за да разреши проблемите на Италия. Испанското правителство се противопостави с възражението, че само мигрантите, които са били спасени в морето и са поискали убежище, може да бъдат прехвърляни в други страни. Този критерий обаче изключва повечето от мигрантите, които пристигат в Испания. Ел Паис посочва, че въпросният извънреден механизъм е замислен като жест на европейска подкрепа за Италия - точно сега, когато Матео Салвини, който превърна миграцията в политически и хуманитарен проблем, вече не е на власт. От редакцията на испанския ежедневник подчертават, че пактът ще се активира, в случай че дадена страна е подложена на \"непропорционален миграционен натиск\" - твърде неопределено понятие според Ел Паис. Все още не е ясно дали документът ще събере достатъчно подкрепа. Предстои четирите страни, подписали пакта, да го представят в Съвета на министрите на правосъдието и на вътрешните работи на ЕС на 8 октомври с идеята да спечелят съмишленици. До момента обаче е станало ясно, че освен Испания и Гърция други държави членки също отхвърлят схемата, макар и с различни мотиви. Става въпрос за Унгария и Полша, които твърдо се противопоставят на всякакъв вид европейска миграционна политика, основаваща се на принципа на солидарността.", "date": "2019.09.26", "title": "Испания и Гърция отхвърлиха европакета за миграцията "}
{"url": "https://www.monitor.bg:443/bg/a/view/razbiha-grupa-za-trafik-na-migranti-176362", "text": "Задържаха десет участници в организирана престъпна група за трафик на мигранти при акция на ГДБОП и Специализираната прокуратура. В хода на операцията били извършени 28 претърсвания на жилища, автомобили, както и лични обиски. При тях били иззети таблети, телефони и радиостанции, използвани за престъпната им дейност. Групата действала от октомври 2018 г. Участниците набирали мигранти, които са се установили в територията на София, и желаят да бъдат незаконно изведeни в Сърбия и Западна Европа. Те поемали и мигранти, превеждани нелегално от Турция от други трафиканти. Задържаните ги транспортирали с автомобили до Сърбия или осигурявали прехвърлянето им чрез „зелена граница“, където били поемани от местни хора . На петима от трафикантите им е наложено задържане до 72 часа, предстои да се реши за колко от тях в Специализирания наказателен съд ще бъдат внесени искания за задържане под стража. На четирима от групата са наложени по-леки мерки за неотклонение -„парична гаранция“ между 5 000 и 10 000 лева, защото съдействали на разследването.", "date": "2019.09.26", "title": "Разбиха група за трафик на мигранти"}
{"url": "https://www.monitor.bg:443/bg/a/view/biznesmen-blagodari-na-pojarnikarite-za-spasena-mebelna-firma-176353", "text": "Изпълнителният директор на пазарджишката фирма «Николетти» АД изразява своята благодарност към огнеборците от РСПБЗН-Пазарджик с писмо изпратено по електронната поща на службата, съобщава говорителят на ОД МВР Мирослав Стоянов. Повод за това е възникнал на 15 септември пожар в района на фирмата и адекватната реакция на пожарникарите за неговото бързо и навременно изгасяване.  «Уважаеми комисар Дудов,  от мое име и от името на работниците и служителите на фирма «НИКОЛЕТТИ» АД приемете най-искрената ни благодарност към Вас и пожарникарите за светкавичната реакция при потушаване на пожара, възникнал на 15 септември 2019 година във фирмата на ул. «Петър Бонев» № 154 в гр. Пазарджик.     Смелостта, професионализма и впечатляващата координация, с която огнеборците действаха, ни убедиха за пореден път, че в Българската пожарна работят изключителни мъже, които с извънредна самоотверженост рискуват живота и здравето си за спасяването на човешкия живот и имущество.      Изразявайки отново дълбоката ни признателност за отлично свършената работа Ви пожелаваме да бъдете живи и здрави и да имате по-малко професионални предизвикателства !», завършва благодарственото писмо.    ", "date": "2019.09.26", "title": "Бизнесмен благодари на пожарникарите за спасена мебелна фирма"}
{"url": "https://www.monitor.bg:443/bg/a/view/novite-modeli-i-phone-11-i-apple-watch-series-5-idvat-v-tehnopolis-176360", "text": "На 26-ти срещу 27-ми септември, точно в 00:01 ч. хипермаркет Технополис в столичния The Mall отваря врати специално за премиерата на новите модели на Apple - iPhone 11, iPhone 11 Pro, iPhone 11 Pro Max и Apple Watch Series 5 GPS. Тогава най-големите почитатели на маркaта имат възможността да са сред първите, които да видят, тестват и купят очакваните устройства. Технополис за поредна година е избран от Apple за партньор в лансирането на новите модели iPhone, а за първа година и на Apple Watch. Веригата показва на клиентите си новите смарт устройства на Apple още в първите минути на премиерата в България. На 27-ми септември сутринта те могат да бъдат закупени и в останалите хипермаркети на веригата, както и от онлайн магазина  . iPhone 11 Pro, iPhone 11 Pro Max и многоцветният iPhone 11 са новите смарт модели на Apple. iPhone 11 Pro серията разполага с 5.8-инчови или 6.5-инчови Super Retina XDR дисплеи. Използва напълно нова система с тройни камери, с които можете да заснемете брилянтно 4К видео, както и да направите страхотни нощни снимки, които автоматично ще бъдат коригирани, благодарение на новия нощен режим за снимане при слаба светлина. Новото поколение iPhone 11 Pro се захранва от A13 Bionic чип, който ви позволява да играете игри с AR, а подобрената  Face ID функция прави отключването на новия iPhone и достъпа до вградените приложения още по-лесни. Вече можете да се насладите и на най-новата мобилна операционна система на Apple - iOS 13, с която Dark Mode тъмният режим на темата дебютира за iOS. Размерът на приложенията за сваляне е намален, а Sign In With Apple функцията ви позволява да се регистрирате в избран уебсайт по лесен и сигурен начин. Apple Watch Series 5 е новият модел мултифункционален смарт часовник, който Apple обяви на 10 септември тази година. Дисплеят му  остава винаги включен, така че, без да повдигате китката си, можете да следите времето и друга лична информация. Благодарения на вградения компас, Apple Watch Series 5 ви позволява да се ориентирате в пространството, а също така притежава множество смарт функционалности - GPS, сензори за пулс, възможност за входящи и изходящи обаждания, изпращане и получаване на имейли и съобщения. И улеснява свързването с хората и получаването на информацията, която ви интересува, направо от китката ви.", "date": "2019.09.26", "title": "Новите модели iPhone 11 и Apple Watch Series 5 идват в Технополис"}
{"url": "https://www.monitor.bg:443/bg/a/view/televizionna-shefka-padna-ot-terasa-ot-5-ija-etaj-i-izdyhna-176351", "text": "Нелеп инцидент отне живота на 50-годишна жена от Пазарджик, която е паднала от терасата на 5-ия етаж на жилищен блок в града и е издъхнала. По данни на живеещи в района стана ясно, че това е  шефката на новините в пазарджишката частна телевизия „ Телекабел“ Павлина Гаджева. Драмата е станала рано сутринта в центъра на града-на ул.“Есперанто“, където журналистката живее. Предполага се, че става дума за злополука – балконът няма парапет. Работи се обаче и по версията за опит за самоубийство. Сигналът за случилото се е подаден около 8,20 часа, като в полицията се е обадил съсед, който излизал на работа и се натъкнал на страшната гледка. Когато линейката от „Спешна помощ“ била повикана и пристигнала за броени минути, жената още дишала и била откарана в местната областна болница в  критично състояние. Въпреки усилията на лекарите обаче и от получените тежки травми 50-годишната жена е починала. В момента на местопроизшествието тече оглед от криминалисти, снемат се и показания на очевидци. По неофициална информация в последните няколко седмици жената не е била на работа и се лекувала, тъй като била изпаднала в депресия. Предполага се, че може и сама да е посегнала на живота си.  ", "date": "2019.09.26", "title": "Телевизионна шефка падна от тераса от 5-ия етаж и издъхна"}
{"url": "https://www.monitor.bg:443/bg/a/view/samuil-donkov-goni-kvota-na-vyzdushno-oryjie-v-strelbata-176355", "text": "Европейският ни шампион на 50м малокалибрен пистолет Самуил Донков разкри, че ще гони олимпийска квота на въздушно оръжие догодина. Шансовете му са на европейското първенство и допълнителна квалификация, които предстоят през 2020 г. Дисциплината, в която триумфира на еврошампионата в Болоня, Италия в момента не е олимпийска затова целта на Донков ще е участие на 10м въздушен пистолет в Токио. Колкото до първенството на Стария континент в Болоня, Самуил Донков сподели, че е впечатлен от добрата организация. \"Атмосферата беше доста напрегната в началото. Най-хубавият миг бе да се кача на почетната стълбичка и да чуя българския химн. Даже се разтреперих. Има тенденция неолимпийските дисциплини да не са толкова посещавани\", разказа Донков, който тренира и се подготвя за състезания в свободното си време, тъй като е служебно ангажиран на пълен работен ден. Неговият личен треньор Александър Луканов коментира, че стрелбището в Токио, на което ще се проведе олимпийският турнир в този спорт е доста малко и вероятно това е една от причините за намаляването на дисциплините в стрелбата за Игрите през 2020 г. Генералният секретар на федерацията Димитър Тодоров изрази увереност във възможностите на Самуил Донков да стигне до олимпийска квота.", "date": "2019.09.26", "title": "Самуил Донков гони квота на въздушно оръжие в стрелбата"}
{"url": "https://www.monitor.bg:443/bg/a/view/brad-pit-i-kym-zvezdite-ocharovaha-bylgarskata-publika-176349", "text": "Научната фантастика с Брад Пит и Томи Лий Джоунс \"Към звездите\" се хареса най-много на българската публика през изминалия уикенд, сочат обобщените данни от киносалоните у нас. Пътуването из Слънчевата система на син, който трябва да разбере каква е съдбата на баща му, е гледано от 9 246 зрители и има 98 696 лева приходи в премиерния уикенд. На второ място по зрителски интерес е драмата по действителна история \"Да свалиш  Уолстрийт\" с Дженифър Лопес в главната роля. Филмът е вече десет дни на екраните и за това време са го гледали 18 264 зрители и има 163 501 лева приходи. На трето място се нарежда втората премиера от миналия уикенд - \"Рамбо: Последна кръв\", част от снимките за която преминаха в България. Историята на бившата барета и ветеран от войната във Виетнам е гледана от 5 329 зрители и има 46 555 лева приходи. Четвърто място е за двуседмичния любимец на публиката - \"То: Част втора\". Продължението на филма по книгата на Стивън Кинг е гледано от 55 594 зрители и има 501 003 лева приходи. Пета в класацията е анимационният \"Angry Birds: Филмът 2\", който е вече пета седмица сред първите десет най-гледани филми у нас. Събирането на прасетата и птиците в един отбор е гледано от 63 042 зрители и има 574 614 лева приходи. Топ 10 се допълва от \"Playmobil: Филмът\", \"Имало едно време... в Холивуд\", \"Цар Лъв\", \"Бързи и яростни: Хобс и Шоу\" и \"Код: Ангелът\".", "date": "2019.09.26", "title": "Брад Пит и „Към звездите“ очароваха българската публика"}
{"url": "https://www.monitor.bg:443/bg/a/view/shest-katastrofi-za-njakolko-chasa-vyv-velikotyrnovsko-176356", "text": "Шест пътно – транспортни произшествия са регистрирани само за няколко часа от тази сутрин, на територията на Великотърновска област, съобщават от полицията. За щастие всички те са без пострадали граждани. Сутринта е получен сигнал за произшествие на територията на село Беброво. Същото е с материални щети, обработено е по административен ред. В района на разклона за село Арбанаси има две катастрофи, също с материални щети. В Прохода на Републиката има 3 произшествия - в района наМишеморков хан инцидентите са два. Единия е между два леки автомобила, а другия между лек и товарен автомобил. Тъй като те са блокирали пътното платно минаването на автомобили от там временно е преустановено. Екипи на полицията пренасочват леките автомобили през прохода Шипка, а товарните изчакват на място. Обърнат товарен автомобил има и в района на с. Вонеща вода. От Областната дирекция на полицията във Велико Търново напомнят, че 26 септември е \"Европейски ден без загинали на пътя\". „Нека заедно проявим отговорност към себе си и към останалите участници в движението по пътищата на областта, за да постигнем общата цел - без загинали по пътищата”, призовават от МВР.  ", "date": "2019.09.26", "title": "Шест катастрофи за няколко  часа във великотърновско"}
{"url": "https://www.monitor.bg:443/bg/a/view/regeton-izpylniteli-skochiha-sreshtu-nagradite-grami-za-latino-muzika-176350", "text": "Популярни регетон изпълнители, сред които Джей Балвин, Деди Янки и Малума, възроптаха срещу наградите \"Грами\" за латино музика. Причината за недоволството им е липсата на представители на жанровете регетон и трап в основните категории на предстоящата церемония по връчване на отличията. Въпреки че звезди като Джей Балвин, Бед Бъни, Ники Джем, Малума и Осуна доминират в музикалния свят, имената им не фигурират сред номинираните за водещите призове.  Балвин е публикувал в Инстаграм снимка с логото на \"Грами\" с голям червен X върху него. Публикацията му е придружена от надпис на испански, който гласи: Постът му е споделен и от други изпълнители. Наградите \"Грами\" за латино музика ще бъдат раздадени на 14 ноември в Лас Вегас. С най-много номинации за отличията - осем на брой, е испанецът Алехандро Санс.", "date": "2019.09.26", "title": "Регетон изпълнители скочиха срещу наградите \"Грами\" за латино музика "}
{"url": "https://www.monitor.bg:443/bg/a/view/podrediha-izlojba-za-140-godini-ot-vyzstanovjavaneto-na-stara-zagora-176357", "text": "Изложба, посветена на 140-та годишнина от започналото след опустошителното опожаряване през Руско – турската освободителна война възстановяване на града беше експонирана в централния старозагорския парк, където е и основният камък, положен на 5 октомври 1879 година от тогавашната местна управа. Начело на изгорения от войските на Сюлейман паша  две години по-рано град е кметът Стефан Ст. Салабашев, на освещаването присъстват управителят на Южна България  Алеко Богориди и търновският митрополит Климент. За идните поколения в специална метална капсула е поставено обръщение с текст:“ “Днес двадесят  третий  септемврий /стар стил/  хилядо  осемстотин седемдесят и девета година след Рождество Христово ся положи от собствената ръка на Негово Сиятелство княза Александра Богориди, главний управител на Источна Румелия, този основний камък за възобновление на града Стара Загора … Възобновляемия този град Стара Загора ся разсипа, оплени и изгори във времето на Руско-Турската война на 19-ий юли 1877 година от Рождество Христово при нашествието на Турските войски предводителствувани от Сюлейман-паша, при което нашествие ся избиха, исклаха и изгориха до 7850 Българи: мъже, жени и маловъзрастни детчица. Преди разсипването, града Стара Загора броеше до 4419 домове с 25460 души жители, после разсипването останаха 1089 домове с 10650 души. Това ся написа и положи на съхранение в този основний камък за възпоминание на потомството.” Планът за възстановяването на града е изработен от чешкия строителен техник /кондуктор/ Лубор Байер, а оценката за качествата му е дадена от италианския  архитект Паоло Монтани /1829-1887/, който по онова време е бил главен архитект на Източна Румелия и дори проектира девическата гимназия „Мария Луиза“ в Града на липите. Събитието остава в историята на града и започва да се чества като официален негов празник от 1987 година. На 5 октомври знамето на Стара Загора ще бъде издигнат от двамаат нови пометни граждани:музикалната педагожка Снежина Дескова и дарилата на общината свой имот на центъра на града Мария Жекова, които бяха утвърдени на провелата се на 26 септември сесия на общинските съветници.", "date": "2019.09.26", "title": "Подредиха изложба за 140 години от възстановяването на Стара Загора"}
{"url": "https://www.monitor.bg:443/bg/a/view/zadyrjaha-detska-banda-ograbvala-domove-na-selo-176358", "text": "Три малолетни момчета на по 10,13 и 14 години са задържани след сигнал до РУ „Полиция“ в Чирпан за ограбено жилище в село Свобода. Сигналът е бил подаден малко след обяд на 25 септември, при огледа на място се оказало че в жилището е проникнато чрез срязване мрежата на комарник, поставен на забравен отворен прозорец. От шкаф в една от стаите били задигнати 120 лв, имало следи от тършуване в дрехите на възрастната собственичка. Само за няколко часа полицаите стигнали до извършителите, две братчета и техен братовчед от ромската махала в Свобода, които след като си разделили плячката решили да я похарчат за различни лакомства в селската бакалия. Според местните жители това не било първото и единствено нахлуване в къщите им, имало голяма вероятност хлапетата да се „поработвали“ и на други адреси. Двете братчета се отглеждат от баба им, след като родителите преди повече от година заминали на гурбет в Гърция. Бащата пък на братовчедчето от няколко месеца бил в затвора, а майка си потърсила „късмета“ в съседно село.Свобода е сред най-горемите селища в региона, там живеят над 1 100 души, малките крадци ходели редовно в местното школо, където разбраха от журналисти за постъпката им.  ", "date": "2019.09.26", "title": "Задържаха детска банда, ограбвала домове на село"}
{"url": "https://www.monitor.bg:443/bg/a/view/pochina-jak-shirak-176352", "text": "Бившият френски президент Жак Ширак почина на 86-годишна възраст. Ширак е два пъти президент на Франция, два пъти премиер и 18 години кмет на Париж.  Веднага след като бе съобщено за кончината му законодателите от френското Национално събрание и Сената запазиха минута мълчание, а председателят на Европейската комисия Жан-Клод Юнкер каза, че е разтърсен и дълбоко опечален. Той подчерта, че Ширак е оставил непреходно наследство на Франция и на ЕС и го нарече \"велик държавник\" и \"голям приятел\". Ширак е роден през 1932 г. в Париж и става активист, а по-късно и лидер на десните голистки партии. Играе важна роля в президентските кампании на Шарл дьо Гол през 1965 г. и Жорж Помпиду – 1969. От 1972 г. е министър на селското стопанство при премиера Пиер Месмер. След смъртта на Помпиду подпомага президентските избори на Жискар д'Естен и е назначен за министър-председател (1974 – 1976). От 1977 до 1995 г. е кмет на Париж. През този период е замесен в редица корупционни скандали, но поради имунитета му те остават неизяснени. Повторно става министър-председател след парламентарните избори през юни 1986 г., като съвместява двете длъжности – премиер и кмет. Следва либерална политика, по подобие на Рейгън в САЩ и Тачър във Великобритания. През 1988 г. президентът Франсоа Митеран разпуска Националното събрание и Жак Ширак престава да бъде министър-председател. Ширак печели президентските избори през 1995 г. През 2000 г. мандатът на президента е определен на 5 години, изравнен е с този на депутатите от Националното събрание. През 2002 г. отново печели президентските избори. През 2007 г. е сменен от Никола Саркози. Ширак беше една от значимите фигури на френската десница. Дългата му политическа кариера беше белязана от бляскави успехи, но и от болезнени поражения. Президентските му мандати ще се запомнят с неговото \"не\" на втората война в Ирак, започната от САЩ през 2013 г. Когато беше президент, във Франция бе сложен край на задължителната военна служба. Ширак ще бъде запомнен и с това, че призна отговорността на някои представители на френската държава за престъпления, извършени от нацистите, както и предупреждението си: \"Нашата къща гори!\", отправено заради унищожаването на околната среда по света.  Жак Ширак обаче беше и първият президент на Петата френска република, осъден от френското правосъдие. През 2011 г. той получи две години условно по дело за фиктивни назначения, извършени по времето, когато е бил кмет на Париж. През 40-годишната си политическа кариера противници и критици на Ширак го наричаха опортюнист, казваха, че действа импулсивно. Но той се открояваше със стила си и харизмата си. Ширак открито се наслаждаваше на предимствата на властта - луксозни пътувания в чужбина и живот в дворци, собственост на правителството. Но това не го дистанцираше от хората и по време на обиколките си из страната, той проявяваше сърдечност в общуването, целуваше бебета или разговаряше разпалено с фермерите, важна част от електората.  На международната сцена Ширак защитаваше ООН и мултиплурализма като противотежест на глобалната господстваща роля на САЩ. Защитаваше и селскостопанските субсидии въпреки протестите на ЕС.  Известен беше и с предпочитанието си към уестърните и бирата. През 2002 г. крайнодесен активист стреля по него по време на парада за националния празник на Франция, но не го улучи. Докато беше президент, през 2005 г. прекара инсулт и остана една седмица в болница. През 2008 г. му беше поставен пейсмейкър.", "date": "2019.09.26", "title": "Почина Жак Ширак"}
{"url": "https://www.monitor.bg:443/bg/a/view/v-pirinsko-veche-izbraha-dvama-kmeta-176344", "text": "  Апостол Апостолов – Поли, дългогодишен кмет на Симитли и колегата му от Сатовча Арбен Мименов са първите избрани общински кмета без конкуренция, далеч преди 27 октомври. Причината е, че в тези две общини има регистрирани само по един кандидат, което означава, че и през следващите четири години, те отново ще управляват.    Всички общински избирателни комисии на територията на Област Благоевград, които са 14 на брой, са готови за предстоящите избори на 27 октомври. Ежеседмично се провеждат заседания, на които се обсъждат важни теми, свързани с изборите и с организацията им. Ясен вече е и броят на кандидатите за кметове, които ще се борят за общините в региона.    През последните дни една от най-натоварените общински избирателни комисии в областта е тази в Община Благоевград. Причината е, че в областния център има най-много кандидати за кметове – 12 на брой. Първоначално регистрирани бяха 13, но един от тях бе заличен. Така на изборите на 27 октомври един срещу друг ще се изправят досегашният кмет на Благоевград д-р Атанас Камбитов, Росен Георгиев, Илия Илиев, Валери Смиленов, Албина Анева – Томова, Росен Христов, Атанас Киряков, Людмила Костадинова, Калоян Ханджийски, Андон Тодоров и Румен Томов.    В Петрич кандидатите за кмет на общината са четирима. Това са досегашният кмет Димитър Бръчков, Стоян Божинов, Любомир Даков и Любомир Георгиев.    За кмет на Община Сандански в надпреварата се включват 8 души. Това са: Младен Тимчев, Артемида Присова, Кирил Котев, Яне Янев, Андон Тодоров, Атанас Стоянов, Атанас Василев и Веселин Янакиев.    В Банско кандидатите за общински кмет са четирима – Георги Икономов, Иван Кадев, Георги Думанов и Александър Дурчов.    В Гоце Делчев регистрираните кандидат-кметове са трима. Това са Владимир Москов, Борислав Пръков и Адем Зърбаш.    За кмет на Община Гърмен пък ще се борят 7 кандидата – Феим Ахмед Иса, Мустафа Улан, Ахмед Мустафов Чолаков, Галип Мехмедов Мисирков, Ахмед Ахмедов Башев, Владимир Иванов Донков и Минка Капитанова.    В Община Кресна кандидат – кметовете са петима. Това са Николай Георгиев, Георги Иванов, Димитър Стоянов, Илиян Кръстев и Милчо Караджов.    В Общините Разлог и Якоруда кандидат-кметовете са по двама. Красимир Герчев, който е досегашният кмет на община Разлог ще се изправи срещу Александър Крайнов. В община Якоруда за кмет са се кандидатирали Нуредин Кафелов и Ваня Гатдерова.    За кмет на Община Белица също са регистрирани двама кандидати. Това са Радослав Ревански и Мустафа Али Калъчов.    В Община Струмяни ще се борят трима души – Красимир Станков, Емил Илиев и Славчо Благоев.    За кмет на Община Хаджидимово, кандидатите са трима. Това са Лазар Папазов, Людмил Терзиев и Иван Сабахлъков.", "date": "2019.09.26", "title": "В Пиринско вече избраха двама кмета"}
{"url": "https://www.monitor.bg:443/bg/a/view/cherveni-drami-v-shumen-izkluchiha-bivshija-kmet-ot-bsp-176345", "text": "Бившият кмет на Шумен Красимир Костов е бил изключен от редиците на БСП на извънреден пленум на общинската организация заради участие в предстоящите избори от името на друга политическа партия, съобщиха за \"Монитор\" участници в заседанието.  Костов, който беше начело на Шумен в продължение на два мандата до 2015 година имаше номинация за трети кметски мандат преди четири  години, но малко преди самия вот се отказа от надпреварата. Сега отново направи заявка за участие в изборите, но по време на вътрешнопартийните процедури на общинската конференция на БСП загуби категорично гласуването от бившия кореспондент на \"24 часа\" в Шумен Венцислав Венков, който беше провъзгласен за официален кандидат на социалистите. Недоволен от решението на колективния орган в последния ден за регистрация на кандидат-кметове и кандидатски листи Красимир Костов се включи в състезанието за кметския стол като кандидат на ПП \"Български социалдемократи\", като оглави и листа с 41 имена, сред които негови бивши заместници, бившия кмет на Шумен Максим Иванов, бившия шеф на ВиК Светлозар Дамянов, шефката на Държавния архив в града Антония Панева и поне десетина активисти на БСП. Излизането на бившия кмет на отделна от БСП писта беше очаквано поне от година. “Ако Краси Костов се кандидатира за кмет извън БСП, ще бъде изключен.” – това предупреди още през октомври м. г. при посещението си в Шумен зам.-председателят на НС на БСП Кирил Добрев. На пленума в сряда Костов бил изключен с позоваване на чл. 13, ал. 2 т. 2 от Устава на БСП, който регламентира случаите на изключване и в частност \"когато член на партията се кандидатира от името на други политически партии и организации или като независим кандидат срещу кандидатите на партията, и/или участва в предизборни кампании на други партии.\" Заедно с Костов е бил изключен и дългогодишният партиен активист д-р Янко Димов. Положението на други 7-8 социалисти, които са в \"листата на Костов\" е висящо поне през следващите дни. При разговор с тях се оказало, че не са знаели за уставната забрана  да участват в чужди листи. Затова соц.ръководството им дало време в рамките на законовия срок  - до три дни след регистрацията да решат дали да оттеглят кандидатурите си и да поискат заличаване на имената си, като изберат членството в БСП, или да продължат по нов път извън партията. Сред \"изменниците\", които са предали БСП и са отишли в друга партия е и социалистът от село Средня Юсуф Мустафов. Мустафов се прочу като Майстора от Средня, след като на събора на Бузлуджа подари на лидерката на БСП Корнелия Нинова неин портрет, който сам нарисувал.", "date": "2019.09.26", "title": "Червени драми в Шумен, изключиха бившия кмет от БСП"}
{"url": "https://www.monitor.bg:443/bg/a/view/dariha-transporten-kuvioz-na-bolnicata-vyv-velingrad-176339", "text": "МБАЛ-Велинград се сдоби с транспортен кувьоз, с който в кризисни ситуации ще се превозват недоносените бебета, родени в Акушеро-гинекологичното отделение в лечебницата. Това съобщиха от местната община. Кувьозът ще бъде използван в спешни случаи не само от велинградската болница, а и от съседните общини. Закупуването на необходимата апаратура стана възможно благодарение на „Лайънс клуб- Велинград”, дарители и инициативата „Капачки за бъдеще”.  Активно в кампанията се включиха и ученици от велинградските училища. Сред тях са и възпитаниците на иновативно средно училище \"Св. св. Кирил и Методий\". Кметът на община Велинград д-р Костадин Коев лично изказа благодарността си към ангажираните с тази кампания. Д-р Беличенова и д-р Лулева връчиха в знак на благодарност грамоти от името на „Лайънс клуб” на дарителите и на децата от училищата, включили се активно в кампанията за събиране на капачки.", "date": "2019.09.26", "title": "Дариха транспортен кувьоз на болницата във Велинград"}
{"url": "https://www.monitor.bg:443/bg/a/view/kandidati-za-obshtinski-syvetnici-se-otkazvat-ot-medijni-izjavi-v-pomosht-na-bolen-mladej-176343", "text": "Кандидатите за общински съветници от ПП „Глас народен“-Пазарджик се отказват от медийни публикации по време на предизборната кампания, за да се включат в благотворителна акция в подкрепа на 18-годишния Георги Арнаудов. Това съобщиха от предизборния щаб на партията. Момчето страда от Сарком на Юинг и се нуждае от помощ, за да може да му се извърши скъпоструваща операция и лечение в чужбина. Освен с лични средства те призовават и своите симпатизанти да отделят средства, за подпомагането на Георги. За тази цел ще бъде поставена кутия за дарения в предизборния щаб на партията на улица „Иван Шишман“ в Пазарджик. В нея ще се събират средства до края на предизборната кампания, а след това те ще бъдат дарени на Георги. Водачът на листата д-р Борис Манев призова всички кандидати за кметове и общински съветници в община Пазарджик също да отделят средства за момчето. „Нека бъдем преди всичко хора, защото изборите ще минат и заминат, но това момче ще води дълга и продължителна битка за своя живот. Нека да загърбим партийните интереси и да се обединим около една благородна кауза“, призовават от Глас народен. От партията съобщиха още, че в новия Общинския съвет, ще внесат предложение за създаване на Общински фонд за подпомагане на хора с тежки здравословни проблеми.  ", "date": "2019.09.26", "title": "Кандидати за общински съветници се отказват от медийни изяви в помощ на болен младеж"}
{"url": "https://www.monitor.bg:443/bg/a/view/ministyr-ananiev-se-sreshta-s-shefovete-na-bolnici-zaradi-kolektivni-ostavki-na-medsestri-176341", "text": "Министърът на здравеопазването Кирил Ананиев е поканил на среща директорите на двете болници, където медицински сестри подадоха колективни оставки. Това стана ясно от негово изявление по време на откриване на нова NAT технология за изследване на кръвта в Националния кръвен център. Оставки подадоха медсестри от болниците \"Токуда\" и Многопрофилната \"Д-р Киро Попов\" в Карлово. „Все още няма информация колко са подали оставка и каква точно е ситуацията в двете болници”, каза Ананиев. Той допълни, че в МЗ все още не са дадени отчетите за изпълнението на бюджета за септември, за да се знае какви пари са заделени за заплати на медсестрите. „Колективна оставка при нас няма, тъй като нямаме колективен трудов договор. Има подадени индивидуални молби за напускане на медицински сестри и санитари от Централната реанимация“. Това казаха от „Екип комуникации“ в болница „Токуда“, като не дадоха бройката на подадените молби. Те са подадени с едномесечно предизвестие. „Броят им се променя. Водят се разговори с хората, някои ги оттеглят“, допълниха от лечебното заведение и уточниха, че става въпрос за дългогодишни служители. Целият състав на педиатричното отделение в карловската болница е подало молби за напускане, стана ясно вчера. Това са 6 медсестри и 4-ма лекари, каза главната му сестра Даниела Екимова. Тя е категорична, че след месец, ако не бъдат изпълнени исканията за увеличаване на заплатите, няма да има кой да работи там. По думите й управителят д-р Христо Пелев още не е подписал колективния трудов договор за тази година, според който стартовата заплата на медсестрите трябва да е 950 лева. Към момента те получават 730 лв. „Не ни се плащат надработените часове. Беше ни казано да ги няма повече, защото няма пари да ни ги плащат“, каза още Екимова. Тя поясни, че ако те отпаднат, за 20 деца в отделението трябва да се грижи една медсестра.", "date": "2019.09.26", "title": "Колективни оставки в две болници "}
{"url": "https://www.monitor.bg:443/bg/a/view/ivelina-ilieva-nadjavam-se-dogodina-da-se-vyrna-ot-tokio-s-medal-176348", "text": "Най-добрата ни състезателка по джудо Ивелина Илиева бе наградена от българската федерация за доброто си представяне в последните месеци и специално за сребърния медал в кат. до 57 кг. в Гран при турнира в Ташкент, Узбекистан. Илиева получи 3 хиляди лева премия от централата в лицето на председателя Румен Стоилов. Той отчете огромния скок в резултатите и представяне на Ивелина Илиева. \"Състезателите трябва да чувстват подкрепа\", обясни Стоилов практиката на федерацията за награждава състезателите и за турнири, различни от световните и европейски първенства С високото си класиране в ранглистата Ивелина Илиева вече има възможността да работи по-спокойно в подготовката и състезателната си програма. Българката е в топ 10, а квоти получават класиралите се до 18-о място в олимпийската ранглиста. \"Благодаря на г-н Стоилов, че въпреки трудните моменти, той продължава да ни подкрепя. Световното първенство в Токио беше като генерална репетиция за олимпийските игри. Когато влязох в залата в първия момент се стреснах. Но всъщност нямах проблеми по време на състезанието. Хубаво щеше да е да се върна с медал, но така се стекоха обстоятелствата. Сега не си тръгнах с медал, но се надявам, че догодина ще си тръгна с медал от тази зала. Радвам се, че затвърдих класирането си за Игрите и сега ще се готвим по-спокойно. Няма конкурентка, която да ме притеснява\", коментира Ивелина Илиева. Личният й треньора Свилен Скерлев сподели, че Ивелина е показала възможностите си. \"Нейната категория е доста динамична и конкурентна. Има 30-40 момичета, които са с изравнени възможности\", заяви Скерлев.", "date": "2019.09.26", "title": "Ивелина Илиева: Надявам се догодина да се върна от Токио с медал"}
{"url": "https://www.monitor.bg:443/bg/a/view/okonchatvlno-shte-moje-da-se-prodavat-bileti-v-denja-na-derbito-176347", "text": "Няма да има забрана за продажба на билети в деня на футболни дербита, когато то е определено като мероприятие с висок риск. Това приеха на второ четене депутатите в Закона за опазване на обществения ред по време на спортни мероприятия. Мотивът на вносителите да отпадне забраната за продажба на билети в деня на спортното събитие е, че мярката се оказала неефективна и създава потенциална възможност за възникване на безредици. Също така депутатите приеха без персонализиране на входни талони и предоставяне на лични карти по време на спортни мероприятия. Това е с цел да се осигури максимална защита на личните данни на гражданите. ", "date": "2019.09.26", "title": "Окончателно: Ще може да се продават билети в деня на дербито  "}
{"url": "https://www.monitor.bg:443/bg/a/view/za-sedmica-gorskite-napraviha-blizo-7700-proverki-176340", "text": "Проверките за незаконен дърводобив продължават още по-масирано във връзка с интензивния период за снабдяване с дърва за огрев и настъпващия отоплителен сезон, съобщиха от Изпълнителна агенция по горите (ИАГ). Осъществява се ежедневен контрол като служителите по горите проверяват обектите, в които се добива дървесина, произходът, количеството и законността на превозваната дървесина, транспортните средства и физическите лица, извършващи дейност в горите, както и складовете, в които се преработва и съхранява дървесина. През последната седмица са били проведени изненадващи акции, при една от които, на територията на Регионална дирекция по горите - Ловеч, служители на са задържали 30 пр. куб. м. незаконно добита дървесина извън горските територии. За същия период са извършени общо 7693 проверки от служителите на регионалните дирекции по горите, държавните горски предприятия и горски стопанства. Инспектирани са 477 склада за дървесина, 1664 сечища и временни складове, 3316 превозни средства и 2236 физически лица, включително ловци и риболовци. При извършените проверки са задържани 157 пр. куб. м. дърва за огрев, 4 каруци, 9 моторни превозни средства и 5 моторни триона. Съставени са 71 констативни протокола и 203 акта за установени нарушения по Закона за горите.", "date": "2019.09.26", "title": "За седмица горските направиха близо 7700 проверки"}
{"url": "https://www.monitor.bg:443/bg/a/view/gradskijat-syd-vyrna-vyv-vks-deloto-za-osvobojdavaneto-na-polfrijman-176342", "text": "Софийският градски съд отново изпрати на Върховния касационен съд (ВКС) делото по искането за условно предсрочно освобождаване на Джок Полфрийман с изпълнени указания и доказателства за връчен препис от искането на главния прокурор за възобновяване на делото на осъденото лице. Това съобщиха от пресцентъра на СГС. Икономия на време, а не процесуален пропуск, е причината вчера съдията докладчик по делото да разпореди то да бъде изпратено незабавно във ВКС след уведомяване на страните за искането на главния прокурор. Съобщенията от получените уведомления щяха да бъдат допълнително внесени, докато делото се администрира във ВКС. В сряда ВКС върна на Софийски градски съд делото на убиеца на българския студент Андрей Монов - Джок Полфрийман, с мотив за процедурни нередности и процесуални пропуски. Във вторник главният прокурор Сотир Цацаров внесе искане ВКС да възобнови производството по условно предсрочно освобождаване на Джок Полфрийман и да спре изпълнението на постановеното условно предсрочно освобождаване на осъдения за убийство австралийски гражданин. Междувременно стана ясно, че освободеният от затвора Джок Полфрийман ще остане в дома за временно настаняване в Бусманци докато няма решение на съда, последвано от искането на главния прокурор, каза заместник-вътрешният министър Стефан Балабанов, цитиран от БТА. Той допълни, че друга причина австралиецът да не бъде освободен е неговата персонална сигурност.", "date": "2019.09.26", "title": "Градският съд върна във ВКС делото за освобождаването на Полфрийман "}
{"url": "https://www.monitor.bg:443/bg/a/view/marinela-arabadjieva-ostava-v-aresta-176346", "text": "Маринела Арабаджиева остава в ареста с най-тежката мярка за неотклонение \"задържане под стража\", реши Апелативния специализиран съд. Така бе отменено решението на първа инстанция на Специализирания съд за \"домашен арест\", което бе взето заради тежки здравословни проблеми на Арабаджиева.  Маринела страдала от хипертония - втора степен и изхимична болест на сърцето. Апелативните спецмагистрати решиха обаче, че тя може да бъде лекувана и в болницата на затвора. Бизнесдамата избухна в сълзи, когато чу решението на съда. Тя обясни, че се чувства зле, а в съдебната зала бе нейната медицинска сестра, за да може да реагира при нова криза, съобщават от \"Канал 3\". Арабаджиева е обвинена в пране на пари, данъчни престъпления и участие в организирана престъпна група. ", "date": "2019.09.26", "title": "Маринела Арабаджиева плаче в съда, остава в ареста "}
{"url": "https://www.monitor.bg:443/bg/a/view/napitki-ot-bilki-i-babini-recepti-pokazvat-mladi-ucheni-v-universiteta-po-hranitelni-tehnologii-v-plovdiv-176331", "text": "Традиционни напитки от билки и позабравени рецепти от тефтерчето на баба ще покажат преподаватели и студенти от Университета по хранителни технологии в Пловдив в рамките на Нощта на учените. Нощта се провежда за 13-а поредна година в престижното висше училище в града на тепетата. Темата тази година е свързана с домакинството на Пловдив като Европейска столица на културата 2019. Преподавателите ще запознаят любознателните посетители с научноизследователската си дейност. Те ще демонстрират някои от показателите за разкриване на качествени храни и как може да се разбере дали в предлаганата храна се съдържат несвойствени за нея добавки и хранителни вещества. Ще се може да се види изложба от раклата на баба, автори на традиционни ястия ще покажат своите изделия, ще се проведе и състезание за любим паметник на културно-историческото наследство. Специални награди са предвидени за участниците, писали есета на тема „Бъдещето на човечеството и младият учен“. Малко познати културно-исторически обекти, дегустации и богата гама работилници за деца са сред акцентите в програмата на тазгодишното издание на Нощта на учените. Форумът ще бъде открит от 14 часа на 26 септември  с кръгла маса на тема „Наука, бизнес, образование - традиции и бъдеще“, която се провежда съвместно със Съвета по туризъм - Пловдив, Организацията за управление на Тракийски туристически район, Бизнес университетската асоциация в хранителната индустрия и туризма и УХТ. Планираните дейности се фокусират върху повишаване общественото разбиране и ангажираност към науката, както и към привличане интереса на децата, учениците и студентите към научните дейности и технологиите. В рамките на инициативите се доказва, че науката е важна за всички, независимо от възраст и занятие, а учените са хора с вълнуваща професии, които са изключително полезни за живота на хората.  По традиция Нощта на учените се провежда от Европейската комисия по дейностите „Мария Склодовска-Кюри“ на програма „Хоризонт 2020“ и се организира в последния петък на месец септември.   Снимка авторът архив", "date": "2019.09.26", "title": "Напитки от билки и бабини рецепти показват млади учени в Университета по хранителни технологии в Пловдив"}
{"url": "https://www.monitor.bg:443/bg/a/view/ns-njama-da-zasedava-ot-16-do-25-oktomvri-176334", "text": "Парламентът няма да има пленарни заседания от 16 до 25 октомври. Това стана ясно от Проекторешението прочетено от зам.-предаестеля на НС Емил Христов. Това е във връзка с предстоящите местни избори на 27 октомври.  Въпреки това през тези дни комисиите ще заседават и ще им бъдат признавани транспортните разходи извършени само по повод участие на заседание на парламентарните комисии. ", "date": "2019.09.26", "title": "НС няма да заседава от 16 до 25 октомври"}
{"url": "https://www.monitor.bg:443/bg/a/view/grigor-sys-stabilna-igra-i-pobeda-na-starta-v-chendu-176336", "text": "Григор Димитров се класира за ¼-финалите на турнира от сериите АТР 250 в китайския град Ченду. В първия си мач от надпреварата днес той надигра британеца Дан Еванс със 7:5, 7:5. Така световният №26 взе втори успех над този съперник в третия мач помежду им. Григор изигра двубоя стабилно като не позволи на съперника си да развие своята игра. Срещата започна изключително равностойно, като двамата взимаха подаванията си без никакви проблеми. При 6:5 в своя полза Димитров стигна до две точки за пробив и успя с брейк в последния момент да затвори сета. Това се оказа повратен момент в мача, защото Димитров продължи серията си и в началото на втората част, печелейки общо 5 последователни гейма на сметката си за аванс от сет и 3:0. При 5:3 българинът сервира за мача, но допусна изненадващ пробив, с който Еванс успя да върне интригата. При 6:5 Димитров направи нов пробив и се поздрави с успеха. За българина това беше първи мач от US Open насам, където той достигна до полуфиналите. На ¼-финалите Григор ще срещне победителя от мача между Александър Бублик (Казахстан) и Джордан Томпсън (Австралия).", "date": "2019.09.26", "title": "Григор със стабилна игра и победа на старта в Ченду"}
{"url": "https://www.monitor.bg:443/bg/a/view/raneni-pri-6-5-po-rihter-v-indonezija-176328", "text": "Мощно земетресение с магнитуд 6,5 по Рихтер разтърси индонезийския остров Серам. Засега няма данни за жертви, няма и издадено предупреждение за цунами. Нанесени са щети на няколко сгради. Съобщава се и за ранени. През септември миналата година друг остров - Сулавеси, беше опустошен от трус с магнитуд 7,5 по Рихтер, а тогава последва и мощна вълна цунами. Загинаха 4 000 души.", "date": "2019.09.26", "title": "Ранени при 6,5 по Рихтер в Индонезия"}
{"url": "https://www.monitor.bg:443/bg/a/view/sauditska-arabija-vyzstanovi-napylno-dobiva-na-petrol-176335", "text": "Саудитска Арабия практически възстанови напълно основното си производство на петрол, обяви днес шефът на ОПЕК Мохамед Баркиндо, съобщават световните агенции. Изявлението му бе направено по време на XII евразийски форум KAZENERGY. На 14 септември пустинното кралство спря намали над 2 пъти производството си от 9,8 млн. на 5,7 млн. барела на денонощие, заради атаките с дронове, които поразиха основни нейни петролни рафинерии. Три дни по-късно саудитците успяха да възстановят напълно експорта си, използвайки нефтените си резерви.", "date": "2019.09.26", "title": "Саудитска Арабия възстанови напълно добива на петрол"}
{"url": "https://www.monitor.bg:443/bg/a/view/smyrt-na-pytja-dvama-zaginaha-kraj-mikre-176333", "text": "На пътя Сопот - Абланица, в района на село Микре, загинаха двама, а трети е транспортиран в болница, съобщиха от МВР. Челно са се ударили два леки автомобила. Временно се ограничава движението по път I-4 Сопот – Абланица при км 32, в района на с. Микре поради ПТП, информират от АПИ. Сигнал за пътен инцидент е подаден малко след 7.15 тази сутрин. Извършва се оглед. По случая е образувано досъдебно производство. Екипи на Пътна полиция са място и регулират движението. Трафикът се осъществява по обходен маршрут. В посока Варна автомобилите се пренасочват през уличната мрежа на с. Микре, а в посока София през общински път Микре – Угърчин – Сопот. Четири човека са загинали през изминалото денонощие, а 12 са били ранени при 15 катастрофи в страната общо, съобщи МВР. В София са станали две тежки и 30 леки пътни произшествия с двама пострадали.   ", "date": "2019.09.26", "title": "Смърт на пътя: Двама загинаха край Микре"}
{"url": "https://www.monitor.bg:443/bg/a/view/berbatov-tyrsi-talanti-za-manchestyr-unajted-176332", "text": "Димитър Бербатов, който обяви края на кариерата си преди по-малко от седмица, вече е на работа в \"Манчестър Юнайтед\". Бившият футболист е назначен като част от скаутите на \"червените дяволи\". Новината съобщи в интервю за гръцкото радио \"Метрополис 95,5\" дългогодишният агент на Бербатов Емил Данчев. В разговор за престоя на българина в гръцкия ПАОК, Данчев казва: \"Бербатов пази добри спомени от престоя си в ПАОК. Публиката го посрещна с голяма сърдечност и може да не е успял да остане в отбора години наред, но той има само добри впечатления и спомени от клуба. Знаете, че като скаут на \"Манчестър Юнайтед\", той гледа мачове по целия свят, включително следи и резултатите на ПАОК\". Агентът на Бербатов обаче не уточнява кога се е случило назначението. Но казва, че решението Бербо да сложи край на кариерата си е било лично негово. \"Не съм много доволен, тъй като Димитър приключи кариерата си. Всичко обаче има своя край. Решението беше негово. Сърцето му едва ли щеше да каже \"стоп\". Но не искам да говоря от негово име\", допълни Емил Данчев. Преди дни Manchester Evening News написа, че българинът е сред тримата фаворити за поста спортен директор в \"Манчестър Юнайтед\". Името на Бербатов бе спрягано за този пост и преди няколко месеца, но заедно с още куп бивши футболисти на \"червените дяволи\", а човек на позицията така и не бе назначен. Вероятно сега Бербатов заема нишата, освободена от Будимир Вуячич, който гледаше играчи от Източна Европа за клуба дълги години при сър Алекс Фъргюсън. Той бе скаутът, препоръчал Неманя Видич, както и самия Бербатов, на \"Юнайтед\". ", "date": "2019.09.26", "title": "Бербатов търси таланти за \"Манчестър Юнайтед\""}
{"url": "https://www.monitor.bg:443/bg/a/view/guterish-kiberterorizmyt-e-zaplaha-1-za-sveta-176330", "text": "Генералният секретар на ООН Антонио Гутериш предупреди в сряда, че нова граница на борбата срещу тероризма е кибер пространството и призова за съответни мерки за сигурност. Гутериш говори по проблема по време на дебат на Съвета за сигурност относно сътрудничеството между Организацията на обединените нации и Организацията на Договора за колективна сигурност, Общността на независимите държави и Шанхайската организация за сътрудничество в борбата с терористичните заплахи. Описвайки заплахата от тероризма, той каза, че новата граница е кибертероризъм: използването на социални медии и тъмната мрежа за координиране на атаките, разпространяване на пропаганда и набиране на нови последователи. В отговор на тази безпрецедентна заплаха се предприемат безпрецедентни действия. Глобалната стратегия на ООН за борба с тероризма и свързаните с нея резолюции на Съвета за сигурност осигуряват цялостна рамка. \"Проследяването и унищожаването на терористични групи е от жизненоважно значение, но това е само една от многото мерки. Трябва да допълним мерките за сигурност с усилия за превенция, които идентифицират и решават основни причини, като същевременно винаги зачитаме правата на човека.\", каза още той. Шефът на ООН призова за предоставянето на повече възможности за младите хора, каза той. Важната роля на Организацията на договора за колективна сигурност, Общността на независимите държави и Шанхайската организация за сътрудничество в борбата с терористичните заплахи е поставена като фокус на дебата. Гутериш изтъкна необходимостта от международно сътрудничество като първи приоритет на антитерористичната стратегия. В заключение шефът на ООН заяви, че сътрудничеството между Организацията на обединените нации и трите организации се задълбочава, тъй като обхваща все по-голям брой въпроси.", "date": "2019.09.26", "title": "Гутериш: Кибертероризмът е заплаха №1 за света"}
{"url": "https://www.monitor.bg:443/bg/a/view/7-jeni-na-pojarnikari-rodiha-ednovremenno-176337", "text": "В американския град Солсбъри, Северна Каролина, седем съпруги на пожарникари, работещи в една и съща пожарна, са родили по едно и също време, съобщи информационният портал на WNBC. За първи път медиите обърнаха внимание на жените през март. Тогава всички бяха на различни етапи от бременността си и заедно си направиха снимка в униформите на съпрузите си. Снимката беше широко разпространена в социалните мрежи. През септември Брайана Мишел, която направила първата снимка, решила да заснеме същите жени с техните новородени деца. \"Не мога да повярвам, че са минали шест месеца от момента, в който е направена снимката с бъдещите майки. Времето лети, а сега щастливите и здрави деца и техните родители позират в пожарната“, каза американката. Жените казаха пред репортери, че не знаят, че са забременели по едно и също време и не са знаели за плановете на другите да имат деца. \"Може би съпрузите ни са го планирали“, пошегува се една от тях. През май беше съобщено, че в американския град Бостън, Масачузетс, 14 медицински сестри от онкологичното отделение на местната болница са забременели едновременно. Една от тях очакваше близнаци.", "date": "2019.09.26", "title": "7 жени на пожарникари родиха едновременно"}
{"url": "https://www.monitor.bg:443/bg/a/view/britanskija-bejanec-na-gosti-v-zamycite-na-krum-i-simeon-i-176338", "text": "Патриотично ми е mates, Миналата седмица беше Деня на независимостта на България и още ми е развълнувано. Както знаете аз не съм оттук и (ако питате Борис Джонсън) съм за малко. Отскоро съм българин, но пък за сметка на това all my life преди това съм бил британец. При нас в UK освен Bank Holidays и рождения ден на Кралицата други national празници си нямаме. Затова и се поинтересувах от това какво точно празнувате на Independence day. Прочетох Манифеста за независимостта на България. Четох за омразния Берлински договор, четох за княз Фердинанд, за това, че е първият монарх в света летял със самолет. Най-вече, обаче за това, че провъзглавсява независимостта на България. С този акт най-сетне се слага край на bloody Берлински договор, пали се фитила на “Бурето с барут на Европа” (както са наричали Балаканите именно заради несправедливите клаузи в Берлинския договор) и се дава старт на поредица от събития довели до World War One. Не знам дали знаете, но цялата работа с Независимостта идва заради БДЖ. Или както се е наричала тогава Железницата на Барон Хирш. Като цяло икономиката на България е била задушена, защото тя не е имала право да подписва международни договори, а като територия (макар и суверенна) на Османската империя са важели многото Режими на капитулация. Това са exclusive договори с най-мощните държави, според които те могат да си търгуват тук без да плащат данъци и без законодателството да важи за техни поданици. Най-брутална е била работата с основния asset на България -железницата, по която се движи Ориент експрес. Тя не само, че е собственост на чужда компания, ами и условията, при които работят българите в нея са били нечовешки. В един момент на хората и на government им писва и национализират железницата. Символично целият акт на неподчинение става, когато Царя и членове на правителството се качват на влака от Русе и тръгват за Велико Търново. Именно в Царския влак е написан манифеста. Когато стигат в Старата столица, пък Фердинанд прочита манифеста под бурните овации на събралия се народ. Glorious times, не ще и дума! Поради цялата ми excitement от тия събития и аз реших да започна поредното ми journey из славните български земи именно от Старата столица. Въпреки настояването на моята любима Добромира да прекараме поне този дълъг weekend (втори в рамките на месец) в Гърция „като нормалните българи“, аз бях непреклонен – ще почетем славната българска история. Какъв по-добър начин да го сторим като посетим първите столици на древната ми нова родина – Плиска и Преслав. What a good luck, че и двете се намират на 160км. от велико Търново, където бяхме установили нашия базов лагер за тази expedition. До Плиска се стига за около 2 часа с кола. Дори по-малко, ако знаеш къде са камерите на КАТ. Well, аз не ги знаех, все пак съм bloody чужденец! Два фиша и един рушвет ( за кафе) по-късно бяхме в Национален историко-археологически резерват „Плиска“. Тук, mate е първата столица на България, основана през 681г. Нито една от държавите в днешна Европа не е съществувала тогава. По това време Светите земи тъкмо са били завладени от последователите на една наскоро създадена религия наречена Ислям. В Китай е започвала да управлява могъщата династия Тан, при която държавата е достигнала разцвета си (започнали са да правят първите книжни пари). По това време в Америка Маите строят един от най-красивите си градове – Пеленке. А във Великобритания, римляните тъкмо са се изтеглили, а викингите още не са я завладели. По това време в славната ми родина има 7 different кралства и вероятно някъде в този период е царувал (ако въобще е съществувал) Крал Артур. На фона на всички тези събития Плиска е бил един от най-гигантските градове в Европа с площ около 23,3 кв. км., защитен от три отбранителни пояса- земен ров, каменни стени високи 12м и тухлени укрепления около двореца. За съжаление няма как да разберете всички тези неща, докато се разхождате в Плиска. As you can see, към момента останките от този могъщ някога град, представляват няколко реда каменни блокове изкопани и консервирани от археолозите. Дори митичната Базилика на около километър от Плиска, в която са покръстени българите и вероятно учениците на Кирил и Методий там са редактирали славянската азбука, не изглежда особено впечатляващо. Възстановени са част от стените на Базиликата, но изглеждат като random кооперация в Манастирски ливади. Also, митичният минерален извор, който тече в самата базилика е циментиран като кладенец и отгоре му има залепена бележка „Моля, не пийте от водата“. The truth is, че дори и това е можело да остане тайна за нас, ако не е бил известният чешки археолог Карел Шкорпил. В началото на миналия век this dude е бил толкова убеден, че може да намери древната столица на българите, че се е изпокарал с всички тогавашни учени и е организирал разкопки в шубраците, които открил след собствените си изчисления базирани на стари надписи. Also този mate е намерил време да участва в съдаването на първия футболен клуб у нас, който като всички яки неща of course се е намирал във Варна. Днес Шкорпил е един от най-бележитите българи, макар и не по рождение ( не знам дали ви напомня за някого), а гробът му е в самия комплекс Плиска, точно до музея. By the way в музея освен печат от 100-те туристически обекта, можете да видите и иннтересни артефакти, като например средновековна игра на дама. След Плиска, минахме през Каспичан, което беше причина( I don’t know why) няколко пъти да опровергавам Додо, че нямам баба в този град. На въпросите ми защо твърди, че тук е родното място наmay granny получих само подигравателен laugh. Така в игри и закачаки (на мой гръб of course) стигнахме до Велики Преслав. Това е втората столица на България. Най-великият владетел на държавата Цар Симеон I я премества тук . Мястото е доста по clever подбрано. От едната страна тече река, от другата има високи хълмове, а точно срещу него е пътят, който води към прословутия Върбишки проход. Градът е бил typical Средновековна столица, забележителното в него са многото находки, които са показателни за културния разцвет на България по това време наречено неслучайно Златен век. Иначе останските не са особено impressive. В Преслав има малко повече запазени каменни стени и доста повече зидария от съвременни майстори-възстановчици. Част от reconstructed крепостни стени изглеждат добре, но когато се качиш на някоя кула трябва да внимаваш да не се набодеш на стърчащата арматура. Тук за разлика от Плиска можеш да прекараш повече време за разходка. Заради nature красоти можеш поне един час да загубиш. А ако си направиш пикник можеш и повече, but that’s not the point. Музеят във Велики Преслав е also велик. Макар и да се намира далеч от двореца, на път за града, този музей има доста богата колекция от антики. Най-впечатляващото, обаче са макетите на древния град. Най-сетне успях визуално да се уверя колко impressive е била столицата на България при Златния век. Иначе самият град Преслав, имаше вид на отдавна завладян от чужд на българите етнос, if you know what I mean. Не се амбицирахме да търсим подходяща кръчма, тъй като бяхме хапнали по път, а и обикалянето по камънаци ни беше изтощило. Затова седнахме в едно относително приятно кафене в центъра на града пихме по бира (или шоколадово фрапучино в случая на Додо WTF?!) и се отправихме по дългия път към дома. Хич не съм съгласен, ако си мислите, че да посетиш Плиска и Преслав е waste of time. Да, останките от тези славни градове не са особено впечатляващи, обаче come on! Вие, можете ли да се похвалите, че сте били там където е било онова историческо party, на което Хан Крум е пил вино от позлатения череп на император Никифор. Well, I can. PS", "date": "2019.09.26", "title": "Британския бежанец: На гости в замъците на Крум и Симеон I"}
{"url": "https://www.monitor.bg:443/bg/a/view/koreja-iska-uchastie-v-goreneto-na-bokluka-na-sofija-176326", "text": "Република Кория иска да участва в проекта на Столичната община за играждане на RDF гориво от отпадъци. Това стана ясно след среща на премиера Бойко Борисов с южнокорейския му колега Ли Нак-йон в Сеул. От думитите на Ли Нак-йон стана ясно, че именно той е помолил Борисов корейски фирми да участват в проекта. Цялата стойност на инсталацията е 157 млн. евро и е предвидено да бъде на площадка на ТЕЦ - София в района на Централна гара. Ли Нак-Йон приветства стремежа на странaта ни  Всичките тези усилия на България по думите на корейския премиер са предпоставка за създаване на нови работни места и икономическо развитие. Той отбеляза също, че производството на слънчева енергия от корейския фирми у нас е било в основата за подписване на сътрудничество между двете страни в областа на енергетиката. Борисов отново изрази надежда, че правителството на Южна Корея ще окаже нужната политическа подкрепа частни компании да инвестират у нас. „Надявам се след днешните срещи да имаме сближаване на позициите и да се толерира частния бизнес в Корея да инвестира в България“, посочи Борисов. Двамата премиери се обединиха и около засилването на сътрудничеството в сферата на туризма. Борисов призна, че България си прави сметка дали директната самолетна връзка между Хърватия и Южна Корея може да бъде прикачена и към нашата страна. Българският премиер извади на преден план и взаимоотношенията на двете страни в образованието като изтъкна, че Софийския университет има силна катедра по кореистика.", "date": "2019.09.26", "title": "Корея иска участие в горенето на боклука на София (СНИМКИ + ВИДЕО)"}
{"url": "https://www.monitor.bg:443/bg/a/view/rumen-draganov-zagubite-ot-tomas-kuk-shte-padnat-do-15-mln-evro-176315", "text": "- Най-важно е да кажем, че „Томас Кук“ не е обявил фалит. Една голяма част от фирмите в групата, които са напълно самостоятелни, потвърдиха тяхната стабилност и отдалеченост от организацията. Като цяло можем да кажем, че българските хотелиери ще претърпят по-малка щета от тази, която предвиждахме от една цялостна несъстоятелност на „Томас Кук“. Тоест всички плащания към хотелите от Скандинавия, Полша, Чехия, голяма част от Германия и Русия ще бъдат направени в посочените срокове. А те са в рамките на 60 дни, след като е приключила съответната пакетна услуга към туристите и тя е била фактурирана. От тази гледна точка афектирани ще бъдат много по-малък брой хотели. - Сега ще правим изчисления, но при всички положения говорим за минимизиране на загубите вследствие от неплащане на „Томас Кук“ - UK. Видяхте и че посланичката на Великобритания заяви, че компанията е обслужила около 18 000 туристи, което е много по-различно от 400 000, както се твърдеше в началото. Доколкото разбрахме, „Томас Кук“ е подготвила и нов оздравителен план, който е изискан от кредиторите, и всъщност на 23 септември през нощта беше спирането на дейността на компанията, но не и обявяването на фалит. - Видях информацията, но не мога да разбера защо всички говорят за фалит и защо новината се превежда по този начин. Те обявиха, че ще прекратят дейността за определен период, но в същото време подготвят документи, с които да поискат рефинансиране. На този етап няма обявен фалит. „Томас Кук“ предложи 20% изкупуване на акциите от туроператора, което означава, че 80% от фирмите стоят стабилно на пазара. Като цяло самолетите ще продължат да летят, те са собственост на частни лица. От цялата ситуация, която изглеждаше доста застрашаваща, защото наистина е голяма катастрофа, можем да кажем, че загубите ще бъдат минимизирани в рамките на 12 - 15 млн. евро, което е драстично по-малко от 36 млн. евро, които се прогнозираха в началото. И каквото и да се случи, туристите, които пътуват с „Томас Кук“, ще бъдат превозени чрез други туроператори догодина. Затова трябва да се борим да спечелим по-голям дял пазари. - До другото лято има достатъчно време да се предоговорят всички леглови капацитети, които ще поемат обемите на компанията, ако тя не възстанови дейността си на 1 октомври. Много чужди инвеститори обаче заявиха готовност да участват в рефинансирането на „Томас Кук“, твърде вероятно е туроператорът да остане на пазара, но преструктуриран. - Изправени сме за втори път пред ситуация, в която се налага да се включи английският Гаранционен фонд по отношение на България. Първият път беше през 1987 година, когато бяха изтеглени туристите на фирмата „Томсън“. Тогава оплакването беше, че англичаните получават изключително малко като количество храна за закуска, а руснаците - много повече. Дори британските медии се появиха със заглавия за страната ни „Ваканция за отслабване“. Оправданието на „Балкантурист“ тогава беше, че англичаните получават много по-качествена храна на закуска. - Точно така, беше заради количеството на предлаганата храна. - Финансовите проблеми на компанията започват от 2011 година и са следствие на прекомерното разрастване на фирмата. Има един принцип в икономиката - че трябва да знаеш доколко можеш да нарастваш. От тази гледна точка принципът, който изповядваше „Томас Кук“ до края на 90-те, беше, че туроператор трябва да се занимава само с туроператорска дейност, хотелиерите - с хотелиерска, и т.н. В момента, в който „Томас Кук“ стана хотелиер и превозвач, фирмата се разрасна и беше застигната от новите дигитални технологии. Твърде вероятно е сега кредиторите да приемат условията на управляващия борд на фирмата, защото отписването на 2 млрд. евро задължения към банките би влошило портфейлите на банките кредитори. Също така щетата от закриването на „Томас Кук“ би била огромна. - При всички положения трябва да преструктурираме всички договори към „Томас Кук“ и към други подобни фирми. Няма как в днешния дигитален свят да се изисква клиентите да заплатят през март, а туроператорът да се издължава на хотелиерите през ноември. Не само България, но и страни като Турция, Гърция и Испания ще предприемат други мерки по отношение на тези договори. Най-малкото, което ще направим, е нашите договори да са адекватни на тези в други държави. Също така трябва да се премахнат тези предплащания, на база на които се дължи разсрочване във времето. Грешката, която сега се допусна, не бива да се повтаря за в бъдеще. Вторият голям извод е изключително добрата организация на британския Гаранционен фонд, който години наред се опитваме да наложим в България. Лошата схема, която предлагаме на нашите туристи чрез т.нар. застраховка, е отговорност на туроператора. Ако английските туристи трябваше да се връщат по българската система, щеше да се стигне до световна туристическа каша. - Летният сезон показа, че туризмът ни се развива стабилно. Все пак нека имаме предвид, че движението в сектора е синусоидално. Имаме плюсове и минуси. Тази година беше с ясно изразен нисък, среден и висок сезон, който продължава и сега. Видяхте, че всъщност кризата ни завари с пълни хотели. Имаме да извозваме хиляди английски туристи. Но все пак става дума за около 2000 души от общо 6000 туристи на „Томас Кук“. Всички останали са към други фирми.", "date": "2019.09.26", "title": "Румен Драганов: Загубите от „Томас Кук“ ще паднат до 15 млн. евро"}
{"url": "https://www.monitor.bg:443/bg/a/view/testove-bavjat-3-chasa-prodajbata-na-vinetki-176329", "text": "Тестове на захранването на единия от двата центъра за данни на Националното тол управление - т.нар. елки на тол системата са планирани днес, между 12.00 и 15.00 ч., съобщиха от Агенцията \"Пътна инфраструктура\" /АПИ/. Възможно е да възникнат частични забавяния и прекъсвания, които биха могли да затруднят продажбите на електронни винетки. За избягване на риска от проблеми с покупката на е-винетка по време на планираните тестове от АПИ препоръчват на водачите внимателно да планират пътуването си по републиканската пътна мрежа и да купят електронната си винетка своевременно. Този вид тестове се правят веднъж на два месеца.", "date": "2019.09.26", "title": "Тестове бавят 3 часа продажбата на винетки "}
{"url": "https://www.monitor.bg:443/bg/a/view/vzriv-v-universitet-v-kolumbija-176327", "text": "Няколко души пострадаха при взрив в Националния педагогически университет в столицата на Колумбия, Богота, съобщи учебното заведение. „Стана експлозия вътре в университета, в резултат на която има ранени. В настоящия момент се оценяват щетите, нанесени на имуществото“, се казва в изявление на университета, публикувано в Туитър. По данни на изданието El Tiempo, петима души са ранени и са закарани в болница. Трима от тях се намират в тежко състояние. Университетът отбелязва, че покрай сградата се е провеждал протест през целия ден.", "date": "2019.09.26", "title": "Взрив в университет в Колумбия "}
