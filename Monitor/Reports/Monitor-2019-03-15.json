{"url": "https://www.monitor.bg/bg/a/view/kolko-sa-loshite-v-strashnija-film-159852", "text": "Ние сме лошите в страшния филм, тъй пожела си съдбата. Мъжки момчета сме, знаем сами - лоши ще бъдем докрай! Черните ни дрехи крият от вас колко са бели душите ни. Текстописецът на известната песен на Слави Трифонов отдавна го е казал – хора с чисти души, но мъжки момчета са лоши герои в страшен филм. Като осъдените на доживот за убийства и други тежки престъпления. Всъщност не се знае дали ще бъдат лоши докрай, но май имат чувство за хумор. Събрали се, разбрали се и тръгнали да съдят държавата, че не могат да правят секс без камери. Става въпрос не за секса в затворническите килии, който се снима само с мобилни телефони, а за удължените свиждания в специални стаи, които са под видеонаблюдение. Тази екстра се дава като награда и поощрение на лишените от свобода. Дали са толкова наивни да смятат, че подобни помещения ще останат без контрол? А ако някой доживотник се ядоса и вместо нежности реши да удуши жена си? Като няма камера, кой може да разбере и да се притече на помощ? Може да звучи елементарно, но е логичен въпрос.  В съдебната зала се явиха млади, здрави и силно тренирани мъже. Някои от тях са с вид на командоси, а един-двама са и бивши полицаи. 12 от 15-те жалбоподатели са с доживотни присъди. Какво по-лошо може да им се случи, ако нападнат някого в зала без видеонаблюдение? Може би и самите те знаят, че искането им е „леко“ неприемливо.  Изненада е, че нямат адвокати, а се защитават сами. За сметка на това пък Българският хелзингски комитет побърза да изпрати адвокат да нагледа делото. Няма лошо, но след като съдът реши заседанието да е закрито заради безопасността на хората в залата и за осигуряване на обществения ред там, въпросният правозащитник взе че се обиди. Ти да видиш! „Обидена съм, че не съм допусната. Разбирам, че журналисти не се допускат, но адвокат на БХК!“, заяви дамата. Явно тя се смята за специален извънреден и пълномощен посланик и съдебните решения не я засягат.  А момчетата, дето съдят държавата, се поразходиха от затворите до съда. Нито една от съпругите и приятелките им не дойде да участва в цирка. От срам ли, от свян ли, не знам. До месец, два Върховният административен съд, който е втора инстанция по делото, трябва да вземе своето решение. Каквото и да е, вече е опровергана онази част от песента за лошите момчета, в която се пее: „Забравете даже наш’те имена! Копелета гадни бяхме всичките, до един, ала така ни обичахте“. Няма как да бъдат забравени имената на сговорили се убийци да съдят държавата. Пък било то и заради секс.", "date": "2019.03.15", "title": "Колко са лошите в страшния филм?"}
{"url": "https://www.monitor.bg/bg/a/view/izgoniha-zam-kmet-na-haskovo-ot-jilishte-za-socialno-slabi-159840", "text": "Зам.-кметът на Хасково Милена Янузова е с едномесечно предизвестие да напусне общинското жилище за социално слаби, което заема в момента. Янузова стана заместник на кмета Добри Беливанов през декември м.г. и отговаря за евро проектите в общината.В момента висшата чиновничка плаща 70 лева наем за жилище, което по принцип е за социлно слаби семейства, въпреки че заплатата й е около 1900 лева. Изнасянето става по заповед на кмета Добри Беливанов. „Проблемът е с това, че общината разполага само с 5 ведомствени жилища, които може да предоставя на свои служители, които не са от Хасково. Ще търсим начин да увеличим броя на ведомствените жилища, ще го предложим на общинския съвет тази промяна“, каза кметът Добри Беливанов. На практика няма как ведомствените общински жилища да бъдат увеличени без това да е за сметка на намаляване на апартаментите за социално слаби. В момента такива жилища заемат неправомерно полицай, семейство лекари и психиатър. Техните заплати обаче на са като на зам.-кмета Янузова и е по-лесно да се приеме, че трудно ще останат на работа в Хасково, ако плащат и наем по пазарни цени. Разкритията в Хасково станаха след разпоредена проверка в цялата страна от Върховната административна прокуратура, след като се оказа че общините масово нарушават сами наредбите, които са приели.", "date": "2019.03.15", "title": "Изгониха зам.-кмет на Хасково от жилище за социално слаби"}
{"url": "https://www.monitor.bg/bg/a/view/lubo-kirov-aplodira-alisa-v-ogledalnija-svjat-159799", "text": "Певецът Любо Киров аплодира бурно децата от група „Бон-Бон“ по време на мюзикъла „Алиса в Огледалния свят“. Изпълнителят на „Летим“ присъства на премиерата на постановката, която се състоя снощи. На сцената близо 60 деца смениха 100 уникални костюма, дело на художничката Златка Вачева. Днес е втората премиерна дата на зрелищния мюзикъл, но билетите отдавна са разпродадени. Първата възможност за желаещите да се насладят на спектакъла е 6 април. От \"Бон-Бон\" планират и турне в по-големите градове на страната. “Алиса в Огледалния свят” не е представян в България досега. На режисьорския стол сяда Бисерка Колевска, а хореографията е поверена на Жасмина Стоянова.", "date": "2019.03.15", "title": "Любо Киров аплодира „Алиса в Огледалния свят“"}
{"url": "https://www.monitor.bg/bg/a/view/idvat-oblaci-i-zatopljane-prez-uikenda-159857", "text": "През нощта ще е предимно ясно. Минималните температури ще са от 0 до 5 градуса. Облачността ще е променлива, след обяд - по-често значителна, но вероятността за валежи е малка. Около и след обяд вятърът ще се ориентира от северозапад, ще се усили и ще е умерен, временно - и силен. Ще се затопли чувствително и максималните температури ще са между 16 и 21 градуса. Над Черноморието облачността ще е променлива, по-значителна след обяд, но ще е почти без валежи. Максималните температури ще са 8-10 градуса. Температурата на морската вода е 7-9 градуса. Вълнението на морето ще бъде 2-3 бала. Над планините облачността ще е променлива, по-значителна след обяд, но вероятността за валежи е малка. Ще духа силен, по най-високите части - и бурен, северозападен вятър. Температурите ще се повишат и максималната на височина 1200 метра ще бъде около 10 градуса, на 2000 метра - около 3 градуса. В неделя и в понеделник ще е предимно слънчево, през втория ден преди обяд на места в източните райони - с намалена видимост. Още в неделя вятърът ще отслабне; в Източна България ще стане югозападен, ще бъде слаб до умерен, в останалата част от страната ще е слаб, променлив по посока. Максималните температури в понеделник ще са между 20 и 25 градуса, минимални - между 4 и 9 градуса.", "date": "2019.03.15", "title": "Идват облаци и затопляне през уикенда"}
{"url": "https://www.monitor.bg/bg/a/view/atentatoryt-ot-nova-zelandija-poseshtaval-istoricheski-mesta-u-nas-159856", "text": "Теророристът,  , е посещавал исторически места у нас в периода от 9 до 15 ноември 2018 г. Това съобщи главният прокурор Сотир Цацаров след среща на службите свикана от премиера Бойко Борисов в Министерския съвет. Атентаторът   с полет от Дубай. На следващия ден наел кола, с която обиколил София, Плевен, Габрово, Велико Търново, Казанлък, Пловдив, Асеновград, Бачково, Банско, Благоевград и Перник. На 15 ноември с румънска самолетна компания излетял за Букурещ, където също наел автомобил, с който стигнал до Унгария. Цацаров обясни, че се проверяват кредитните карти и местата, които е посетил, за да се установи пълния маршрут на атентатора. “Няма данни за евентуална терористична дейност, или връзки на лицето на наша територия”, каза главният прокурор. Посещението на убиеца у нас не е единствената му визита на Балканите. През 2016 г. в периода 28-30 декември в бил в Сърбия, като преминал през Черна гора, Босна и Херцеговина и Хърватска, обясни маршрутът Цацаров и допълни, че се е придвижвал с автобус и тогава не е минавал през територията на България. “Пътуванията са свързани преди всичко с посещения на места свързани с историята на балканските страни и битки между християнската и османската армия”, каза Цацаров. Той обясни, че страната ни работи с партньорските служби на САЩ, Австралия, Нова Зеландия, Дубай и страните на Балканския полуостров, за да установят допълнителни подробности. От своя стана вицепремиерът и външен министър Екатерина Захариева заяви, че атентаторът няма нищо общо с България. “Ние сме толерантен народ и живеем в мир и разбирателство. Не искаме по никакъв начин този акт да бъде свързан с България. Още веднъж изказвам съболезнования на семействата на жертвите и на целия новозеландски народ”, каза Захариева. Вътрешният министър Младен Маринов пък заяви, че засега не се налагат допълнителни мерки за сигурност около джамиите у нас.", "date": "2019.03.15", "title": "Атентаторът от Нова Зеландия посещавал исторически места у нас"}
{"url": "https://www.monitor.bg/bg/a/view/ostaviha-zad-reshetkite-britaneca-s-53-samolichnosti-159855", "text": "41-годишният британец Оуен О`Нийл Улолкот остава зад решетките, реши Бургаският окръжен съд. Той остава в ареста докато тече процедурата по екстрадирането му на Острова. Чужденецът бе закопчан преди дни до Руската гимназия в Бургас при спецакция на полицията.  Той е издирван с Европейска заповед за арест, издадена на 21-ви февруари тази година от Магистратски съд в гр. Лийдс. Престъплението, за което Оуен се издирва в страната си е заговор за извършване на грабеж, което според британския криминален закон се наказва с доживотно лишаване от свобода. В Европейската заповед за арест е посочено, че престъплението е извършено през септември 2015 година в автосервиз в гр.Лийдс. Собственикът на търговския обект е бил ранен с мачете, а по време на грабежа нападателите са използвали и зареден револвер. Самият грабеж е извършен от други 4 лица, а според британските власти Оуен  го е планирал и е осигурил превозно средство за извършването на грабежа, при който  са отнети части за автомобили, възлизащи на 140 000 британски паунда.  В съдебната зала стана ясно, че издирваният британец от 2 години живеел на съпружески начела в Килифарево заедно с приятелката си 32-годишната Лонда Луйс Линда Картър и дъщеря им. Но пребивавали там обаче постоянно, защото често пътували по света. Лонда показа пред бургаския съд международния паспорт на Оуен, с който доказа самоличността му. Тя заяви, че е дошла до Бургас по собствено желание, за  да защити бащата на детето си. „От 4 седмици сме в България, живеем и в Килифарево, и в Бургас. В Бургас сме отседнали в хостел в центъра на града. Познавам Оуен от много години и удостоверявам, че това е той”, каза Лонда.  Задържаният пък обясни, че през 2016 година е бил арестуван във Великобритания, но нямал повдигнато обвинение и е бил пуснат на свобода. „Тук и чак сега разбрах, че са ме издирвали от Великобритания и че имам 3 заповеди за арест заради заговор за грабеж”, каза Оуен в съдебната зала. Той твърди, че преди години  наел миниван, който дал на други хора и едва после разбрал, че с него е  извършен грабежа в автосервиза.  По време на съдебното заседание стана ясно, че в началото на февруари т.г. Оуен е бил задържан от полицейски служители във Велико Търново за 24 часа заради шофиране в нетрезво състояние. По негови думи, по време на престоя му в ареста, той поискал да отиде до тоалетна, но  униформените му отказали. Затова демонстративно си извадил половия орган и направил опит да уринира пред тях. Агличанинът дори нарекъл полицейските служители фашисти, защото отказали да го пуснат до тоалетната. Историята бе разказана от самия арестант, който явно мислеше, че по този начин ще омилостиви магистратите. ", "date": "2019.03.15", "title": "Оставиха зад решетките британеца с 53 самоличности"}
{"url": "https://www.monitor.bg/bg/a/view/sled-spor-za-jena-moldovec-grymna-rusnak-v-burgas-159846", "text": "Свиреп скандал заради любовен триъгълник едва не завърши фатално с труп. Руснак и молдовец се млатиха и гърмяха, в спор за  сърцето на неизвестна дулсинея.  Драмата се разиграла в около 22 часа в четвъртък вечерта в Бургас. Двамата си уредили среща, на която трябвало да си изяснят отношенията с дамата и да се разберат. Вместо това обаче сглядата прераснала в бой. Молдовецът е гръмнал с газов пистолет 20-годишния руснак, след което избягал. Пострадалият Никита, който е постоянно пребиваващ в морския град е бил открит от случайни минувачи в безпомощно състояние, близо до руската гимназия в комплекс \"Лазур\". Той е откаран в бургаската болница без опасност за живота, но със сериозни наранявания. Разследващите са установили, че руснакът и молдовеца били в доста обтегнати отношения. Дни наред се изяснявали по телефона и в социалната мрежа, а накрая решили да се видят на живо и да се разберат. Зад влошените им отношения най-вероятно стои спор за сърцето на жена, смятат запознати със случая. Двамата си уговорили среща по фийсбук и решили да е по тъмно. В уречения ден и час те се срещнали в тъмна уличка близо до руската гимназия в бургаския комплекс \"Лазур\". Още с първите думи, вместо да се разберат започнали да се карат и скандалът ескалирал до бой. Докато се млатили молдовецът извадил газов пистолет и стрелял почти от упор в съперника си, който паднал почти в безсъзнания на земята. Малко по-рано при ръкопашната схватка Никита паднал на земята и ударил лошо главата си в асфалта.  В момента той е настанен в отделение „Неврохирургия“ на  МБАЛ – Бургас с комоцио и съмнение за фрактура на черепа, без опасност за живота. Самоличността на  молдовеца вече е установена и полицията го издирва.  От бургаската полиция уточниха ,че по случая е образувано досъдебно производство. Беглецът ще бъде подведен под наказателна отговорност за нанасяне на средна или тежка телесна повреда и е заплашен от ефективна присъда  в затвора.", "date": "2019.03.15", "title": "След спор за жена: Молдовец гръмна руснак в Бургас"}
{"url": "https://www.monitor.bg/bg/a/view/i-cvetanov-jahna-f-16-159844", "text": "След като военни летци и журналисти изпробваха възможностите на F-16 Block 70, за покупката на каквито изтребители България преговаря със САЩ, на специалния симулатор на Lockheed Martin в София се качи и шефът на ПГ на ГЕРБ Цветан Цветанов. След полета той написа във Фейсбук, че лично се е убедил, че този самолет разполага с най-модерните технологии и че придобиването му ще гарантира на армията ни капацитет, съответстващ на НАТО. По думите на Цветанов е възможно евентуалната сделка да бъде парафирана от НС през юли.", "date": "2019.03.15", "title": "И Цветанов яхна F-16"}
{"url": "https://www.monitor.bg/bg/a/view/vyvejdat-sredna-cena-na-stroeja-na-magistrali-obzor-159838", "text": "Средна цена на разходите за всяка работа по магистрали и други инфраструктурни проекти иска да въведе държавата при усвояване на европари в следващия програмен период. Цените ще се получат след създаването на база данни, която ще събере от всички реализирани проекти до момента. Това стана ясно по време на строителен форум вчера в София. Методологията за финансиране ще се определя от събраните данни, но и от настоящата икономическа и пазарна ситуация, инфлация и др. защото цените за средните разходи са изоставащи спрямо реалните заради динамичния пазар на труда, горива, механизация, затова предпочита въвеждането на прагове на цените по примера на развитите европейски държави, обяви председателят на УС на Камарата на строителите в България (КСБ) инж. Илиян Терзиев. Но според вицепремиера Томислав Дончев всяко непазарно поставяне на горен или долен праг на цени е изключително рисково упражнение, „защото колко струва едно нещо, не може да знае никой експерт. Трябва едно нещо да струва, след като е имало конкурентна процедура“, коментира Дончев. Тепърва ще се води дебат по механизма, който ще опрости контрола на проектите, ще отпадне голяма част от бюрокрацията за бизнеса, както и ще се знаят необходимите пари, защити евентуалните промени във финансирането зам.-министърът на регионалното развитие Деница Николова пред родните строители. От Европейската комисия искат визия за икономическото и социалното развитие през следващите години. Регионалните и социалните различия са доста силни - В Софийския регион се генерира 50% от БВП, а заплащането е 8 пъти по-високо от останалите региони на страната, коментира Аурелио Сесилио от ГД „Регионална политика и селищно устройство“ в ЕК. Европейското финансиране освен подобрения води до задълбочаване на демографската криза, призна и Николова. „Получава се миграция към тези територии, които предлагат по-добро качество на живот и обезлюдяването на други места“, посочи зам.-министърът. В бъдеще може да се комбинират финансовите инструменти, но вече на ниво регион. Пари за оценка и проектиране на проекти, които да се започнат още в началото на новия програмен период, поискаха строителите. Нови възможности се откриват пред бранша, обяви председателят на Комисията по регионално развитие в Европейския парламент Искра Михайлова. В трансграничните проекти, финансирани от инструмента „За свързана Европа”, ще бъде включена транспортната връзка с Ниш. Друг пример е и която може да се подкрепи в комбинация с други финансови инструменти. „Това е типично голям проект, който е по възможностите на българските строителни компании“, коментира Михайлова. Една от основните цели на ЕС е запазването на сигурността по границите, припомни евродепутатът. Това ще стане чрез инвестиции в инфраструктурата на Африка с бюджет от 80 млрд. евро. „Може би е време да си спомним добрия опит на българските фирми, работили в Африка, да разширим кръгозора си и да помислим за възможности за работа извън територията на България“, завърши Михайлова. За жп инфраструктура за следващия програмен период България ще поиска от ЕС около 2 млрд. лева. Половината сума ще бъде за връзките със Северна Македония и Сърбия. \"През следващите няколко месеца ще дефинираме обхвата на проектите в сектор „Транспорт“, които ще залегнат за изпълнение в периода 2021-2027 г. И след 2020 г. ще продължим да работим по подобряване на свързаността в региона, като фокусът ни е насочен към Северна България и трансграничните връзки“, посочи транспортният министър Росен Желязков. „Предстои да направим проучване за необходимостта и алтернативите за развитие на жп инфраструктурата по направлението „Север-Юг”, коментира още транспортният министър.", "date": "2019.03.15", "title": "Въвеждат средна цена на строежа на магистрали (ОБЗОР)"}
{"url": "https://www.monitor.bg:443/bg/a/view/ryst-na-registriranite-koli-u-nas-prez-fevruari-159830", "text": "9.8% повече коли са регистрирани у нас през февруари 2019 г., сочат данни на Европейската асоциация на автомобилопроизводителите. За миналия месец регистрираните автомобили в страната са 2 809, което е с 250 коли повече в сравнение с 2018 г. За втория месец регистрираните коли на територията на Европейския съюз (ЕС) намаляват - с 1% по-малко или 1 114 692. За първите два месеца пък спадът е в размер от 2.9%. Най-голяма липса на интерес има в Холандия (17.6%), Кипър (16.3%) и Швеция (13.1%). Най-висок ръст на регистрациите пък отбелязват в Литва (68.6%), следвана от Румъния (26.8%) и Унгария (11%). Разликата за първите два месеца на годината в България обаче е скромна – 2.6% в сравнение със същия период на 2018 г. или това са 5 153 регистрирани автомобила, с 129 повече в сравнение с 2018 г. За периода януари-февруари на 2018 г. в ЕС има 2 379 062 превозни средства. През 2019 г. пък те са 2 310 099.", "date": "2019.03.15", "title": "Ръст на новите коли с 10% у нас през февруари"}
{"url": "https://www.monitor.bg:443/bg/a/view/plemennik-vliza-za-6-godini-v-zatvora-159827", "text": "6-годишен престой зад решетките при първоначален строг режим очаква 26-годишен жител на село Елхово, община Николаево, който застана пред Темида по обвинение в изнасилване на леля си. Велчо Рашев посегнал на близката си родственица през нощта на 10 срещу 11 май м.г. като успял да удоволетвори извратените си желания чрез жесток побой. 63-годишната жертва не подозирала намеренията на госта , който от доста време не била виждала и дори го нагостила и почерпила. След като Велчо си  тръгнал домакинята започнала да оправя леглото си за лягане, но межувременно наскоро излезлият от затвора и зажъднял за женски ласки изверг нахлул обратно в стаята и започнал да я души, настоявайки за взаимност. Ден по-късно жената отишла при лекар, който установил множество синини по тялото й, а извергът бил окован в белезници след сигнал от пострадалата.  В хода на съдебното заседание е установено, че Рашев има зад гърба си 7 осъдителни присъди, основно за грабежи, за последно е бил в затвора до декември 2017-а. Съдът в Казанлък е постановил за рецидивиста 9 години затвор, но присъдата била намалена с 1/3 заради направените от него пълни самопризнания. Размерът е потвърден и от окръжния съд в Стара Загора след жалба на осъдения, който се ожалил от „прекалена строгост“.  ", "date": "2019.03.15", "title": "Племенник влиза за 6 години в затвора "}
{"url": "https://www.monitor.bg:443/bg/a/view/pensioner-zagina-pri-pojar-v-doma-si-159829", "text": "Овъглен труп на 69-годишен мъж намериха огнеборци в село Оризово, пристигнали по сигнал на телефон 112 за горяща къща. Сигналът е бил подаден малко след полунощ на 15 март, при пристигане на място пожарникарите от Чирпан установили , че гори едноетажната къща на някогашния пазач на язовира в землището на селото Христо Павлов. Трупът е бил открит при разчистване на останките, върху тялото се е стоварила покривната конструкция, тепърва ще се установяват причините за гибелта на пенсионера. Според местните жители ден по-рано бай Христо се завърнал много омърлушен от медицински преглед и споделил пред съседи, че май има нелечима болест. В хода на образуваното досъдебно  производство е и версията, че сам е посегнал на живота си. Мъжът се е отоплявал с печка на дърва и въглища, не било изключено пожарът да е тръгнал от случайно паднал на пода въглен. Възрастният мъже живеел сам, коментира кметът на Оризово Никола Чакърова , сигналът на 112 подали съседи, които видели пламъците да излизат от прозорците на жилището.  ", "date": "2019.03.15", "title": "Пенсионер загина при пожар в дома си"}
{"url": "https://www.monitor.bg:443/bg/a/view/bojan-asenov-shte-boksira-za-titlata-na-evropa-159839", "text": "Най-малкият от тримата братя боксьори Асенови – Боян, ще спори за европейската титла в кат. до 56 кг на шампионата за мъже и жени до 22 г. във Владикавказ (Рус). В много оспорван мач на полуфиналите той победи по точки украинеца Михайло Джиазко, който завърши двубоя със сериозна аркада на дясната вежда. Повечето точни удари на Боян му донесоха и повече гласове сред съдиите – 3:2 (28:29, 29:28, 30:27, 28:29, 30:27). В спора за титлата в неделя съперник на българина ще е Сергей Ярулин от Русия. При всички случаи обаче Асенов ще запише по-добро представяне от миналото европейско, където остана с бронз. Брат му Даниел Асенов излиза утре в полуфиналите при 52-килограмовите по пътя към 6-а европейска титла в кариерата си. При жените Еми-Мари Тодорова спечели бронзов медал, след като на полуфиналите отстъпи пред Екатерина Палцева (Рус) с 0:5 съдийски гласа. Българката изигра равностоен мач срещу руската си опонентка - действаща европейска шампионка при жените от София 2018, когато победи Севда Асенова на финала. За Тодорова това е 6-и медал от европейски първенства. Тя има злато и сребро при момичетата, 2 титли при девойките и вече 2 бронза при жените до 22 г., след като и през 2018-а загуби на полуфиналите.", "date": "2019.03.15", "title": "Боян Асенов ще боксира за титлата на Европа"}
{"url": "https://www.monitor.bg:443/bg/a/view/es-udylji-s-oshte-shest-meseca-sankciite-sreshtu-ruski-grajdani-159832", "text": "Съветът на ЕС съобщи, че добавя осем руски служители към списъка с ограничителни мерки заради действия срещу териториалната цялост и независимостта на Украйна. Решението е свързано с повишаването на напрежението в Керченския проток и Азовско море, и нарушаването на международното право от страна на Русия, която използва неоснователно военна сила, се посочва в съобщението. Новите имена в списъка включват ръководителя и заместник-ръководителя на дирекцията за границите на руската Федерална служба за сигурност за Република Крим и град Севастопол, трима командири на руски патрулни лодки и кораби, участвали в действия за прекъсване на достъпа на украински кораби до крайбрежието на Азовско море, двама ръководители на руски контролни пунктове, един руски командир на въоръжените сили в региона. Съветът удължава срока на действие на ограничителните мерки с още шест месеца, до 15 септември. Мерките се прилагат спрямо общо 170 граждани и 44 организации. Те се състоят в забрана за пътуване и запор на имущество. На дружествата от ЕС е забранено да предоставят финансови средства на включените в списъка. В съобщението се отбелязва, че ЕС настоява за незабавното освобождаване на всички задържани украински моряци, за връщането на задържаните плавателни съдове, както и за осигуряване на свободно преминаване на всички кораби през Керченския проток. Допълва се, че ЕС въведе икономически санкции, насочени срещу отделни области на руската икономика, в сила до 31 юли, както и ограничителни мерки в отговор на незаконното анексиране на Крим и Севастопол, в сила до 23 юни.", "date": "2019.03.15", "title": "ЕС удължи с още шест месеца  санкциите срещу руски граждани "}
{"url": "https://www.monitor.bg:443/bg/a/view/obshtinski-syvetnik-ot-stambolijski-ostava-zad-reshetkite-159835", "text": "Общинският съветник и подсъдим по дело за източване на евро фондове с неверни сведения Атанас Мавродиев остава зад решетките, реши апелативният съд в Пловдив. Оттам потвърдиха определението на колегите си от окръжния съд, за да се гарантира явяването на подсъдимия на делата срещу него. Мавродиев четирикратно не се е явил пред Окръжния съд, без да удостовери причините за това, с което е демонстрирал недопустимо процесуално поведение в производство, в което явяването му пред съда е задължително, се казва в мотивите на Апелативния съд. Апелативните магистрати считат, че първоинстанционният съд обосновано е приел, че е налице недобросъвестно поведение и при по-лека мярка за неотклонение, съществува риск за нормалния ход на производството по делото, което се намира в активна фаза. Визираното от Атанас Мавродиев обстоятелство, че все пак е внесъл определената му парична гаранция от 500 лева, макар и далеч след определения от Окръжния съд срок, също говори за неизпълнение от негова страна на задълженията му. Очевидно е, че по-лека мярка от „задържане под стража“ не е в състояние да осигури присъствието му в съдебната зала, са категорични апелативните съдии. Определението не подлежи на обжалване и протест.", "date": "2019.03.15", "title": "Общински съветник от Стамболийски остава зад решетките"}
{"url": "https://www.monitor.bg:443/bg/a/view/premieryt-sybira-slujbite-zaradi-terorista-ot-nova-zelandija-159834", "text": "Премиерът Бойко Борисов събира в 18 часа в Министерски съвет всички спецслужби, заради   и евентуалната му . По-рано през деня Брентън Тарант атакува две джамии Крайстчърч и уби 49 души. На част от оръжията му е имало български надписи. Всичко за атентата четете  По информация на българското посолство в Канбера няма данни за загинали български граждани при стрелбата срещу двете джамии в Нова Зеландия. От МВнР уточняват, че мисията ни е в постоянен контакт с новозеландските власти, които извършват проверка на самоличността на извършителите и пострадалите. При необходимост от съдействие българските граждани могат да се свържат с посолството в Канбера на следните телефони: + 612 62 86 97 00 и + 614 38 00 51 87. Очаквайте подробности! ", "date": "2019.03.15", "title": "Премиерът събира службите заради терориста от Нова Зеландия"}
{"url": "https://www.monitor.bg:443/bg/a/view/kim-kardashijan-podkupva-paparaci-snimki-159833", "text": "Нови снимки на риалити сензацията Ким Карадшиян разбуниха духовете в социалните мрежи. След като 38-годишната красавица с пищни форми бе уловена от зоркия поглед на папараците по време на разходка със съпруга си Кание Уест, фенове публикуваха свои снимки на звездата от същата вечер. Оказа се, че на папарашката снимка кръстът на Ким е по-тесен, колосалната й задница по-добре оформена и дори тенът й е по-равен. Това предизвика дискусия на тема плаща ли най-известното попълнение от клана Кардашиян на фотографските агенции да използват програмата Фотошоп, преди да пуснат нейни папарашки снимки. Това не е първият път, в който многобройната армия от почитатели на звездната фамилия забелязва нередности при използване на програми за разкрасяване на кадрите им. Така на една снимка Ким позира с два палеца, на друга Кайли Дженър получи чужд крак и т. н.", "date": "2019.03.15", "title": "Ким Кардашиян подкупва папараци (СНИМКИ)"}
{"url": "https://www.monitor.bg:443/bg/a/view/sled-2021-g-s-evropari-stroim-vryzkata-mejdu-gyrcija-rumynija-i-bylgarija-159837", "text": "С европейски средства можем да изградим общия транспортен пръстен между Гърция, Румъния и България. Това ще стане възможно чрез инструмента „Свързана Европа“ на Европейската комисия (ЕК), който финансира трансгранични и трансрегионални проекти с европейско значение, обяви председателят на Комисията по регионално развитие в Европейския парламент Искра Михайлова по време на форум. Проектът може да се подкрепи в комбинация с други финансови инструменти. След 2021 г. механизмът ще дава възможност за реализация на трансгранични и трансрегионални проекти на континента. За   се заговори по време на срещата на т.нар. \"Варненска четворка\" в Солун през лятото на миналата година. Тогава премиерът Борисов обяви, че се предвижда единна такса и гише за преминаващите през общия транспортен пръстен. „Колко години говорим за транспортна връзка с Ниш – инструментът може да финансира тази връзка, дори я предвижда в плановете си“, каза Михайлова. По думите на Михайлова през последните години политиката за сближаване, която е и основната инвестиционна политика на Европейския съюз (ЕС), е започнала да губи своя блясък поради новите предизвикателства за страните-членки. „Имаше период, в който срещнахме много противници, но успяхме да запазим политиката на сближаване“, сподели шефът на комисията. В момента предстоят преговори с Европейския съвет, които обаче ще се случат най-рано тази есен и ще приключат до началото на 2020 г., за да може да се подготвят нормативните документи за започване на оперативните програми. По време на форума стана ясно, че български строители ще могат да участват в проекти за изграждане на инфраструктура в Африка. До момента бюджетът за тях е 80 млрд. евро като не е изключено нарастване. „Може би е време да си спомним добрия опит на българските фирми, работили в Африка, да разширим кръгозора си и да помислим за възможности за работа извън територията на България, но по проекти, които спазват същата логика на европейски инвестиции и правила“, апелира евродепутатът. Работата по проекта е свързана с един от приоритетите на Съюза да се контролира мигрантската вълна чрез инвестиции в страните, от които идва тя., както и да се запази сигурността по границите на ЕС.", "date": "2019.03.15", "title": "С европари строим транспортен пръстен между Гърция, Румъния и България след 2021 г."}
{"url": "https://www.monitor.bg:443/bg/a/view/agent-akademik-izpliska-blatoto-sreshtu-peevski-159836", "text": "Създателят на „Фрог(фейк)нюз“ Огнян Стефанов, познат още с благозвучното ДС име агент Академик, презря дописниците в сайта си и реши в петъчния ден на майстора лично да им покаже как се съчиняват пасквили. Отдавна напуснал лоното на журналистиката, за да се трансформира в издател, бизнесмен, както и в почетен говорител на банкера беглец Цветан Василев, Стефанов пусна свой авторски коментар в блатото, от което в последните години формално се разграничава. Свободните съчинения на бившия журналист са уж вдъхновени от доклада на Държавния департамент на САЩ, но реално изобщо не се основават на него. Стефанов просто използва документа, за да пробута старите опорки за абсолютно фиктивни връзки на депутата и издател на „Телеграф медиа“ Делян Пеевски с издания, с които никога не е имал нищо общо. И това неопровержимо лъсва при елементарна проверка в регистрите, която ясно показва кои са медиите, издавани от Пеевски. От какво е предизвикано изплискването на блатото в посоката, заложена от Стефанов, така и не се изяснява от обърканите мисли на коментатора, изсипани върху клавиатурата. Основателят на сайта обаче дава личния си принос за каузата „Нито ден без фейк за Пеевски“, която благодетелят му Цветан Василев горещо подкрепя. Стара практика на агентите на ДС е да съчиняват и украсяват трудовете си, за да им придадат обем и форма. В този случай претенциите са на академично ниво, но авторът или е забравил какво е искал да каже по отношение на доклада, от който уж тръгва, или не го е чел изобщо. Той във всеки случай действа като във вица за бабата на Иванчо, която излиза на двора с „Ню Йорк Таймс“ под ръка. Тя не знае английски, от което може да се направи извода, че се е запътила към външната тоалетна. Намеренията на ВИП-коментатора на „Фрогнюз“ в тази връзка ясно личат от частта, в която споделя вижданията си за някои мъжки упражнения с дясната ръка. Така и не става ясно хвали ли се, или пък се оплаква какви ги върши във външната тоалетна, но едва ли някой друг освен него се вълнува от споделената практика. Ако посредствеността имаше цена, блатото на агент Академик щеше да е пълно със златни рибки, а не с крастави жаби, изхвърлени от нормалните медии. Що се отнася до моралните разсъждения на коментатора, те също са обезценени. Също като труда на журналистите от „Торнадо“, за които и до днес понятието издател е синоним на нещо лошо. Всъщност, точно заради такива „работодатели“ журналистиката у нас се превърна във втора и трета категория труд. В България наистина има корумпирани редактори и издатели, които изпълняват политически поръчки за омаскаряване и за разводняване и агентакадемиците знаят много добре кои са те. Ако не бяха твърде заети в тоалетните си занимания, даже можеха да се съзрат в огледалото.", "date": "2019.03.15", "title": "Агент Академик изплиска блатото срещу Пеевски"}
{"url": "https://www.monitor.bg:443/bg/a/view/medicinskijat-universitet-vyv-varna-s-6-ti-pored-dni-na-otvoreni-vrati-159819", "text": "Медицински университет – Варна организира за шеста поредна година „Дни на отворените врати“, съобщиха от пресцентъра на университета Бъдещите кандидат-студенти ще имат възможността в рамките на два дни - на 22 и 23 март, да посетят учебните бази в четирите факултета– Медицина, Дентална медицина, Фармация и Обществено здравеопазване, както и Медицинския колеж към универитета. Поканени са ученици от Варна и страната, които имат интерес към медицинските науки и здравните специалности, както и учители, родители и всички желаещи да посетят варненсския Медицински  университет. Те ще имат възможност да получат информация за специалностите и кандидатстването и да видят симулаторите, използвани за обучение на студентите, музейната сбирка по анатомия – кости, органи, 3D-холограми, дигиталните 3D-технологии в денталната медицина, да присъстват на лабораторни експерименти и атрактивни химични опити, микроскопски и макроскопски наблюдения. Ще могат да наблюдават и демонстрации на живо с високотехнологична апаратура и на „виртуална класна стая“, да посетят първата в страната университетска аптека във Факултета по фармация, залите за спорт, танци и репетиции. Към момента във варненския медицински университет се обучават над 5 700 студенти, сред които и 1 600 чужденци от 48 държави. Университетът привлича младите хора с модерната си материално-техническата база, съвременните високотехнологични методи на преподаване, възможностите за реализация и дипломите, които са признати във всички страни от ЕС.", "date": "2019.03.15", "title": "Медицинският университет във Варна с 6-ти поред Ден на отворените врати "}
{"url": "https://www.monitor.bg:443/bg/a/view/cacheva-monitoringyt-na-bylgarija-ot-ek-moje-da-padne-prez-septemvri-159828", "text": "Механизмът на проверка от страна на ЕК към България да отпадне през септември. Такива очаквания има правосъдният министър Цецка Цачева, стана ясно от изказването й по време на парламентарния контрол.   Последният мониторингов доклад бе през ноември 2018 година, когато ЕК ни похвали че сме изпълнили голяма част от препоръките. Пред депуттите Цачева напомни част от констатациите в него и поясни, че сме затворили три от шестте показателя – независимост на съдебната система, правна рамка на антикорупционното законодателство и борбата с организираната престъпност. По останалите три действията продължават. В тази връзка Цачева поясни, че очаква до юли устен доклад в тази насока. Тази седмица пък е имало мисия на ЕК у нас, които са се срещали с всички инсититуции. Цачева отчете, че по отношение независмост и отчетност в съдебната система България е направило всичко, което се очаква. Освен това са изпълнени препоръките за уеднаквяване на натовареността. Вървят реформи в насока реформа на електронното правосъдие. „И след доклада на ЕК за напредъка на България, продължи решимостта на отговорните институции за постигане на необратимост на реформата в правосъдната система и борбата с корупцията“, каза Цачева и добави: „Правителството остава решено да предприеме необходимите стъпки, гарантиращи върховенството на закона в страната и то в максимално кратки срокове“. Правосъдният министър поясни, че са решени в оставащото време до лятото, когато края на юни или началото на юли ще има устен доклад, да довършат мерките, които са процес на изпълнение.", "date": "2019.03.15", "title": "Цачева: Мониторингът на България от ЕК може да падне през септември"}
{"url": "https://www.monitor.bg:443/bg/a/view/nad-56-mlrd-leva-godishno-formira-rodnijat-iznos-159816", "text": "Българският износ задържа ниво от над 56 млрд. лева на година, каза зам.-министърът на икономиката у нас Александър Манолев по време на бизнес форум в Русе. По думите на Манолев родното производство е качествено, защото се реализира на пазари като страните-членки от Европейския съюз (ЕС). Освен страните от Съюза, В топ 10 на целевите ни пазари попада и южната ни съседка Турция. По време на форума от ведомството отчетоха ръст на преките чуждестранни инвестиции с 1 млрд. лв. за 2 години. От началото на мандата на правителството общият размер на този тип инвестиции е над 5,6 млрд. лв. „Това са данните на Българската народна банка, но ако обърнем внимание на общия размер на инвестициите – вътрешни и външни, които Националния статистически институт отчита, ще видим, че те приближават 20 млрд. лв. на година“, обясни зам.-министър Манолев. Според него страната ни има много добри шансове да задържи тези високи нива на инвестиционния интерес и в следващите години. Акцент в изказването му бяха и възможностите за предприемачество и стартиране на бизнес в България. Към момента е в ход процедура по Оперативна програма „Иновации и конкурентоспособност“ с бюджет от 67 млн. лв. за насърчаване на предприемачеството, по която са които са в процес на оценка. „Огромният интерес към процедурата показва, че в България вече има развита стартъп екосистема и много млади хора с идеи, които с правилната подкрепа и малко късмет могат да покорят глобалните пазари“, каза още икономическият зам.-министър.", "date": "2019.03.15", "title": "Изнасяме стоки за 56 млрд. годишно, основно в страните от ЕС"}
{"url": "https://www.monitor.bg:443/bg/a/view/v-rim-veche-prashtat-na-syd-za-nepravilno-parkirane-159818", "text": "Прокуратурата в Рим обяви война на всички онези водачи, които паркират неправилно возилата си по улиците и блокират движението на средствата на градския транспорт. С други думи занапред магистратите ще пращат на съд всеки шофьор, който оставя лек автообил, пикап, камион или мотоциклет за повече от 30 минути във втора и трета редица или пък зарязва МПС-то в преференциалните ленти на обществения транспорт. Освен че ще бъдат санкционирани с предвидените в правилника за движение наказания, нарушителите ще попадат и под ударите на наказателния кодекс, постановяващ до 2 години решетки за предизвикване на суматоха в публичното пространство и за нарушаване на личната свобода на гражданите. Вече започнаха процесите срещу десетима водачи, а в списъка на римските магистрати като бъдещи подсъдими засега фигурират имената на още стотина лица. Прокуратурата решава да погне безотговорните шофьори преди година, когато шефовете на предприятието за градски транспорт й представят подробен доклад за 106 неправилни паркирания, предизвикали многочасови задръствания в центъра на Вечния град. Като в резултат на тези принудителни спирания често се е създавало напрежение между водачите на обществените средства за превоз и гражданите, имало е опити за физическа разправа с нарушителите от страна на потърпевши, за вандалски актове срещу возила и т.н.", "date": "2019.03.15", "title": "В Рим вече пращат на съд за неправилно паркиране"}
{"url": "https://www.monitor.bg:443/bg/a/view/gledame-macha-na-kobrata-prjako-ot-kalifornija-159822", "text": "Добра новина зарадва феновете на професионалния бокс у нас - мачът в тежка категория на Кубрат Пулев с румънеца Богдан Дину в САЩ ще може да се гледа пряко по телевизията. Двубоят, който ще е гвоздеят на програмата на галавечерта на 23 март в зала \"Хангара\" в Коста Меса, щата Калифорния, ще бъде предаван по „Диема спорт“ и в „Плей Диема Екстра“. Директното излъчване в България стартира в 05.30 часа на 24 март със студийна програма, а в 06:00 часа зрителите ще могат да се потопят в емоцията на боксовата гала. В предстоящия мач Кубрат Пулев залага статута си на официален претендент за световната титла във версия IBF, която се държи от Антъни Джошуа. Кобрата от няколко дни е на американска земя, тренира усилено и споделя, че е готов за победа срещу Богдан Дину, когото вече е надвивал веднъж на ринга, но на непрофесионално ниво. Румънецът има 18 победи, 14 от които с нокаут и една загуба от Джарел Милър. Той съвместява кариерата си като боксьор с тази на агент от специалните части на полицията в Румъния. В галата е включен и мач на Тервел Пулев, чийто съперник отново бе сменен. Първоначално третият от олимпиадата в Лондон 2012 г. трябваше да боксира с Брендън Джонсън, който в последствие бе заменен от американеца Мич Уилямс. Съперникът на Тервел е на 36 г., като в кариерата си има 16 победи, 7 поражения и 3 равни мача. Само преди 10 дни Уилям записа загуба по точки от Едуин Родригес на галавечер в Бруклин. Последният мач на Тервел беше в София миналата година, когато надви италианеца Леонардо Бруцезе и спечели титлата на Европейския боксов съюз в полутежка категория. В същото време Хюи Фюри обяви в интервю пред британски сайт, че се готви да се изправи отново срещу Кубрат Пулев. 24-годишният братовчед на Тайсън Фюри обясни, че е загубил от Кобрата само зарази аркадата на лявото око, която получи месец преди срещата и която се отвори във втория рунд на битката им в София. „Готов съм да се изправя отново срещу него. Нямам проблеми нито с Пулев, нито с когото и да е от топ боксьорите. Само кажете и още утре излизам на ринга”, обяви Хюи Фюри.", "date": "2019.03.15", "title": "Гледаме мача на Кобрата пряко от Калифорния"}
{"url": "https://www.monitor.bg:443/bg/a/view/pravjat-kraj-sliven-sklad-na-nato-za-samoletno-gorivo-159823", "text": "Според публикуваните от МО документи става въпрос за изготвянето на инвестиционен проект и авторски надзор за ремонт на два резервоара  от по 5 000 куб м, но на практика резервоарите, които са наземни  ще бъдат новопостроени. Към тях се предвиждат нови жп и автомобилни разтоварища, команден пункт, помпени станции, охранителна система и множество други съоръжения. Документи за участие са подадени от 4 български фирми /“Стимекс“ ООД, „Ферокс къмпани“ ЕООД,“Химкомплект инженеринг „ АД и ДЗЗД „Геострой Сливен“/, чийто ценови оферти предстои да бъдат отворени на 19 март. Теренът, на който ще се изгражда натовският склад е в местността Гюндюза край Сливен, там през 50-те години на миналия ХХ в са изградени 24 постройки с обща площ от над 5 000 кв м, част от които ще се наложи да  бъдат съборени. Площта на военното формирование 42 700 е предадена през 2011 година за управление на Съвместното командване на силите със заповед на министъра на отбраната. Местни жители напомнят, че и преди районът е бил използван за съхранени на гориво-смазочни материали на БА, той се намира недалеко от учебния полигон  Батмиш.Проектът е част от програмата на НАТО за инвестиции в сигурността (NSIP), става ясно от съобщението на страницата на МО, поръчката е била обявена на 27 декември м.г.  ", "date": "2019.03.15", "title": "Правят склад на НАТО за самолетно гориво край Сливен "}
{"url": "https://www.monitor.bg:443/bg/a/view/pusnaha-sajt-za-poseshtenieto-na-papata-u-nas-159825", "text": "Официалната интернет страница, създадена във връзка за посещението на Негово Светейшество папа Франциск в България стартира днес на адрес -  . Посещението ще се състои от 5 до 7 май 2019 г. Официалният уебсайт е създаде по договорка, според която държавата, която посреща Светия отец, трябва задължително да разполага със страница, на която да информира гражданите и медиите за събитията от програмата. На страницата ще бъдат публикувани актуални новини, снимки и видео от събитията със папа Франциск, които ще се проведат в градовете София и Раковски.", "date": "2019.03.15", "title": "Пуснаха сайт за посещението на папа Франциск у нас"}
{"url": "https://www.monitor.bg:443/bg/a/view/zadyrjan-za-bludstvo-s-13-godishna-samodeec-poiska-svoboda-159826", "text": "Да бъде пуснат срещу парична гаранция поиска задържаният по обвинение в блудство с 13-годишно момиченце актьор в самодейния театър на миньорското градче Гълъбово Владимир Желев. 49-годишният театрал, който е и собственик на заведение за бързо хранене ожали наложената му крайна мярка за неотклонение „задържане под стража“ след седмица престой зад решетките. По думите на защитника Владо бил едва ли не „жертва“ на невръстната Д.М. Обвиняем под същото досъдебно производство, но за многократно съвъкупляване със седмокласничката от местно школо е и 51-годишният Николай Пейков, с когото Владимир е в приятелски взаимоотношения. Запознати с хода на досъдебното производство коментират, че двамата възрастни мъже близо 3 години си „разменяли“ детето, което е със специални интелектуални потребности и за нея се грижи ресурсен учител. Мнозина в миньорския град знаели за тази „любовна връзка“, но по ред причини се мълчали, дори след като  във фейсбук профила на жертвата се появили директни съобщения от нейни съученици, че го прави „за стотинки и цигари с дядовци“. Сигналът до полицията бил подаден след като единият от извършителите на гнусното престъпление публикувал снимки с момиченцето в социалните мрежи, които в последствие изтрил, но те вече били видяни. Заседанието за промяна на мярката за неотклонение на Желев се гледа при закрити за журналистите врати по искане на защитника, който прояви „загриженост за доброто име“ на невръстната Д.М. За случилото се със седмокласничката има доклад до регионалния инспекторат на образованието от директорката, уведомено и министерството, но на този етап се изчакват резултатите от досъдебното производство. Момиченцето продължава да посещава учебни занятия. Тричленният съдебен състав в Стара Загора отказа промяна на постановената мярка „задържане под стража“ с аргумента, че Желев може да се укрие или да въздейства на момичето да промени първоначалните си показания.  ", "date": "2019.03.15", "title": "Самодеец задържан за блудство с 13-годишна поиска свобода"}
{"url": "https://www.monitor.bg:443/bg/a/view/ostaviha-ubijcite-ot-ezero-v-aresta-159824", "text": "Задържаните за убийството на 54-годишния Емил Маринов   в новозагорското село Езеро Пламен Пенчев и Иван Михайлов остават за постоянно в ареста, реши състав на сливенския окръжен съд. Трупът на родения във Варна мъж, който преди седмица пристигнал в Езеро, за да започне работа на строеж беше намерен призори на 14 март на 40 метра от дома на криминално проявения и лежал по затворите 48-годишен Пенчев. Смъртта, според патоанатомите била в резултат на множество удари с метална тръба по тялото и главата. На зловещата гледка се натъкнал съсед, който изкарвал козите си на паша, сигналът на телефон 112 е бил подаден от кмета на Езеро Тончо Новаков. Двамата биячи били закопчани в дома на Михайлов преди още да изтрезнеят. Те твърдят, че нямат спомен кой от двамата точно е нанесъл фаталния удар, спорът тръгнал след отказа на жертвата да им даде пари за бутилка вино, с която да продължат гуляя. След побоя се изплашили и изхвърлили трупа край улицата, а след това се преместили в другото жилище , за да си…допият.", "date": "2019.03.15", "title": "Оставиха убийците от Езеро в ареста"}
{"url": "https://www.monitor.bg:443/bg/a/view/sedmichen-monitoring-11-15-fevruari-159817", "text": "Бабиното хоро вече е отживелица. На него място се появи ново – Нападжийско хоро. Стъпките нямат значение, инициативата ще заслужи потупване по рамото, а ако е рекъл Господ – и парично поощрение. Защото методите нямат значение, когато има работа да се върши. Днес бабите от пловдивското село Марково ощетяват бюджета, утре ще ги последват и дядовците. Тази порочна практика трябва да се пресече овреме. Утре тия нагли бабички в Марково ще се изхитрят, ще чучнат в читалището един телевизор и ще врътнат на него сериала за кармата на Тапася и Рагхувендра Пратор Ратхор, за да пестят ток. Така освен НАП ще ощетят и Енергото. Никакви самодейни групи за български народни танци не трябва да има. Вместо да тропат хора, бабите да врътнат по една пенсионерска баница без продукти, щото с яйца и сирене и баба знае как се прави. А докато я сучат, да се ограмотяват за електронното гласуване, че ей ги къде са изборите, тропат на вратата. Утре ей такива ненаиграли се баби ще забравят да турят бюлетината на мястото й. Или ще затичат към урната в местната погребална агенция, защото акълът им е в краката, не в главата. Най-комичното, а и трагичното в ситуацията е, че докато данъчни под прикритие играят бабешко хоро с кочани за глоби, втъкнати в пояса, съвсем наскоро един олигарх и издател се отърва чист и неопетнен по дело за укрити данъци в големи размери. Искате ли да сметнем заедно с колко са ощетили бюджета бабките в Марково, които не издават касови бележки за по 1,50 лв. И да сравним сумата с укритите данъци за над 65 млн. лв. на Огнян Донев и компания? Бая години бабите в Марково ще трябва да рипат, за да стигнат това ниво на данъчно съвършенство. Поздрав за отривистите инспектори, сгащили най-големите беловласи престъпници в държавата, окрали хазната. За тях е следния актуален виц: Реанимацията на болнично заведение. Трима с инфаркт на съседни легла. Единият се обажда: - Абе, братчеди, вие що сте тук? - Ми к'во да ти кажа, станА ненадейно. Аз съм склададжия. Таман скатах една дузина кашони, те ти данъчна проверка. От притеснение, го закъсах с инфаркт – отговаря първият и предава щафетата на следващия. - Аз съм митнически служител. Пристига един тир, аз си правя сметки как ще платя с него таксата на щерката в Холандия, ще купя нова кола на жената, ще изгреба басейн в двора на вилата. Тъкмо пресмятам и яхтата, изведнъж се изсипват един камион нинджи. Кеф ти ГДБОП, кеф ти ДАНС, прокурори, разследващи журналистки с навирени микрофони – аз от зор взех, та получих инфаркт. Ми ти що си тук? - пита той първия. Аз, таковата, не съм толкова добре уреден като вас – унило обяснява той.- Като гробар си вадя хляба. Преди седмица ми карат един ковчег, ама то драперии, то кадифета, коприни. Вътре лежи един баровец, накичен целия в злато, по три пръстена на всеки вурст, пет дебели ланеца на врата, в устата му 32 златни зъба, лъщи, блещи отвсякъде. Поболях се, сън не ме лови. Само стоя и си мисля – толкова злато нахалост. МинА една седмица, не ме пуска. Награбих кирката, разрових гроба, откъртих капака на ковчега. А оня ми се хили насреща, свеж като репичка: - Инспектор Филев, НАП! Контролно погребение! Нападжии под прикритие да тропат хоро – това е лесна работа. В края на изпълнението бъркат под пояса и вадят кочан за глоби. Някой ще предположи ли къде са си крили кочаните с квитанциите за глобите амбициозните им колеги под прикритие на нудистки круиз? Инспектори под прикритие са на нудистки круиз в морето. Корабокрушение. В разгара на веселбата двама се озовават голи-голенички в морето, заобиколени от мъже с нетрадиционни сексуални предпочитания. Плуват вкупом към брега, по някое време единият инспектор от НАП се обажда притеснено: „Колега, някаква рибка ми влезе в задника“. Другият отбелязва с тънък гласец: „То и на мен тъй, колега“. Хоров възглас край тях: „Не е риба, не е!“ Не му върви на ремонта по „Графа“. Заради него прекръстиха улицата на „Гафа“. Та сега там предстои поредната трансформация – щръкналите перки на акулите щели да бъдат окастрени, щото ония ми ти невнимателни пешеходци ходят като спънати коне и се потрошиха, дорде ги прескачат. А като махнат перките на акулите и ги превърнат в цаци, едно чудене и маене ще падне на улица „Гафа“, за какво да се хванат критиците. На ремонтаджиите ще им се наложи бързо да сътворят нов гаф, че иначе ще настане скука. След като се маскираха като джуджета с коледни шапчици, дали да не вземат да се престорят и на великденски зайци? Дете се прибира у дома и от вратата подваща: - Мамо, мамо, пък тате днес се спъна в перката на една акула на „Графа“. - Така ли? И какво стана? - Псувните да ти ги повторя ли? - Разбира се, че не. Давай натам. - Ми тогава – падна мълчешком. Акулите са лесни, мрънкане си трябва. Типично по нашенски, все ще се намери за какво. Пътува наш сънародник в самолета и каканиже: - Пфу, какъв неудачник съм. Българска му работа! Всички све каръци, хич не ни върви! Като ни знам дереджето, що ли се качих на тоя самолет. Само да не вземе да стане като оня скапан влак, който дерайлира. Ами оня автобус, дето падна в реката? Пътниците започват да се суетят, около него се оформя вече празно пространство. В този момент стюардесата обявява по уредбата: - Уважаеми пътници, самолетът се повреди, падаме над океана. На всеки ще бъде раздадена по една спасителна жилетка и свирка с топчe, да плашите акулите като паднете във водата! Всички се нагласят с жилетките, надуват свирките, плуват си сред тях като в шпалир. Само нашият седи на едно място, духа в свирката, ще се пръсне вече, и... нищо. Акулата застрашително се е устремила към него. - Ето – отбелязва каръкът. - Или ми се е паднала БГ свирка без топче, или ме е нарочила глуха акула. Като знам какво се изговори по адрес на „умните светофари“, не ми се мисли каква ще е, ако столична община последва примера на посестримата си в Тел Авив, където бе предприета инициатива за подпомагане на пешеходци, които се разсейват със смартфоните си, чрез вграждането на светодиодни ленти на пешеходни пътеки. Инсталирането на „зомби светофарите“ там в началото на седмицата цели да се намалеят инцидентите между превозни средства и невнимателни пешеходци. Тук обаче инвестицията ще е прекалено скъпа. Всеки льольо със смартфон знае, че шофьорите са му длъжници и трябва да го пазят, докато рее поглед в устройството, за да не изтърве фийда. По ирония на съдбата точно в седмицата, в която нападжиите направиха реклама на бабите от село Марково, в сряда правителството прие Национална стратегия за активен живот на възрастните хора в България (2019 - 2030 г.). То пък един живот! Модерна баба, насърчена да води активен живот, рекламира предимствата на Фейсбук пред приятелки: Много е готино, шъ знайте. Каниш гости, пък не трябва да ги черпиш Внучка обучава склерозиралата си баба как да се държи по модерному във Фейсбук: - Сутринта поздравяваш приятелите и последователите си с картинка на чаша кафе, пожелаваш им хубав ден с някоя мъдра мисъл, разцъкваш им няколко снимки на котенца, следобед качваш някоя снимка на тортичка. Накрая да не забравиш да пожелаеш лека нощ със снимка на залез. Става бабата сутринта, вади списъка с инструкциите, почва подред. По някое време забравила докъде е стигнала, почнала отначало. И така няколко пъти. В късния следобед се нагласила, турила си червило, напудрила си носа, зачела се в списъка, почнала да отхвърля за пореден път задачите на компютъра. Привечер няколко от приятелките й си споделят в таен чат: „Бахти склерозата е Гуна. Хич не заслужава да сме й приятелки във Фейсбук. Едно котенце поне да беше почерпила...“ Като отворихме дума за Фейсбук, в сряда вечер настана масова истерия – хиляди потребители изпаднаха в прединфарктно състояние, след като установиха, че социалната мрежа не им приема лайковете. Ето че има и теми в държавата, по които има пълен консенсус. На кой му дреме за сметките за ток и вода, кредитите, малките заплати и прочие, важно е проблемът с лайковете да бъде решен. Парламентът забрани на първо четене пушенето на изделия за водна лула, несъдържаща тютюн (наргиле) в закрити обществени помещения. Един обединен патриот обясни в пленарната зала, че ученици от четвърти, пети и шести клас организирали рождени дни в наргиле барове, а по данни на МВР не били редки случаите в смеските, които се ползват за пушене на наргиле да бъдат добавяни и наркотични вещества, та затова промените били наложителни. Да му имам проблемите. Пред училищата учениците откровено си пушат тютюн, а дилъри им предлагат да ги водят в „Дисниленд“ с бонбонки. Къде по-сложно е да разнасят наргилета. Заек четвъртокласник пуши наргиле с трева в детския клуб на близката рекичка. По някое време идва гущерът, нахлупил рапърска шапка и го пита: - Йойо, брат к'во прайш, йойо? - Ми, пуша си тук наргилето, разпускам, йойо. - Верно ли бе, аз пък не съм пробвал. Как става? - Леле, брат, много си изостанал. Дърпаш тук, задържаш въздуха, издишваш... Гущерът се почесва през капата. - Абе, заек, това е бахти сложната работа, не мога да го направя. - Ми тогава дърпаш, мяташ се във водата и плуваш до другия бряг, а там издишваш. Ще стане работата, ще видиш. Гмурка се гущерът, стига до другия бряг, насреща му крокодилът: - Кво правиш бе, мъник? - Редим тук една далавера със заека, той ми е дилър. Ама да не му изземвам функциите, ей го там седи на другия бряг, пред детския клуб се е заземил. Ходи го питай него, той ще ти каже как се правят нещата. Гмурнал се крокодилът, преплувал реката. Стига до другия бряг, изтръсква се. Заекът седи с окръглени очи и му вика: - Абе, гущер, нали ти казах да издишаш бе. Ти си мутирал, копеле! Седмица на народното творчество. И не съвсем. Докато народът остроумничи и измисля нападжийски вицове и колажи – като този с един изтърсак, наредил се сред културисти, за да ги гепи в далавера с касови бонове по време на състезание, ВИП пандизчии творят мемоари. Не минава ден без олигархът Банев да даде своя принос към арестантските мемоари. Брендо вече не е сам. От страниците на Банев близа поезия, родена от самото сърце. То не са мутри, ЕС, валутен борд, данъци, доходи, пенсии – с комсомолски хъс Банев нищи тема след тема, за да си запълва времето в следствения арест. Подвизите му като приватизатор не са толкова ярки, колкото изразните му средства. За каквото се хвана, го доведе до пълна разруха. Но и на него държавата му е виновна. И той е от пичовете с нов морал. Може да станат съавтори в опорките с другаря Капитал Прокопиев. Лика-прилика са си. Където са двама, там са и трима. Ето го и Цветан Василев се задава от Белград. На една ръка разстояние. Той обаче е хитрец, вместо да се мори, кара жабешки принцове с агентурно минало да му вършат мръсната работа. Странно нещо са агентите на бившата ДС. Феите им кръстници добре са ги обучили. Целунеш го – става издател, нова целувка – съосновател на сайт, трета целувка – пак си е обикновен доносник. От днешните им писания става пределно ясно каква дейност са отчитали навремето. Има един – агент Академик му викат, голяма работа вади, ама... като във вица. Журналистите от „Торнадо“ още го споменуват. Чета му петъчния коментар в сайта, от който се отрече. Това трябва да е някакъв нов журналистически жанр, форма на самозадоволяване. От текста става ясно, че е експерт и в тази област.", "date": "2019.03.15", "title": "Седмичен мониtоринг  (11 - 15 март)"}
{"url": "https://www.monitor.bg:443/bg/a/view/stojchev-nahrani-s-pita-publikata-v-murmansk-159808", "text": "Българската легенда в маратонското плуване Петър Стойчев нахрани публиката на откриването на световното в Мурманск с огромна пита със сол. Тя му бе подарена от организаторите на шампионата по ледено плуване, които бяха осигурили такива погачи за по един представител на всяка от 32-те държави участнички. Церемонията бе изгледана от около 5000 души край езерото Семеновском при температури около минус 5 градуса. След като уважи ритуала, Стойчев раздаде своята пита на публиката, която бурно го аплодира. 403 състезатели ще премерят сили в различните дисциплини, а българинът ще има конкуренция от 41 плувци в \"кралската\" дистанция на 1000 м. „Има леко напрежение у мен, което е естествено преди всеки старт, но ще направя всичко, за да взема медал от шампионата“, сподели Петър Стойчев пред агенция „Илиев спорт“, след което се оправи към последната си бегова тренировка преди старта утре. Той ще е около 15 ч. наше време и ще може да се гледа на живо на адрес www.murmanskiceswimming.ru.", "date": "2019.03.15", "title": "Стойчев нахрани с пита публиката в Мурманск"}
{"url": "https://www.monitor.bg:443/bg/a/view/rusenecyt-petyr-vanev-shte-prekosi-kontinentalnija-prehod-v-sa-sht-159811", "text": "Русенецът Петър Ванев ще прекоси пеша Континенталния преход в САЩ, след като вече премина по Тихоокеанския хребетен път и Апалачката пътека, съобщават от общинската фондация „Русе – град на свободния дух“. Пътешественикът потегля за САЩ на 17 март. Маршрутът, който трябва да прекоси, е от щата Ню Мексико до Монтана и е с дължина 4989 км. Това е третият последен преход, който ще премине Ванев, за да получи т.нар. „Тройна корона за преходи на дълги дестинации в САЩ“. Петър Ванев е 32-годишен и е възпитаник на Математическата гимназия „Баба Тонка“ в родния си град. Работил е хотелиерския бизнес в Англия. Мечтата му е да превърне страстта си към пътешествията в професия и да опише всички свои преживявания в книга. Той е първият българин, прекосил Тихоокеанския хребетен път в Северна Америка - екстремен маршрут от границата на Мексико до границата на Канада с дължина 4240 км.", "date": "2019.03.15", "title": "Русенецът Петър Ванев ще прекоси  Континенталния преход в САЩ"}
{"url": "https://www.monitor.bg:443/bg/a/view/pokazaha-printirani-3d-detski-tabletki-na-konferencija-vyv-varna-159810", "text": "Принтирани 3D-таблетки, които съдържат дозирано количество витамин С, предназначени за най-малките пациенти и изработени във форма на любим детски герой, бяха представени на първата по рода си педиатрична конференция  „Заедно за децата на България!“  Тя е инициираната от ПК „Здравеопазване“ към Общинския съвет във Варна. Проявата е в допълнение на  политиката на Община Варна за превенция на здравето, която активно се прилага през последните години. Акцентът на събитието е върху  персонализираното лечение на децата и изписването на лекарствени форми, които да са съобразени с конкретните нужди на всяко хлапе. В тази връзка на участниците в конференцията бяха показани примери за „Иновациите в производството на фармацевтични форми“, и по точно принтирането на 3D и 4D таблетки, което ще улесни приема на лекарства от децата. Те са по-подходящи за приложение, защото при тях активната съставка е в по-удобна форма и са по-малки по размери“, заяви доц. Антоанета Цветкова – председател на ПК „Здравеопазване“ в община Варна. Според нея, първата стъпка по отношение на персонализираното лечението на децата е, да се възобнови комуникацията между лекар, фармацевт и пациент. „Необходимо е и родителите да бъдат информирани, да знаят, че съществуват възможности за лечение, съобразени със специфичните нуждите на децата им и да го изискват от педиатрите“, допълни доц. Цветкова. В продължение на конференцията, през тази година се очаква да се проведе и Лятно училище с практическа насоченост. В него ще се включат студенти по медицина и фармация, лектори от Германия, педиатри и фармацевти. Предвижда се в рамките на една седмица, участниците да се запознаят с иновациите във фармацевтичните технологии, а бъдещите специалисти да могат да  приложат наученото на практика. „Варна е университетски град. Ние имаме ресурси, имаме база, имаме и добри логистични връзки. Това ни утвърждава като една добра конгресна дестинация в очите на нашите чуждестранни колеги“, каза доц. Цветкова. Един от първите лектори на събитието бе Проф. Милен Димитров,  зам.-декан на Фармацевтичен факултет към МУ-София. Той посочи, че има голям недостиг на продукти, които са специфични за педиатрията и не е редно едно дете да бъде третирано като умален възрастен организъм. „Това е и основният проблем. Детето е различно в различните възрасти. То расте непрекъснато и се променя. От тази гледна точка е много трудно да се създаде точно един лекарствен продукт, който да покрива всички тези възрасти“, сподели проф. Димитров. Той каза още, че лечението с лекарствата с персонални съставки, които са били разпространени в миналото, днес се пренебрегва и се прилага в под 1% от случаите. „Ние се опитваме да възстановим тази практика и да информираме на първо място родителите. Необходимо е те да разберат, че има такава персонализирана терапия. Педиатрите трябва да започнат да я предписват, а фармацевтите - да започнат да я приготвят“,  каза още специалистът.  ", "date": "2019.03.15", "title": "Пoказаха принтирани 3D-детски таблетки на конференция във Варна"}
{"url": "https://www.monitor.bg:443/bg/a/view/vseki-peti-uchenik-se-naliva-s-energijni-napitki-159814", "text": "Всеки пети ученик се налива с енергийни напитки. Това показват данните от проучване сред близо 700 деца от страната, цитирани от здравния министър Кирил Ананиев по време на парламентарния контрол. Той подчерта, че тези напитки са разработени за намаляване на умората, но при консумацията на повече от една на ден може да причинят нежелани ефекти. От анкетираните през 2014 г. ученици 22,2% са заявили, че консумират енергийни напитки, като почти половината от тях са на възраст между 14 и 18 години. Именно тийнейджърите на тази възраст били и най-рисковата група, тъй като 27% от тях пият енергийни напитки от 1 до 4 пъти седмично. Повече от една напитка всеки ден пък изпиват 18,7% от анкетираните деца. Енергийни напитки консумират и 16,3% от учениците на възраст между 10-13 години, а хлапетата между 7-10 години са 1,9%. Предлагането на енергийни напитки на територията на училища, както и за продажба на ученици на други места е забранено, подчерта здравният министър пред депутатите.", "date": "2019.03.15", "title": "Всеки пети ученик се налива с енергийни напитки"}
{"url": "https://www.monitor.bg:443/bg/a/view/promenjat-dvijenieto-na-tramvaj-8-prez-uikenda-vijte-grafik-159807", "text": "Столичната община ще извърши текущ ремонт на релсовия път на трамвай № 8. През уикенда ще се извършва профилактика на релсовия път и контактно кабелната мрежа по трамвайна линия от спирка „ж.п. прелез“ до трамвайно обръщателно колело „Люлин“. През това време от Център за градска мобилност променят маршрута на трамвая. Той ще се движи от Съдебна палата до ж.к. „Западен парк“ Разкрива се временна автобусна линия № 8-ТМ с маршрут: от трамвайно обръщателно колело “Люлин” по бул. ”Добринова скала”, бул. “Д-р Петър Дертлиев”, бул. “Панчо Владигеров”, бул. “Царица Йоана”, ул. “Булина ливада”, бул. “Александър Стамболийски”, бул. “Вардар” и по бул. “Царица Йоана” по маршрута двупосочно автобусите ще спират на : - всички съществуващи автобусни спирки по маршрута; - трамвайните спирки по бул. “Д-р Петър Дертлиев” - временни спирки: • двупосочна “бул. Луи Пастьор” на кръстовище бул. “Царица Йоана”/ул. “Луи Пастьор” за линия Н1; • двупосочна “Бул. Д-р Петър Дертлиев” на бул. “Царица Йоана” преди бул. “Д-р Петър Дертлиев” за Н1; • на бул. “Царица Йоана” на спирка “Метростанция Вардар” за линия Н1 в посока ж.к. Люлин; • на бул. “Панчо Владигеров” на 100 метра след бул. “Захари Стоянов” в посока обръщателно колело “Люлин”.", "date": "2019.03.15", "title": "Променят движението на трамвай № 8 през уикенда (ГРАФИК)"}
{"url": "https://www.monitor.bg:443/bg/a/view/krematorium-v-germanija-izgorja-trupovete-oceljaha-159809", "text": "На гробището в германския град Швебиш Хал в южната част на страната е изгорял местният крематориум, като по ирония на съдбата труповете на покойниците са оцелели, съобщи радиостанцията SWR, цитирана от БТА. Инцидентът е станал във вечерта на 13 март. Огънят сериозно е повредил зданието на крематориума и пожарникарите са погасили пламъците едва на следващия ден. Въпреки това, огънят не стигнал до телата, предназначени за кремация. Причината е, че тленните останки на 20 души били съхранявани в хладилник. Сред живите служители също няма пострадали. Точната причина за пожара все още е неизвестна. На местопроизшествието продължават да работят полиция и криминалисти. Щетите възлизат на около 1,5 милиона евро. Радиостанцията припомни, че през 2017 година изгоря и крематориумът в Синсинати, подпален от прекалено затлъстял труп, който покачил прекомерно температурата в горивната камера.", "date": "2019.03.15", "title": "Крематориум в Германия изгоря, труповете оцеляха"}
{"url": "https://www.monitor.bg:443/bg/a/view/spasiha-bebe-na-katastrofirala-21-godishna-rodilka-159812", "text": "Бебе на ранени при катастрофа бременна беше спасено от лекари от двете университетски болници \"Пирогов\" и \"Майчин дом\". Специалистите го изродиха преждевременно по спешност, след като 21-годишната жена пострада тежко при пътнотранспортно произшествиемежду на 10 март, съобщиха от спешната болница. Закарана е в „Пирогов“ с опасност за живота. Екипът на Централната реанимация стабилизира жената. За да бъде спасено бебето й, което е едва в 28-ма гестационна седмица, се сформира съвместен екип между акушер-гинеколози от \"Майчин дом\" и \"Пирогов\". Лекарите правят всичко, което е по силите им, и след продължителна операция израждат момче с тегло 1300 грама, 39 см. Майката и детето са настанени за интензивно лечение и наблюдение в реанимациите на двете болници. За последните 6 месеца това е вторият случай на съвместни спасителни действия на двете болници за спешна реакция при множествени травми от автомобилни катастрофи с бременни.", "date": "2019.03.15", "title": "Спасиха бебе на катастрофирала 21-годишна родилка"}
{"url": "https://www.monitor.bg:443/bg/a/view/nacionalnata-strategija-za-mladejta-2020-be-predstavena-vyv-varna-159815", "text": "Националната стратегия за младежта до 2020 година бе представена днес във Варна от зам.-министъра на младежта и спорта, Ваня Колева. Събитието се проведе в Юнашкия салон и събра представители на младежки организации, студентски и ученически съвети, които се запознаха с реализираните дейности до момента и с предстоящите събития. Срещата откри кметът Иван Портних, който заяви, че „Като град, който бе Европейска младежка столица през 2017 г., имаме и опита, и самочувствието да споделим добри практики в сферата на младежките политики и в спорта, защото тази година сме носители и на титлата Европейски град на спорта. Вярвам, че всяка организация може да представи свой опит и интересни идеи, които да бъдат полезни и на национално ниво“, каза варненския кмет. Той припомни, че т. г. в бюджета на Община Варна са заложени над 800 000 лв. в подкрепа на различни младежки проекти, като приоритетни за 2019 г. ще бъдат теми, свързани с опазване на околната среда и за развитие на младежкото предприемачество. „Успоредно с това работим за развитие на инфраструктурата, която е свързана с активния живот на младите хора – обновихме Младежкия дом, ще изградим 3 нови спортни комплекса и нови спортни площадки в училищата“, каза още Портних. „Благодаря на Община Варна за активната работа с младите хора. Очакваме днес много идеи, тъй като градът е с изградени и амбициозни младежки организации, с изключително добри постижения в сферата на младежките политики“, заяви Ваня Колева, зам.-министър на младежта и спорта. Срещата продължи с презентация на стратегията и с дискусия, в която се включиха шефовете на общинските дирекции „Образование и младежки дейности“- Лилия Христова, и „Спорт“- Кристиан Димитров.", "date": "2019.03.15", "title": "Националната стратегия за младежта до 2020 г. бе представена във Варна"}
{"url": "https://www.monitor.bg:443/bg/a/view/menteta-za-45-000-leva-konfiskuvaha-vyv-varna-razsledvat-4-tyrgovci-159806", "text": "Стоки за над 45 000 лв. бяха иззети при специализирана операция в магазини за дрехи в търговски комплекс във Варна.Това съобщиха от ОД на МВР - Варна. В четвъртъка в търговския комплекс, намиращ се на ул. «Дрин» във Варна, служители на сектор „Икономическа полиция“ при ОД на МВР – Варна, е проведена специализирана полицейска операция за установяване и документиране на престъпления против интелектуалната собственост. В хода на операцията са проверени два търговски обекта, като в тях са установени различни стоки, главно дрехи, на различни търговски марки, без необходимата документация за съгласие на притежателя на съответните търговски марки. Образувано е досъдебно производство срещу съдържателите на магазините. Това са от Варна и са две жени на възраст 43 и 46 години и двама мъже на 39  и 24 години. За случаите е уведомен прокурор от Районна прокуратура - Варна.", "date": "2019.03.15", "title": "Ментета за 45 бона конфискуваха във Варна, разследват 4 търговци "}
{"url": "https://www.monitor.bg:443/bg/a/view/kmetyt-na-strelcha-celta-na-proverkata-sreshtu-men-beshe-da-byda-omaskaren-159797", "text": "Целта на проверката срещу мен беше да бъда злепоставен. Това коментира на пресконференция  кметът на община Стрелча Стойно Чачов. Той не отрече, че през 2016 г. е поискал от общински служители, но само, който пожелае, да  си напишат молби за напускане. На пресконференцията присъства и лидерът на ПП“ АБВ“ Румен Петков, който обясни, че не ставало дума за каквато и да е било икономическа злоупотреба от страна на Чачов. Повод за свиканата среща с представители на медиите бе проверката на служители от „Икономическа полиция“ в общината във вторник, които иззеха компютри и документи от кметската администрация. Бяха разпитани и някои служители, а проверката бе по сигнал на освободения главен инженер в общината, срещу когото имало проверки за зроупотреби, според Чачов. Във вторник говорителят на Главна прокуратура Румяна Арнаудова съобщи, че кметът се проверявал за злоупотреба с власт, като принудил общински служители да си подпишат молби за напускане, но без дата, а деловодителката в администрацията потвърдила, че е имало такива декларации. През 2016 г., когато встъпил в длъжност, събрал своите служители, притеснен от неефективната им работа. Казал, че така повече не може да се работи и всеки, който иска да напусне, може да си подаде молбата, но категорично не е имало натиск или някаква принуда. Докато в общината се провеждаше пресконференцията , отвън на площада пред сградата жители на малката средногорска община стояха в очакване и заявиха, че подкрепят кмета си. Чачов и съпругата му Дони са уважавани в Стрелча заради родолюбивите инициативи, които организират, а 40-годишният управник е единственият кмет на „АБВ“ в страната.", "date": "2019.03.15", "title": "Кметът на Стрелча: Целта на проверката срещу мен беше да бъда злепоставен"}
{"url": "https://www.monitor.bg:443/bg/a/view/shampion-s-levski-arestuvan-za-tochene-na-bankomati-159820", "text": "Един от най-популярните нигерийски футболисти, играли у нас, се замеси в сериозни проблеми. 3-кратният шампион на България (веднъж с „Локо“ (Пд) и два пъти с „Левски“) - Екундайо Джайеоба, бе арестуван заради измами с банкови карти, информира „Витоша Нюз“. Бившият нападател е зад решетките заради това, че е част от банда, занимаваща се именно с този вид престъпна дейност. По първоначална информация, през неговата банкова сметка преминавали транзакциите на измамниците. Информацията беше потвърдена и от футболния клуб, където Дайо играеше доскоро. \"Да, Джайеоба беше задържан. Казват, че е за измами с карти. Много неприятен случай. Жалко, че така се случи. Дайо е много свестно момче и добър футболист. Беше основна част от нашия отбор”, коментираха хора от ръководството на “Гранит” (Владая). Четвъртодивизионният тим участва в столичната АОГ – Юг и е сред претендентите за влизане в Югозападната Трета лига. Нигериецът вече 19 години живее и играе в България, като се е състезавал още за „Левски“ (Кн), „Черноморец“, „Вихрен“, „Етър“, „Доростол“, „Витоша“ (Бистрица), „Марек“ и „Струмска слава“.", "date": "2019.03.15", "title": "Шампион с „Левски“ арестуван за точене на банкомати"}
{"url": "https://www.monitor.bg:443/bg/a/view/iliev-poteglja-s-5-v-masovija-start-na-rojdenija-si-den-159802", "text": "Сребърният медалист на 20 км Владимир Илиев ще потегли с номер 5 в масовия старт на 15 км в неделя, който е последната дисциплина от световното първенство по биатлон в Йостерзунд (Шв). Той ще е единственият българин в този старт, с който ще отпразнува и 32-рия си рожден ден (на 17 март). Владо получи почивка след дългата дистанция, като в индивидуалната смесена щафета снощи за България караха Антон Синапов и Даниела Кадева. Те завършиха на 19-о място, на 3:27 мин. зад победителите с 2 наказателни обиколки и общо 9 допълнителни патрона. Норвегия спечели първата в историята на световните първенства титла в тази дисциплина. Марте Олсбу Ройселанд и Йоханес Тингнес Бьо използваха само 6 допълнителни патрона и оставиха на 13,4 сек. зад себе си италианците Доротея Вирер и Лукас Хофер. До бронза стигнаха представителите на домакините Хана Йоберг и Себастиан Самуелсон. Днес е почивен ден от програмата на световното, а в събота са щафетите при жените и мъжете.  ", "date": "2019.03.15", "title": "Илиев потегля с №5 в масовия старт на рождения си ден"}
{"url": "https://www.monitor.bg:443/bg/a/view/stroejyt-na-obhoda-na-pomorie-zapochva-prez-maj-159803", "text": "Изграждането на обходния път на Поморие може да започне през месец май тази година. Срокът за строителството е 12 месеца.“ Това съобщи в парламента днес министърът на регионалното развитие и благоустройството Петя Аврамова. Тя обясни, че изпълнението на пътя е предвидено в програмата „Ново строителство“ на Агенция „Пътна инфраструктура“, като общата стойност на проекта е почти 21 млн. лв. За обекта има вече сключен договор с избран изпълнител след проведена обществена поръчка, като за стартиране на строежа е необходимо да приключат отчуждителните процедури, стана ясно от думите на министъра. Очаква се решението на съда по жалба срещу изплатените отчуждения на собственик на три имота в обхвата на пътя. След това ще се процедира издаването на разрешение за строеж и ще започне същинската работа. По време на днешния парламентарен контрол министърът на регионалното развитие и благоустройството информира, че вече има издадено разрешение за строеж от община Троян за изграждането на нов мост над р. Бели Осъм в града. Предстои подписването на протокола за предаване на участниците в инвестиционния процес на техническия проект и разрешението за строеж, след което ще стартират строителните работи. Съгласно проекта се предвижда изграждане на пътна връзка между път II-35 и път III-357 с дължина 154 м и на ново мостово съоръжение над р. Бели Осъм с дължина 43,2 м. Габаритът на новоизграденото съоръжение ще бъде 16,5 м, с две ленти за движение по 3,5 м в посока Беклемето, една лента за движение по 3,5 м в посока Ловеч и два тротоара по 3 м. Към проекта на моста се включва и реконструкция на част от прилежащата пътна инфраструктура. Средствата за реализацията на обекта - 2,3 млн. лв. с ДДС, са осигурени от бюджета на Агенция „Пътна инфраструктура“. Срокът за изпълнение на строителството е една година. Работи се и по изпълнението на проекта за обходен път на Казанлък след тунела под Шипка, обясни по време на петъчния парламентарен контрол Петя Аврамова. Пътят осигурява връзка на републикански път I-5 по направлението Дунав мост – Русе – Вeлико Търново – Габрово – Шипка – Стара Загора – ГКПП „Маказа“ с републикански път I-6 – в посока ГКПП „Гюешево“. Министърът съобщи още, че към момента се провежда процедура по одобряване на ПУП – Парцеларен план, след което ще бъдат извършени отчуждителните процедури. Предвижда се техническият проект и строително-монтажните работи за обекта да бъдат възложени на инженеринг. Проведена е процедура по оценка на въздействието върху околната среда, има завършен идеен проект. „Близо 260 000 лв. са осигурени от бюджета на строителното министерство за 2018 г. за финансиране на рехабилитацията на довеждащ водопровод от помпена станция „Малина“ до водоем в Генерал Тошево и прилежащите съоръжения към него“, съобщи регионалният министър. По този начин ще се осигури алтернативно захранване с вода от помпената станция за селата Писарово и Люляково, в община Генерал Тошево, от което ще се възползват както над 800-те души, живеещи в двете населени места, така и хората притежаващи недвижими имоти и осъществяващи земеделска и стопанска дейност на тази територия.", "date": "2019.03.15", "title": "Строежът на обхода на Поморие започва през май"}
{"url": "https://www.monitor.bg:443/bg/a/view/sydyt-vyrna-zad-reshetkite-policai-podsydimi-za-grabej-na-cigari-159800", "text": "Апелативният съд в Пловдив върна зад решетките бившите ченгета от Пловдив Петър Атанасов от „Криминална полиция” и Стефан Модев от „Общинска полиция”. Двамата са подсъдими по дело за грабеж на цигари и са разследвани за друго такова престъпление. Магистратите от въззивната инстанция отмениха определението на окръжния съд Модев и Атанасов да са под домашен арест и постановиха да бъдат задържани под стража. Апелативните магистрати смятат, че не е достатъчно въз основа само на един аргумент- заради приключване на съдебното следствие, и по-конкретно, защото всички свидетели по делото били разпитани и нямало опасност подсъдимите да им въздействат, да се променя мярката на полицаите от „задържане под стража“ в „домашен арест“. Само по себе си, това не представлява ново обстоятелство и не може да бъде самостоятелно основание за промяна на мярката за процесуална принуда, считат от апелативния съд. Двамата бяха арестувани и обвинени от окръжната прокуратура през 2017г., че са извършили грабеж на микробус, пълен със 75 мастербокса цигари без бандерол за над 289 533 лева. На 27 май 2017 година те ограбили безакцизните цигари, микробус и мобилен телефон от търговеца на папирусите Ерхан Хаков. Първоначално той е бил стресиран, че уж се извършва полицейска операция. Полицаите първо му поставили белезници, а когато приключили с отнемането на цигарите и микробуса, Ерхан бил завързан със свинска опашка. Срещу двамата подсъдими се води и друго наказателно производство отново за грабеж на цигари в съучастие и пак в качеството им на полицейски служители, а срещу Стефан Модев и за подкуп от 20 000лв. посредством злоупотреба със служебно положение. Определението е окончателно.", "date": "2019.03.15", "title": "Съдът върна зад решетките полицаи, подсъдими за грабеж на цигари"}
{"url": "https://www.monitor.bg:443/bg/a/view/audi-najeji-jeneva-s-elektromobili-i-hibridi-159798", "text": "На автосалона в Женева марката Audi залага на екологично чисти автомобили. На щанда на марката има изложени нови електромобили и рlug-in хибриди. За първи път пред публика е показан концептуалният електрически кросоувър Audi Q4 e-tron, а в Женева своят европейския дебют прави студията Audi e-tron GT. На автосалона могат да се видят и четири нови хибридни версии на моделите Audi A6, A7, A8 и Q5, които ще се появят на пазара до края на 2020 година. Компактният електрически кросоувър Audi Q4 e-tron concept дава предварителен поглед върху това как ще изглежда петият сериен електрически автомобил. Той е един предварителен поглед към серийната версия, която ще се произвежда от края на 2020 година като пети електрически модел на марката с четирите кръга. Новото Audi Q4 e-tron е със задвижване на четирите колела и разполага с много технологии за ефективност и рекорден автономен пробег за класа си. Предната и задната ос се задвижват от по един електрически мотор, като няма механична връзка между осите. Вместо това електронният контрол осигурява прецизната координация на разпределението на въртящия момент за части от секундата. Това позволява на Q4 да постигне максимално сцепление при всякакви  метеорологични условия и върху всякаква повърхност. Новото Audi Q4 e-tron concept е компактен четириместен кросоувър с дължина от 4,59 метра, чийто връзка с Audi e-tron е разпознаваема от пръв поглед. Два електрически мотора осигуряват системна мощност от 225 кВт за Audi Q4 e-tron concept. Електрическият мотор в задната част има мощност от 150 кВт и разполага с въртящ момент от 310 Нм, а предният мотор е съответно с мощност 75 кВт и въртящ момент от 150 Нм. Така общата системна мощност е 225 кВт. Батерията интегрирана в подовата конструкция има капацитет от 82 кВтч, което осигурява на автомобила пробег от над 450 км, базирана на измерване по стандарта WLTP. Тя може да бъде зареждана с максимална мощност от 125 кВт, като по този начин са необходими не повече от 30 минути за да бъдат възстановени 80% от пълния капацитет. Задвижването на концептуалния модел се осъществява с перманентно задвижване на четирите колела Quattro. Благодарение на отличното сцепление, автомобилът ускорява от 0 до 100 км/ч за едва 6,3 секунди, а максималната му скорост е електронно ограничена на 180 км/ч. Технологията на Q4 e-tron concept е базирана на модулната система за електрически автомобили (MEB) която ще се използва за електрическите автомобили от Volkswagen Group в бъдеще в средния сегмент. Високоволтовата акумулаторна система е оптимално адаптирана към размерите на Audi Q4 e-tron и разположена между осите под формата на плосък, широк блок под отделението за пътници. Той тежи 510 кг. По този начин центърът на тежестта на Audi Q4 e-tron concept е на нивото на този на седан с конвенционално задвижване. Разпределението на теглото е перфектно балансирано в съотношение от почти 50:50. Със своите размери – дължина 4,59 метра, широчина 1,90 метра и височина 1,61 метра, Audi Q4 e-tron concept заема позиция в горната третина на компактния клас. По този начин, на базата на заеманата площ върху пътя, електрическият кросоувър може да бъде определен като удобен за градско движение. От гледна точка на интериора обаче, благодарение на голямото междуосие от 2,77 метра, той се позиционира един клас по-високо. Тъй като не съществува тунел за трансмисията и кардана, новото Audi Q4 e-tron concept предлага неподозирано пространство и комфорт, от гледна точка на мястото за краката в предната и задната част. Зад волана е разположен дисплеят на виртуалния кокпит, изобразяващ важни елементи от информацията като скорост, ниво на заряд и навигационни данни. Големият Head-up дисплей с функция за разширена реалност е ново технологично решение. Той може да изобрази важна графична информация, като насочващи стрелки за завиване, директно проектирани по посока на погледа към пътя. Контролните панели, проектирани като сензорни елементи върху спиците на волана, могат да влязат в действие за избора на често използвани функции. В средата, над централната конзола, на разположение е 12,3-инчов сензорен екран, чрез който функциите на автомобила и информационно-развлекателната система се изобразяват и управляват. Той е наклонен към водача в името на по-лесното използване. Под него е разположена лента от бутони за управление на климатичната система. Тъй като не е нужно централната конзола да включва функционални елементи като лост за предавките или за ръчна спирачка, тя е конфигурирана като просторно място за съхранение на предмети в което е включено гнездо за зареждане на мобилен телефон. Хоризонтална повърхност, облицована в качествени материали, помещава бутона за избор на режима на работа на задвижването и служи като преход към предната част на конзолата. В допълнение към конвенционалното място за предмети, вратите сега осигуряват възможността за помещаване на бутилки в специално формирана горна секция, където до тях има лесен достъп. До 2025 година марката Audi ще предложи 12 автомобила с изцяло електрическо задвижване на най-важните пазари по света и една трета от продаваните модели ще са електрифицирани. Високопроходимите модели в гамата ще бъдат e-tron и e-tron Sportback, който ще направи своя дебют през 2019 г. На разположение ще е линия от модели с класическа модификация като Avant и Sportback. Гамата ще покрива всеки важен пазарен сегмент, от компактния клас до луксозния. Своят европейски дебют на изложението в Женева прави динамичното концептуално купе Audi e-tron GT. Технологията на този автомобил е разработена съвместно с Porsche, но дизайнът и характерът на Audi e-tron GT concept са основани изцяло на ценностите и белезите на марката Audi. Проектът ще се превърне в сериен модел в края на 2020 година. Своят официален дебют на автосалона в Женева отбелязват хибридните версии на моделите Audi A6, A7, A8 и Q5. Двете утвърдени на пазара plug-in версии на Audi A3 и Audi Q7 отново са на разположение на клиентите на марката с модернизирана технология през 2019 г. В бъдеще основата за предлагане на модели с електрическо задвижване във всички пазарни сегменти от А до D, ще бъде изградена на общо четири технически платформи и моделни линии. Тясното сътрудничество с отделите за технологично развитие на останалите марки на групата ще засили синергичния ефект, необходим за създаване на богата електрическа гама в глобален мащаб.", "date": "2019.03.15", "title": "Audi нажежи Женева с електромобили и хибриди"}
{"url": "https://www.monitor.bg:443/bg/a/view/cypress-hill-shte-syborjat-zala-universiada-prez-uni-159804", "text": "След осем години пълни с тишина, дим от марихуана и нито един нов трак, Cypress Hill се завърнаха с взривяващ нов албум Elephants on Acid и световно турне, което вече се вихри в Щатите. Рап легендите са замислили наистина голяма обиколка, която този път ще включи дата и в София. B-Real и Sen Dogg ще излязат в зала „Универсиада“ на 24 юни. Легендите на хип-хоп идват у нас след две дати в Гърция на 21-ви и 22-ри юни, преди да продължат към Унгария и Финландия. Включили са общо 14 дати за Европа. Единствената визита на изпълнителите като група у нас беше през 2012 г. на първото издание на фестивала Elevation. През годините са идвали поотделно, а B-Real е направил не едно и две клубни участия по родното Черноморие. Въпреки това предстоящият концерт на цялата банда си е истинско събитие за рап феновете. Билетите са вече в продажба на цени от 65лв, 72лв, 82лв и VIP пропуски за централната ложа на залата, с отделен, самостоятелен вход на цени от 102лв. А най-доброто в новината е, че идват с новия си, ужасно силен албум Elephants on Acid. \"Албумът е завръщане към корените ни и едновременно с това – бягство в напълно нов свят“, съвсем обърква ситуацията B-Real. Всъщност дискът с 21 песни може да бъде всичко друго, но не и определен в някакви рамки. И това е зададено още от появяването му като идея в главата на DJ Muggs, който се завръща на продуцентското място и създава Elephants on Acid докато мечтае за изживяване извън тялото си, под формата на човек със слонска глава, докато обикаля света и събира бийтове, записва в студио в Египет и обикаля гробницата на Цар Соломон сам, и прави музика в Йордания докато плава в Мъртво море. Затова и голяма част от албума е направен именно в Близкия изток. Това обяснява до някъде присъствието на Слоновете в заглавието, а останалата част се определя от вдъхновението на DJ Muggs от ейсид рока. „Психиделичният рок ми е повлиял много. Слушам го още с колекциите на майка ми и чичо ми. Така се оформи идеята ми за заглавие, около което организирах цялата идея и звук в албума. Музиката в новия албум те кара да се чувстваш сякаш си приел халюциногенни наркотици, а всъщност не си се докоснал до никаква дрога”, пояснява доколкото може самият той пред списание Rolling Stone Легендарните американци никога не са влизали в рамките само на един стил. Отличителната им черта – римите, са гарнирани с много жива музика и китарни рифове. Така на бял свят се появяват най-големите им хотиве през годините „Insane in the Brain“, „I Wanna Get High“, „Tequila Sunrise“, „How I Could Just Kill a Man“, „I'm Not Goin 'Like That“, „Throw Your Set in the Air“ и „Dr. Greenthumb“. Дебютният едноименен албум на Cypress Hill е издаден на 13 август 1991г. и достига двоен платинен статус в САЩ с продажби над 2 милиона копия. „Black Sunday” излиза две години по-късно и придобива троен платинен статут като бележи над 3,4 милиона продажби. Последно бандата извади Rise Up през 2010г. През годините те продават над 20 милиона копия по цял свят; свирят в препълнени зали и по стадиони; номинирани са за наградите „Грами” три поредни пъти. През 2019г. дори получават и своя златна звезда на холивудската Алея на славата. Записвали са тракове с много други известни артисти като Sick Jacken, Snoop Dog, Eminem, Dr. Dre, Smif n Wessun, Method Man & Redman, Damian Marley, The Fugees.", "date": "2019.03.15", "title": "Cypress Hill ще съборят зала \"Универсиада\" през юни"}
{"url": "https://www.monitor.bg:443/bg/a/view/arsenal-napoli-i-ispansko-derbi-na-jrebija-v-liga-evropa-159801", "text": "Английският гранд „Арсенал“ изтегли тежък жребий за четвъртфиналите в Лига Европа. \"Топчиите\" ще се изправят срещу италианския „Наполи“. Друг от фаворитите - “Челси”, ще има за съперник изненадата “Славия” (Прага). Любопитен обещава да бъде и испанският сблъсък между “Виляреал” и “Валенсия”. Последната двойка противопоставя “Бенфика” и “Айнтрахт” (Франкфурт). Четвъртфиналите ще се играят на 11 и 18 април. Полуфиналните сблъсъци са на 2 и 9 май, а финалът в Баку е на 29 май. Наполи - Арсенал Виляреал - Валенсия Бенфика - Айнтрахт (Франкфурт) Славия (Прага) - Челси Наполи/Арсенал - Виляреал/Валенсия Бенфика/Айнтрахт - Славия/Челси.", "date": "2019.03.15", "title": "„Арсенал“ - „Наполи“ и испанско дерби на жребия в Лига Европа"}
{"url": "https://www.monitor.bg:443/bg/a/view/nathalie-zarejda-baterijata-ot-gorivna-kletka-159788", "text": "Добилият известност от Quattro GmbH на Audi и спортните автомобили Apollo, Роланд Гъмпърт (Roland Gumpert), представи суперавтомобил, който решава проблема с ограничения обсег и бавно зареждане на електрическите автомобили. Nathalie разполага с 800 к.с. и задвижване на четирите колела, използвайки лесно презареждаща се горивна клетка с метанол, която зарежда батериите по време на движение. Електрическите превозни средства вече са доста развити и практични за повечето хора, които обикновено шофират ежедневно на кратки разстояния и могат да бъдат извършвани след пълно зареждане на батерията през нощта, в домашни условия.   Нито една от тези възможности не удовлетворява Гъмпърт, за това предлага алтернатива със задвижваната от горивна клетка с метанол Nathalie. По този начин пътува с вградена. Гъмпърт казва, че цената на бензина е три пъти по-висока от тази на метанола, който е по-лесен за употреба от водород и позволява презареждане на резервоара за около три минути, предоставяйки изумителен обсег от над 850 километра, при поддържането на скорост от около 80 км / ч. Това поражда някои въпроси, като откъде точно ще се зарежда метанол и кой ще изгради необходимата инфраструктура, за да може тази идея да се приложи. И кой би инвестирал в това, като се има предвид, че този вид технология за увеличаване на обсега ще бъде излишна, когато технологията на батериите, най-накрая се развие. Също така, поддържането на 80 км / ч с посочената мощност от 600 kW ще бъде доста трудно, докато захранването от 5 kW не би предотвратило изтощаването на батерията, при шофиране по магистрала. Между другото, не се посочва капацитета на батерията. Nathalie изглежда много забавен, спортен автомобил, но едва ли ще може да бъде видян на улицата.  ", "date": "2019.03.15", "title": "Nathalie зарежда батерията от горивна клетка "}
{"url": "https://www.monitor.bg:443/bg/a/view/myj-na-syd-za-udar-nad-lekar-159787", "text": "Мъж отива на съд заради упражнено насилие над лекар. Случката се разиграла на 17-ти декември миналата година в общинската болница в Горна Оряховица. Подсъдимият е зет на възрастен мъж, на когото по време на работа в местен оръжеен завод внезапно му прилошава. От болницата в железничарския град му казват, че е в резултат на преумора и го пускат за се прибира вкъщи. На път за дома си мъжът обаче отново се почувствал зле. Върнат бил обратно с линейка с болницата, но там починал. Ядосан зет му дошъл в здравното заведение и се нахвърлил върху един от лекарите. Заради това му е арестуван и му е повдигнато обвинение за причиняване на лека телесна повреда на лекар по време на изпълнение на служебните му задължения. Наложена му е и мярка за неотклонение.", "date": "2019.03.15", "title": "Мъж на съд за удар над лекар"}
{"url": "https://www.monitor.bg:443/bg/a/view/4-godini-zatvor-za-dvama-ubiti-na-pytja-159790", "text": "Четири години затвор ефективно и седем години лишаване от право да управлява МПС получи от съда във Велико Търново мъж, причинил смъртта на двама на пътя. На 28 февруари 2016 г. на пътя Горна Оряховица – село Козаревец на връщане от пазар, при управление на кола „Рено”, Я.Т. се движел с 96 км/ч. При опит за изпреварване той внезапно изхвръкнал от платното и навлязъл в банкета. За да се върне обратно а пътя, водачът свил рязко волана вдясно, при което изгубил контрол върху возилото и то се преобърнало в канавката. При катастрофата починали двамата му спътници, единият на място, а другият в линйката на път за болницата. Водачът е подведен под наказателна отговорност, а разследването срещу него задършило с предаването му на съд, който постановил ефективо наказание. Присъдата подлежи на обжалване пред Апелативен съд Велико Търново.       ", "date": "2019.03.15", "title": "4 години затвор за двама убити на пътя"}
{"url": "https://www.monitor.bg:443/bg/a/view/penev-razlikata-s-ludogorec-shte-byde-zalichena-159805", "text": "Треньорът на ЦСКА Любослав Пенев демонстрира оптимизъм, че тимът му може да се пребори с „Лудогорец“ за шампионската титла. Спецът говори преди медиите на пресконференция преди домакинството на „Берое“ в събота от 17:30 ч., като преди последния от редовния сезон кръг разликата между „червените“ и „орлите“ е 5 точки. “Тренировките преминават на едно много добро ниво, а атмосферата в съблекалнята е перфектна, сподели треньорът на ЦСКА. - Добре съм запознат с моментното състояние на „Берое“, но мен най-вече ме интересува какво се случва в нашия отбор. Разбира се, че и ние имаме проблеми, болежки, контузии и пр., но това го има навсякъде. Да, разликата с “Лудогорец” е по-малка отпреди няколко кръга, но нашата идея е изцяло да я заличим. За мен лично нищо не е решено. Колкото до това кой от футболистите ще играе - на никого в договора му обаче не пише, че е подписал да е титуляр”, допълни Пенев. По документи той продължава да се води помощник-треньор на „армейците“, тъй като клубът все още не е разтрогнал договора с Нестор Ел Маестро. „Това не е толкова важно. „Стояне (б.р. шефът на международния отдел Стоян Петков), как вървят нещата?“ - „Не знаем, чакаме“, завърши Любослав Пенев.", "date": "2019.03.15", "title": "Пенев: Разликата с „Лудогорец“ ще бъде заличена"}
{"url": "https://www.monitor.bg:443/bg/a/view/dvesta-obitateli-na-blok-aonsu-v-ruse-minavat-na-sveshti-159789", "text": "Около 200 обитатели на блок АОНСУ в Русе скоро може да минат на свещи. От дружеството „Енерго-Про“ предупредиха, че предстои прекъсване на електрозахранването на сградата, тъй като натрупаните неплатени задължения вече са над 48 000 лева. Изчерпани били всички законови възможности за намиране на решение в интерес на двете страни и макар че спирането на тока е крайна мярка, в случая се оказвала неизбежна. „Ежемесечно си плащаме задълженията към енергото по отчетеното от контролните електромери на всеки апартамент. Не знам откъде се натрупва тази огромна сума при условие че обитателите са коректни и защо ние трябва да я плащаме“, недоумява Димитър Парашкевов. Съседите му са притеснени като него и всеки вече търси някаква възможност да живее при роднини. А много от обитателите няма къде другаде да отидат. Хората обясняват, че сложността в решаването на казуса е заради това, че те не са титуляри на партидата. Титуляр е фирма „Рали 2003“ на Явор Блъсков, която през 2007 г. е придобила сградата на бившата Академия за обществени науки и социално управление. Бизнесменът обновява помещенията и ги превръща в жилища, които продава ипотекирани. Тъй като фалира, се налага някои от купувачите на апартаменти да ги платят още веднъж, за да станат реални собственици. Титуляр на партидата за тока обаче остава „Рали 2003“, а Явор Блъсков се оказва неоткриваем. Така взаимоотношенията между него и обитателите не могат да се уредят окончателно и се стига до абсурдния казус с натрупването на сумата от 48 000 лева. „Енергото отчита тока по базовия електромер, а не по контролните уреди. Винаги има разлика между фактурираната електроенергия по общия електромер и сумираната от контролните уреди на всяко домакинство. Искали сме няколко пъти ни предоставят информация откъде идва тази разлика, как се натрупва, но ни обясняват, че не сме титуляри по партидата и не можем да получим отговор. Тоест, ние имаме задължения по тази партида, но нямаме права по нея“, възмущава се професионалният домоуправител Цветелин Цонев. От „Енерго-Про“ обясняват, че е предложено споразумение собствениците да плащат ежемесечно текущото потребление и част от натрупания дълг, но то е било отхвърлено и затова се стига до крайната мярка да се спре токът. Живеещите в блока са изпратили жалба до прокуратурата в Русе. Изпращали са писма с молба за съдействие и до президента, министър-председателя, омбудсмана, министерството на енергетиката. В сградата има 197 апартамента, от които обитаеми са около 70.    ", "date": "2019.03.15", "title": "Двеста обитатели на блок АОНСУ в Русе минават на свещи"}
{"url": "https://www.monitor.bg:443/bg/a/view/otkriha-rezervoari-za-nelegalen-dizel-vkopani-v-zemjata-vyv-velingrad-159791", "text": "Три резервоара за гориво, вкопани в земята, от които най-вероятно е продавано нелегални дизел и бензин, са били разкрити във Велинград от полицията. Това информира говорителят на пазарджишката Областна дирекция на МВР Мирослав Стоянов. Под дървени плоскости била замаскирана и бензиноколонка, от която също е точено гориво, без да се плащат данъци. Открити са и 9 200 литра дизел, без документи за произход и обезпечаване на акциза. Нелегалната „минирафинерия“  била открита в бивш стопански двор в Индустриалната зона на курортния град покрай околовръстното шосе за град Сърница. Акцията е била проведена от екипи от сектор „Противодействие на икономическата престъпност“ при ОДМВР-Пазарджик. В действията си полицаите са подпомогнати от митнически служители при Териториална дирекция „Тракийска“-Пловдив и Областната инспекция по труда в Пазарджик. Контролните органи предприели проверка на бившия стопански двор, намиращ се в индустриалната зона на Велинград. Имотът бил стопанисван от едноличен търговец, представляван от жител на курортния град. В двора органите на реда открили вкопани три резервоара, както и бензиноколонка, прикрита с дървени плоскости. Оказало се, че двата от резервоарите били празни, но в третия е открито наличие на дизелово гориво с отлично качество според първоначалните данни от замерванията. Съвместно с митнически инспектори съдържанието е източено от подземния резервоар в автоцистерна. Така било установено, че откритото количество е близо 9 400 литра, без документи за произхода и обезпечаване на акциза. Трудовите инспектори са съставили и акт на представителя на фирмата за липса на трудов договор на мъж, работещ в зоната на стопанския двор. Цялото открито гориво е иззето на основание на Закона за акцизите и данъчните складове. Тепърва ще се установява от колко време са работили нелегалните резервоари и бензиноколонката и на какви цени са били търгувани горивата.  ", "date": "2019.03.15", "title": "Откриха резервоари за нелегален дизел, вкопани в земята във Велинград"}
{"url": "https://www.monitor.bg:443/bg/a/view/120-000-uchenici-navaksvat-materiala-s-kryjoci-159792", "text": "Около 120 000 ученици от 1-и до 7-и клас ще имат възможността да се включат в кръжоци, в които да наваксат учебния материал. Дейностите ще се извършват по проект „Подкрепа на успех“, който просветното министерство ще изпълнява по ОП „Наука и образование за интелигентен растеж“. Той ще бъде финансиран с над 127 млн. лв и ще продължи 30 месеца. „Обхватът на проекта ще е на около 1500 училища и прогнозираме, че ще достигне до 120 000 ученици.“, заяви зам.-министърът на образованието и науката Деница Сачева при представянето на проекта. 920 от тях ще бъдат от тези, които и в момента са идентифицирани като училища с концентрация на деца от уязвими групи. Останалите ще бъдат подбрани по няколко критерии – брой ученици са с както и тези с ниски резултатите от националните външни оценявания в 4- и 7-и клас по български език и литература, след 7-и по математика и резултатите от задължителната матура по български език и литература след 12-и клас. Занимания на учениците ще бъдат свързани с преодоляване на затрудения в обучението, усвояване на учебното съдържание. Предвиждат се и кръжоци в подкрепа на явяване на държавните зрелостни изпити. Дейностите по проекта ще се провеждат по време на целодневното обучение, през ваканцията и почивните дни. Децата, които ще се включат, могат да бъдат уязвими групи, със специални образователни потребности, както и талантливи деца, които имат проблеми с усвояването на учебния материал по даден предмет. Хлапетата от семейства в родителски конфликт, които са 24 000 в страната, също биха могли да се включат. Подборът на децата ще става с помощта на образователни карти, които ще установяват какви затруднения имат деца. Те ще се попълват от хлапетата с помощта на техните родители. Сачева уточни, че около 47 000 от всички учениците, които се очаква да се включат в проекта, ще бъдат обхванати в дейност дейности, свързани с кариерно ориентиране. В тези занимания ще се включат ученици от 5-и до 7-и клас. Основен фокус е професионалната квалификация и ранното информиране и запознаване професии. 15% от стойността на проекта пък ще бъде насочена към занимания по интереси, свързани с дигитални умения, креативност, технология, изкуства, природни науки. „Особен акцент се слага също върху гражданското образование, екологичното, здравословният начин на живот.“ ,заяви Сачева и уточни, че ще се търси разграничение между финансирането по проекта и това, което се получава от държавния бюджет. „Това са дейности, които подкрепят нашите досегашни усилия по механизма за обхват на децата в образователната система. След като минахме първия етап на идентифициране на децата и близо 40 000 деца бяха включени, логично е да се фокусираме върху това да предотвратяваме отпадането и да задържаме децата в клас чрез дейности, които да подкрепят от една страна педагогическите специалисти, от друга да се отнасят и до индивидуалните потребности на децата.“, заяви Сачева. Тя сподели, че по неофициални данни тази година в които също имат нужда от подкрепа по предмети, които не са изучавали (български език, история) По проекта се предвижда и почти 10 500 учители да бъдат обучени за ранно идентифицират на учениците в риск. В рамките на проекта ще бъде изработен и инструментариум за ранно идентифициране на учениците, с който да се определят конкретните нужди за индивидуална подкрепа на тези деца., уточни Сачева. След като той бъде готов, учителите ще минат през обучение за прилагането му. По проекта се предвиждат и междуучилищни изяви – състезания, конкурси.", "date": "2019.03.15", "title": "120 000 ученици наваксват материала с кръжоци"}
{"url": "https://www.monitor.bg:443/bg/a/view/ubiecyt-ot-krajstchyrch-vdyhnoven-ot-boevete-na-shipka-159796", "text": "На оръжието на убиеца от Крайстчърч Брентън Тарант има многобройни надписи на латиница и кирилица (на български, сръбски и руски), както и на грузински. На пълнителите могат да се прочетат надписи на български - \"Битка при Булаир 1913\". На английски е написано \"Проходът Шипка - 1877 – 78\". Битката при Булаир е ключова битка от първата балканска война, при която българската Седма пехотна рилска дивизия под командването на генерал Георги Тодоров успява да надвие османските части от Дивизия Мюретеби и 27-ма пехотна дивизия. Под този надпис се вижда и името Фружин, синът на последния български цар Иван Шишман. През 1404 г. Фружин и Константин II Асен (братовчед на Фружин и син на цар Иван Срацимир, неговото име също е на един от пълнителите) заедно вдигат въстание срещу османците. На руски е отбелязано и \"сражение при Кагуле\", ключово за руско-турската война от 1768-1774 г., когато руската армия, наброяваща не повече от 17 000 пехотинци и няколко хилядна кавалерия разбива турските сили от 150 000 човека. На сръбски са написани и имената на доста сръбски исторически личности - Марко Милянов Попович, Стефан Лазар, Милош Обилич, Байо Пивлянин. Сръбският в. „Блиц“ пояснява, че Милош Обилич е сръбски княз, който убил турския султан в Косовската битка. Марко Милянов Попович /1833-1901/ е черногорски народен писател, пълководец и войвода от племето Кучи. Стефан Лазар - сръбският княз Лазар Хребелянович (1329-1389) е загинал в бой с турците в Косово поле. Байо Пивлянин (1630 - 1687) е прочут войвода хайдутин, отбелязва \"Блиц\". Брентън Тарант е слушал сръбска четническа песен в колата си преди да започне атаката на една от джамиите твърди босненският сайт \"Аваз\". На видео, заснето от Тарант, който е споделил цялата кървава атака на живо във фейсбук, се чува четническата песен \"Караджич води сърбите си\". Доколкото става ясно Тарант е вдъхновен от норвежкия масов убиец Андеш Брайвик, чиито възгледи се основават на анти-ислямизъм, ксенофобия и ултра-национализъм. В манифеста, който екстремистът споделя преди атаката, той обявява, че иска да отмъсти за „хиляди смъртни случаи, причинени от чуждестранни нашественици“, като има предвид мюсюлманите. Той също така пише, че е започнал да планира атаката „приблизително две години по-рано“ и е избрал крайното местоположение три месеца преди атаката. По същия начин Брайвик написа манифест преди да извърши поредица от нападения през 2011 г. в Осло и на остров Утоя, като при това загинаха общо 77 души, а 155 бяха ранени. Тарант твърди, че е имал „кратък контакт“ с норвежкия убиец и че Брайвик е дал „благословия“ за атаката си. Според австралийските медии Брентън Тарант е австралиец от щата Нов Южен Уелс. Той е бил фитнес инструктор в град Графтън. \"Родителите ми са от шотландски, ирландски и английски произход. Имах нормално детство, без никакви големи проблеми\", пише в манифеста си Тарант. Той се описва като “етнонационалист” и “фашист”. През 2018 г. Тарант посещава Пакистан. Преди това е бил в Северна Корея. До 2011 година е работил като личен инструктор, често е работил и с деца. В профилите си в социалните мрежи той се описва като \"обикновен бял мъж от обикновено работническо семейство с ниски доходи\". Баща му е починал от заболяване от въздействие на азбест, когато Тарант бил ученик в гимназията през април 2010 г. на 49-годишна възраст.", "date": "2019.03.15", "title": "Убиецът от Крайстчърч вдъхновен от боевете на Шипка"}
{"url": "https://www.monitor.bg:443/bg/a/view/lte-over-satellite-pravi-kletychnite-telefoni-satelitni-159786", "text": "За осигуряването на комуникации при извънредни ситуации и в отдалечени райони, Lockheed Martin е разработил нова система за 4G комуникация през сателит (LTE-over-Satellite), която ще позволи на LTE мобилни телефони да се свързват със сателити, осигуряващи 4G връзка. Превръщайки се в неизменна част от ежедневието, често се забравя колко са крехки мобилните мрежи, в сравнение със старите фиксирани линии. Природни бедствия, като урагани или земетресения, могат да унищожат важни части от клетъчната инфраструктура за комуникации или да се претовари от големия брой хора, които се опитват да се свържат с аварийните служби или да проверят състоянието на близките си, дори и без физически щети по мрежата. Lockheed не оповестява много подробности за новата си система LTE-over-Satellite, но е много вероятно да използва увеличената скорост и капацитет на LTE, както и техники за цифрова обработка на сигнала и уникален радиочестотен спектър за връзка с мощни орбитални спътници. Компанията казва, че при извънредни ситуации новата система може да работи с горещи точки, монтирани на сухопътни превозни средства или кораби за по-голямо покритие, за да помогне не само на бедстващите, но и на спасителните екипи да останат в контакт. Освен това, новата система може да предостави на спедиторските компании възможност да обменят информация за местоположението и доставката на товари, както и да свързва отдалечени места без покритие, като мини, изследователски станции, риболовни кораби или селскостопански дейности.  ", "date": "2019.03.15", "title": "LTE-over-Satellite прави клетъчните телефони сателитни"}
{"url": "https://www.monitor.bg:443/bg/a/view/na-masite-v-turskite-restoranti-veche-njama-da-ima-solnici-159794", "text": "На масите в турските ресторанти вече няма има солници, съобщава Анадолската агенция, като се позовава на председателя на Федерацията на ресторантьорите и сладкарите в Турция Айкут Йенидже. Тази мярка се предприема, след като федерацията е подписала протокол с министерството на здравеопазването за намаляване на използването на сол и захар. Айкут Йенидже е посочил, че след подписване на протокола е започнало обучение на майсторите готвачи, за да намалят използването на сол и захар в ястията. Йенидже е изтъкнал, че въпросът за използването на сол и захар е от голяма важност за бъдещето на страната. Той е обърнал внимание, че докато определената от Световна здравна организация норма за допустима употреба на сол в храните е една чаена лъжичка на ден, то в Турция този лимит е над 2 лъжички. Председателят на федерацията е изтъкнал, че клиентите имат нагласата да сложат сол още преди да са опитали ястието. Той е уточнил, че като първи етап е започнало обучение по въпроса на ресторантьорите и готвачите, а на втори етап ще бъде проведена информационна кампания с афиши и брошури, насочена към обществеността. Йенидже е посочил, че на масите в заведенията вече няма да се оставя сол. Ако някой клиент поиска допълнително сол, той ще бъде обслужен, но същевременно клиентите ще бъдат информирани накратко за вредите от солта, е обяснил председателят на федерацията. Готвачът Мюмин Йозгюр, който е с 50-годишен опит в бранша, е посочил, че след подписването на протокола, в съответствие с инструкциите, той и колегите му са намалили наполовина използването на сол. Йозгюр е добавил, че има и някои протестиращи от новата практика клиенти, но броят на доволните е по-голям.", "date": "2019.03.15", "title": "На масите в турските ресторанти вече няма да има солници"}
{"url": "https://www.monitor.bg:443/bg/a/view/toto-djoker-se-razvihri-naj-shtedyr-e-v-21-vi-tiraj-159795", "text": "Играта \"Тото Джокер\" беше най-щедра към играчите в тираж №21 на БСТ. След като в неделя падна рекордният джакпот в тази игра - 83 056,50 лева, в четвъртък любител на залозите спечели 28 519,50 лева от нея. Той е улучил единствената тройка за 27 453,90 лева, плюс 18 двойки по 59,20 лева. Ударът е направен с фиш за 17,50 лв., в който има 1 комбинация за \"5 от 35\" и 84 (9 числа пълно комбиниране) за \"джокера\". След падането на рекордния джакпот 9 501 430,40 лева в \"6 от 49\" в тираж №20, там се събраха 2 153 404,93 лева с реинвестираните по регламент 2 млн. от тотото. Цели 12 играчи уцелиха петици по 2330,30 лв., което показва, че инерцията от гонитбата на рекордната сума, поделена между 4-ма, още не е затихнала. Очаква се към тези пари да се прибавят поне още към 160 000 лв. до утрешния 24-и тираж. Във всички (с тези в \"6 от 42\", \"5/50 - 1/12 Зодиак\" и \"Рожден ден\") пък ще се се съберат към 6 млн. лева.  Числа - (11, 19, 23, 38, 43, 47); 6 - няма, 5 - 12 по 2330,30 лв., 4 - по 50,10 лв., 3 - по 4,10 лв.; ДЖАКПОТ: 2 153 404,93 лв.  Числа - (3, 5, 18, 26, 27, 32); 6 - няма, 5 - 7 по 1439,60 лв., 4 - по 27,90 лв., 3 - по 2,60 лв.; ДЖАКПОТ: 501 219,41 лв.  I теглене - (4, 13, 17, 31, 33); 5 - 3 по 7306,70 лв., 4 - по 84,30 лв., 3 - по 4,80 лв.; II теглене - (3, 7, 15, 25, 34); 5 - 3 по 7306,70 лв., 4 - по 94,70 лв., 3 - по 5,30 лв.  Числа - (32, 34, 42, 46, 48); Зодия 1 - Овен; 5+1 - няма, 5 - няма, 4+1 - няма, 4 - 2 по 500,00 лв., 3+1 - 6 по 100,00 лв., 3 - 69 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (3, 4, 8); Цифри – (6, 6, 8); 3 - 1 от 27 453,90 лв., 2 - по 59,20 лв.; ДЖАКПОТ: 0,00 лв.  Година 03, месец 09, дата 08, ден 5; I група - няма, II - няма, III - 1 от 353,10 лв., IV - 2 по 110,30 лв., V - 6 по 36,80 лв., VI - 2 по 88,30 лв., VII - 16 по 13,80 лв., VIII - 15 по 11,80 лв., IX - по 5,80 лв., X - по 4,20 лв., XI - 81 по 4,40 лв., XII - по 2,20 лв., XIII - по 2,00 лв., XIV - по 1,20 лв., XV - по 1,10 лв.; ДЖАКПОТ: 6042,07 лв.                   \"6 от 49\"              681851984                 Златица  \"6 от 49\"             881597268                 Пловдив                   \"6 от 49\"             417202378                 Велико Търново", "date": "2019.03.15", "title": "\"Тото Джокер\" се развихри, най-щедър е в 21-ви тираж"}
{"url": "https://www.monitor.bg:443/bg/a/view/strahotni-bitki-v-1-4-finalite-na-sh-l-159793", "text": "В Нион беше изтеглен последният за сезона жребий в Шампионската лига, като станаха ясни двойките на 1/4-финалната фаза, а впоследствие беше предначертан и пътят към финала на 1 юни на \"Уанда Метрополитано\" в Мадрид.  Най-зрелищният сблъсък в Топ 8 ще бъде между \"Манчестър Юнайтед\" и \"Барселона\". Другите големи фаворити за отличието се разминаха, като \"Ювентус\" изтегли \"Аякс\", \"Манчестър Сити\" се падна с \"Тотнъм\" в единствения изцяло английски сблъсък, а \"Ливърпул\" безспорно изтегли най-мечтания жребий за тази фаза, срещайки \"Порто\".  С тази разбивка на съперничествата на четвъртфиналите се избегна конспирацията от деня преди церемонията, според която УЕФА вече беше изманипулирала крайния изход от нея и двойките са предварително предопределени. Според нея битките трябваше да изглеждат така: \"Порто\" - \"Ювентус\", \"Барселона\" - \"Манчестър Сити\", \"Манчестър Юнайтед\" - \"Тотнъм\" и \"Ливърпул\" - \"Аякс\". Видя се, че това е била само една масова истерия, защото нито една от четирите двойки не се падна по начина, по който се твърдеше, че ще излязат.   След края на жребия за 1/4-финалите, беше определен и пътят до финала.   Аякс - Ювентус Ливърпул - Порто Тотнъм - Манчестър Сити Манчестър Юнайтед - Барселона Тотнъм/Манчестър Сити - Аякс/Ювентус Манчестър Юнайтед/Барселона - Ливърпул/Порто", "date": "2019.03.15", "title": "Страхотни битки в 1/4-финалите на ШЛ"}
{"url": "https://www.monitor.bg:443/bg/a/view/potrebiteli-zapodozrjaha-che-uefa-shte-izmanipulira-jrebija-v-sh-l-159785", "text": "Европейската футболна централа е наредила двойките в четвъртфиналите на Шампионската лига, гръмнаха социалните мрежи. Тези твърдения се появиха още снощи, като основание за това дава снимка на официален документ на УЕФА, забравен от чиновник в централата.  На него се вижда как са изтеглени четирите сблъсъка за този етап повече от 14 часа преди същинската церемония, която е от 13:00 часа българско време в Нион. На практика големите фаворити се разминават според този жребий, като най-сериозният сблъсък изглежда Барселона срещу Манчестър Сити.  Другите двойки са изцяло английският сблъсък Манчестър Юнайтед - Тотнъм, както Ювентус срещу Порто и Ливърпул - Аякс. Според потребители в Туитър, снимката с изтегления жребий е била пусната по случайност от висш чиновник в УЕФА, който после светкавично изтрил поста в Туитър, но наблюдателните му последователи го уловили.  Дали наистина Европейската футболна централа е наредила предварително жребия в Шампионската лига? Ще разберем съвсем скоро.", "date": "2019.03.15", "title": "Потребители заподозряха, че УЕФА ще изманипулира жребия в ШЛ"}
{"url": "https://www.monitor.bg:443/bg/a/view/gerb-predlaga-10-g-otsrochka-za-dylgovete-na-veroizpovedanijata-159781", "text": "Отсрочка  до 10 години за дълговете на вероизповеданията. Това предлагат от ГЕРБ като промени в закона за вероизповеданията, които внасят между първо и второ четене на закона.  В първоначалният вариянт се предвиждаше пълна амнистия на задължеията на вероизповеданията, натрупани до края на 2018 година. Причината пък бе факта, че Главното мюфтийство не може да получи държавната си субсидия, а от там и заплати за имамите. Тази идея обаче предизвика критики сред опозицията и обществото. В резултат ГЕРБ решиха, че вместо опросщаване на дълговете, ще се пристъпи към тяхното отсрочване.  Шефът на ПГ на ГЕРБ Цветан Цветанов обясни в кулоарите на НС, че днес изтичка последният срок за внасяне на поправките. Той поясн, че с тези предложения ще между самите вероипзоведания.  По думите му промените ще позволят изплащане на дълговете до 10 години, но дадено вероизповедание може да напарви това за срок от 1,2 или 3 години.  На свой ред шефката на бюджетната комисия Менда Стоянова коментира, че подобен механизмъм за разсрочване има и в ДОПК, но той не може директно да се приложи, тъй като там става дума за стопански субекети и фирми и има други методи за изчисляване на печалбата. Именно затова те разписават подобна процедура и в закона за вероизповеданията, където част от условията остават. Така и в размера на главнициа и лихвата до крайният срок на отсрочването. НАП пък ще бъде оторизиран да издаде акта и да следи за начина, по който се изпълнява процедурата.  Стоянова обясни, че не е нужно да се записва изрично източниците на средствата , с които ще се покриват дълговете и дали това може да става с дарения. По думите й обекновено даренията се целеви, както ще бъде и държавната субсидия, които пък ще трябва да отидат за заплати и осигуровки, а не за погасяване на задълженията. Парите от държавата пък по думите й ще освободят друр ресур на вероизповеданията, които те могат да ползват за дълговете си.  Цветаов пък добави, че в момента БПЦ вече е получила авансово своята субсидия и свещениците вече са взели запатите си, за разлика от имамите. По думите му целта е да с е спрат възможността от генериране на напрежение, ако някой се опита да се възползва, ясно визирайки БСП. ", "date": "2019.03.15", "title": "ГЕРБ предлага 10 г. отсрочка за дълговете на вероизповеданията "}
{"url": "https://www.monitor.bg:443/bg/a/view/bylgarija-se-izkachi-v-klubnata-ranglista-na-uefa-159775", "text": "България се изкачи с едно място в клубната ранглиста на УЕФА и вече е на 28-о място. Нашите тимове са с коефициент 17,500, но далеч зад топ 15, което дава право на повече тимове в евротурнирите. Подредбата се базира на резултатите на отборите от сезон 2014/15 до сезон 2018/19 и ще бъде определяща за началото на сезон 2020/2021. Лидер е Испания въпреки отпадането на няколко тима от 1/8-финалите на Шампионската лига и Лига Европа, Англия е под номер 2, а тройката се запълва от Италия. Германия, Франция, Русия, Португалия, Белгия, Украйна и Турция допълват десетката.", "date": "2019.03.15", "title": "България се изкачи в клубната ранглиста на УЕФА"}
{"url": "https://www.monitor.bg:443/bg/a/view/chehi-izhvyrliha-sevilja-ot-liga-evropa-ajntraht-hvyrli-bomba-v-milano-159813", "text": "“Славия” (Прага) надви рекордьора с пет трофея в Лига Европа “Севиля” с 4:3 след продължения и го елиминира на 1/8-финалите в турнира. Първата среща бе завършила 2:2 в Испания, а и редовното време в чешката столица приключи при същия резултат и се стигна до невероятна драма в продълженията. „Севиля“ поведе с 3:2, но домакините успяха да изравнят резултата до 3:3. При този развой все пак испанците се класираха напред заради правилото за гол на чужд терен, но в 119-ата минута Траоре заби победното попадение за „Славия“. Голяма изненада имаше и на мача между „Интер“ и „Айнтрахт“. Първата среща в Германия беше завършила 0:0, а на реванша 14 000 фенове на гостите наводниха Милано. Подкрепата им се оказа решаваща и любимците им победиха с 1:0, като изхвърлиха „нерадзурите“ от надпреварата.", "date": "2019.03.15", "title": "Чехи изхвърлиха \"Севиля\" от Лига Европа, \"Айнтрахт\" хвърли бомба в Милано"}
{"url": "https://www.monitor.bg:443/bg/a/view/otstranjavat-greshkata-sys-zastrojavane-na-park-v-plovdiv-po-slujeben-pyt-159779", "text": "Паркът с площ от 16 декара зад хотел „Санкт Петербург”, заради ограждането на който стотици жители на Пловдив се вдигнаха на протест преди дни, е с грешка в Кадастралната карта, признаха от Агенцията по кадастър. Грешката в Кадастралната карта е била допусната преди 10 години и предвижда, че имотът е за застрояване. В същото време съществуващият Общ устройствен план на Пловдив и в частност Подробният устройствен план –план за застрояване и регулация (ПУП-ПРЗ) на терена сочат, че паркът е зелена площ и не може да бъде застрояван със сгради или нещо друго, като например паркинг, каквито са последните планове на новия собственик Байрям Солак. „ПУП-ът на имота не е бил променян през годините. Според ОУП на гр. Пловдив теренът е за озеленяване”, бяха категорични от пресцентъра на община Пловдив. Оттам извършиха проверка по казуса след запитване на Агенция Монитор и уточниха, че абсолютно всички документи, свързани със статута на имота, сочат, че той е зелена зона и не може да бъде застрояван. През годините в Общинския експертен съвет по устройство на територията (ОЕСУТ) не са били правени промени на ПУП-а. Редакцията обаче разполага със снимка на Кадастралната карта на терена, закупен през 2017г. от Байрям Солак, според която теренът е отреден за комплексно застрояване. Затова от Агенция Монитор отправихме питане до Министерството на регионалното развитие и благоустройството (МРРБ) на база на какви документи, издадени от коя институция, община, архив или друга служба, от Агенцията по кадастър са променили статута на имота с площ от 16007 кв.м със собственик фирмата „Парадайс Гардън Резидънс“ ЕООД,  от „Озеленяване” в „Комплексно застрояване”. Според отговора от пресцентъра на МРРБ „Кадастралната карта и кадастралните регистри (КККР) на гр.Пловдив са одобрени със Заповед №РД-18-48/03.06.2009 г. на Изпълнителния директор на АГКК-София. КККР е влязла в сила и е в режим на поддръжка. ПИ с ИД 56784.506.534 с площ 19026 кв.м, начин на трайно ползване „Комплексно застрояване“, собственост на „Международен панаир Пловдив“ АД е образуван по Заповед №РД-18-48/03.06.2009 г. на ИД на АГКК-София за одобряване на КККР на гр.Пловдив.”. През същата година от стария собственик на целия имот зад хотел „Санкт Петербург”, който е с обща площ от 19026кв.м, е било поискано разделянето му на два имота. Единият е с площ от 3 019 кв.м, а вторият е по-големият, който само заради протестите на хората в квартала, все още не е застроен и е с площ от 16007кв.м. Точно тогава, при разделянето на парка на два имота, е допусната въпросната фактическа грешка и изведнъж от зона за озеленяване и парк, теренът станал за „Комплексно застрояване”. След запитването от Агенция Монитор от Агенцията по кадастър се счетоха за сезирани за грешката с отреждането на имота и обещаха след проверка на документи в община Пловдив да я отстранят служебно. Междувременно на 3 март работници на новата фирма собственик са изсекли от парка 64 дървета при разрешени за сеч само 9, установи общинска проверка на място. Жителите на кварталите наоколо внесоха и подписка до община Пловдив с над 1000 подписа паркът да бъде запазен, като зелена зона. Те поставиха и искане имотът да бъде откупен от Байрям Солак на среща с кмета Иван Тотев. Той им обеща това да стане след оценка на имота и уточни, че общината няма да може да плати повече от 1,1 милиона лева – цената, която Солак е платил за закупуването на терена. „Във връзка с поставените от Вас въпроси относно ПИ с ИД 56784.506.1508 по КККР на гр.Пловдив, за това на базата на какви документи, издадени от коя институция, община, архив или друга служба от СГКК-Пловдив са променили статута на имота в „Комплексно застрояване“ със собственик „Парадайс Гардън Резидънс“ ЕООД, с площ от 16007 кв.м и със стар идентификатор 56784.506.534, Ви информираме, че: Кадастралната карта и кадастралните регистри (КККР) на гр.Пловдив са одобрени със Заповед №РД-18-48/03.06.2009 г. на Изпълнителния директор на АГКК-София. КККР е влязла в сила и е в режим на поддръжка. ПИ с ИД 56784.506.534 с площ 19026 кв.м, начин на трайно ползване „Комплексно застрояване“, собственост на „Международен панаир Пловдив“ АД е образуван по Заповед №РД-18-48/03.06.2009 г. на ИД на АГКК-София за одобряване на КККР на гр.Пловдив. Фирмата-изпълнител  на кадастралната карта на гр.Пловдив е отразила начин на трайно ползване „Комплексно застрояване“ за ПИ с ИД 56784.506.534, т.е тези параметри за имота са още при одобряване и влизане в сила на КККР през 2009 г. За сведение – по заявление в вх.№01-300688-28.09.2017 г. в СГКК-Пловдив от „Парк хотел Санкт Петербург инвест“ ЕООД е поискано ПИ с ИД 56784.506.534 с площ 19026 кв.м, начин на трайно ползване „Комплексно застрояване“ да се раздели на два имота. От разделянето на имота са се образували: -           ПИ с ИД 56784.506.1507 с площ 3019 кв.м, начин на трайно ползване „Комплексно застрояване“ -           ПИ с ИД 56784.506.1508 с площ 16007 кв.м, начин на трайно ползване „Комплексно застрояване“ Начинът на трайно ползване не е променяно и остава такова, каквото е в одобрената КККР. От одобряване на КККР до настоящия момент начин на трайно ползване „Комплексно застрояване“ не са променяни от СГКК-Пловдив, както за ПИ с ИД 56784.506.534, така и за последващия  поземлен имот с ИД 56784.506.1508 (стар идентификатор 56784.506.534). От създаване на КККР до днес никой не ни е информирал за това несъответствие между ПУП и КККР относно тези имоти. КККР е регистрационна система, която не оказва влияние върху отреждането и отразява фактическото състояние на имота. В случая в кадастралната карта отразяването на тези параметри, като начина на трайно ползване и отреждането за поземлените имоти по никакъв начин не оказва влияние на самите имоти. Отреждането на имотите е по ПУП, а не това, което е в КККР. Начинът на трайно ползване, записан в КК при създаването й, не е от значение и не може по никакъв начин да повлияе на истинското отреждане, което е по ПУП. Винаги може тези данни да се променят и приведат в съответствие с отреждането на имота по ПУП. По ПУП отреждането за ПИ с ИД 56784.506.1507 и ПИ с ИД 56784.506.1508 е УПИ II-за обществено обслужване, кв.570 по плана на Пета градска част (кв.Филипово), одобрен 1965 година. Отреждането (предвиждането) по ОУП на гр.Пловдив е за „Зона (терен) на Градски паркове и градини“ – Тоз (Зоз). СГКК-Пловдив се счита за сезирана и служебно ще промени начина на трайно ползване на имотите, след като извърши необходимите проверки и се снабди с информация от администрацията на  Община Пловдив, респективно Район Северен.”", "date": "2019.03.15", "title": "Отстраняват грешката със застрояване на парк в Пловдив по служебен път"}
{"url": "https://www.monitor.bg:443/bg/a/view/novi-7-zarazeni-s-morbili-v-pirinsko-159780", "text": "От вчера нови 7 заразени с морбили са настанени на лечение в инфекциозно отделение на благоевградската болница: „За три дни са настанени 7 пациенти”, каза зам. директорът на болницата д-р Ал. Костов.     Той поясни, че сред приетите е и 37-годишна жена, при която е установен и хепатит. На три деца – две под 2-годишна възраст и 12-годишно, се провежда лечение от инфекционисти в МБАЛ – Благоевград. Очакваме да бъдат транспортирани от Разлог още двама пациенти, инфекциозно отделение продължава да има разкрити допълнителни легла за овладяване на създалата се ситуация със завишена заболеваемост”, уточни още д-р Ал. Костов.    Д-р Веселка Мончева от РЗИ-Благоевград поясни, че заразата с морбили вече затихва: Заразените с морбили в Пиринско вече са 75. Заболелите с опасната инфекция са на възраст от 1 до 40 години. Те са приети за болнично лечение в инфекциозно отделение в благоевградската болница, пациенти са настанени и в болница „Иван Скендеров“ в Гоце Делчев.    Взривът от морбили тръгна на 14 февруари от циганската махала в Разлог, инфекцията се регистрира основно сред неимунизирани деца в предучилищна възраст.    Д-р Мончева потвърди новината, че е глобен родител за неимунизирано дете: „Санкцията на родителя е наложена, защото той многократно е приканван от личния лекар за ваксиниране от задължителния имунизационен календар и не се отзовавал, необосновано са отказани и други ваксини”, поясни д-р Мончева. Тя уточни, че глобата е в размер от 50 до 200 лв. Д-р Мончева обясни още, че стриктно се контролира да не се допуснат случаи на необосновано отлагане на имунизацията. Само за месец са обхванати с ваксина 325 контактни лица и деца с пропуски в имунизацията, приоритетно се имунизират по-рано и подлежащите на 12-годишна възраст. Продължават проверките, има съставени актове на родители, отказващи имунопрофилактиката на децата си. Издадени са предписания до всички общопрактикуващи лекари в областта за изготвяне на поименен списък на всички деца, които не са имунизирани или реимунизирани. Единственото сигурно средство за предпазване от морбилна инфекция е ваксинопрофилактиката.    От Регионалната здравна инспекция са издадени предписания до лечебните заведения всички медицински работници, обслужващи болни от морбили, задължително да са имунизирани, защото вирусът на морбили е силно заразен. Пренася се по въздушно-капков път чрез микроскопични капчици, които се отделят от носа, гърлото и устата на болен.", "date": "2019.03.15", "title": "Нови 7 заразени с морбили в Пиринско"}
{"url": "https://www.monitor.bg:443/bg/a/view/na-pyrvo-chetene-zapazvat-niskija-prag-na-preferenciiite-159782", "text": "Очаквано депутатите приеха на първо четене промените в Изборния кодкес, с които се връща по-ниския праг за валидност на преференциите - 5 % за евровота и 7 % за местни и парламентарни избори.  Поправките бяха внесени от ГЕРБ и бяха подкрепени почти единодушно със 138 гласа \"за\" , без нито един \"против\" и само един \"въздържал се\".  Мнозинството обаче отхвърли другите поправки в ИК, внесени от ДПС, за запазване на по-високия праг на преференцията, за отпадане на уседналостта и повече секции в чужбина и по-специлано тези извън ЕС, за премахване на забраната за агитация на майчин език, машинното гласуване. Тези предложения бяха подрепени само от 25 народни предсатвители от ДПС, 26 от \"Обединени патриоти: бяха \"против\", а 89 от ГЕРБ гласуваха \"въздържал се\".  \"ГЕРБ потвръждава волята си за възстановяване на праговете за преференциите... За добро или лошо\", коментира мотивите на управляващите шефът на правната комисия Данаил Кирилов.  От ДПС пък призоваха техният закон да бъде подкрепен, с мотива да има дебат между първо и второ четене и отново повториха тезата си, че се нарушават правата на българите зад граница да избират. Според Йордан Цонев ДПС няма да има \"тежка електорална полза, ако се разреши на българите извън ЕС да гасуват за евродепутати. По думите му пък повишаването на прага на преференциите не е отнемане на изборни права.  На свой ред шефът на ПГ на ГЕРБ Цветан Цветанов обясни, че по принцип са склонни на дебат, но до евроизборите има прекалено кратък срок, а отделно имат и резерви как се представят законодателните инициатив от страна на БСП. По думите му те не искат напрежение. Връщат старото положение при преференциите, за да намалят спекулациите от страна на БСП за нагласеи правил или служебни победи.  От НФСБ пък обявиха, че ще внесат предложение между първо и второ четене за завишаване на прага за валидност на преференциите , но само за местните избори. Според Християн Митев прагът от 7 % е нисък и с гласовете на едно семйетсво листата може да се пренареди. Това според него води до изкривяване на резултатите и до случаи като този в общинския съвет на Бургас, където има само един юрист в правната комисия.  Воля\" пък дадоха да се разбере, че са против въобще да има праг за преференциите. Според тях те са заплаха само за онези партии, които нямат достатъчно качествни кадри. В листите пък трябва да влизат само професионалисти и достойни хора, които да представляват избиратели си. ", "date": "2019.03.15", "title": "На първо четене: Запазват ниския праг на преференцииите (ОБНОВЕНА)"}
{"url": "https://www.monitor.bg:443/bg/a/view/jeljazkov-okolo-miliard-leva-shte-struvat-jp-vryzkite-sys-syrbija-i-makedonija-159784", "text": "За жп транспорт и инфраструктура за следващия програмен период България ще поиска от ЕС около 2 млрд. лева. Половината сума ще бъдат за връзките със Северна Македония и Сърбия, обяви пред журналисти транспортният министър Росен Желязков. Прогнозната сума за жп линията до Северна Македония е около 800 млн. лева, двойно по-ниска е за връзката със Сърбия. По втората бяха инвестирани средства през настоящия програмен период и затова финансирането ще бъде около 400 млн. лева. \"През следващите няколко месеца ще дефинираме обхвата на проектите в сектор „Транспорт“, които ще залегнат за изпълнение в периода 2021-2027 г. И след 2020 г. ще продължим да работим по подобряване на свързаността в региона, като фокусът ни е насочен към Северна България и трансграничните връзки“, посочи министърът и допълни, че основният елемент в сектора остава железопътният транспорт. „Предстои да направим проучване за необходимостта и алтернативите за развитие на жп инфраструктурата по направлението „Север-Юг”, коментира още транспортният министър. На строителен форум Желязков обяви, че за периода 2021 - 2027 г. държавата ни ще поиска европейско финансиране за пътя Русе - Велико Търново и Видин - Монтана - Враца. Във водния сектор ще се поискат отново средства за подобряване на корабоплаването по Дунав.  Според транспортния министър, новите разширения на Линия 3 на софийското метро вече имат висока проектна готовност. „В новата програма ще предложим за финансиране участъците до ж.к. „Васил Левски“ и до бул. „Цариградско шосе“, обясни Желязков. Той коментира и евентуалното вкарване на Пакет \"Мобилност\" за гласуване в Европейския парламент дни преди евродепутатите да се разпуснат. Срещу новите правила транспортният бранш се обедини и дори организира протест пред сградата на Европарламента. По информация на Желязков точката е в предварителния дневен ред на ЕП, който ще бъде гласуван на 25 март от председателския съвет на лидерите на политическите сили. Министърът обяви, че на 18 март ще проведе работна среща с представители на българските превозвачи, на която ще бъде обсъдена темата преди предстоящото гласуване в Европейския парламент. Той беше категоричен, че българската държава стои зад превозвачите и не е променила позицията си по този въпрос. Законът за пътните превозни средства ще бъде публикуван за обществено обсъждане следващата седмица, обяви още Желязков. Законът ще засегне техническите прегледи, сервизите, квалификация на специалистите.", "date": "2019.03.15", "title": "Желязков: Около милиард лева ще струват жп връзките със Сърбия и Македония"}
{"url": "https://www.monitor.bg:443/bg/a/view/nik-djonas-iska-duet-s-prijanka-chopra-159761", "text": "Певецът Ник Джонас иска да запише дуетно парче със съпругата си – боливудската звезда Приянка Чопра. По думи на 26-годишния изпълнител, нежната му половинка има „невероятен глас“. \"Отворен съм към идеята да запишем дует. Тя има невероятен глас. На този етап просто се наслаждаваме на първите месеци от семейния ни живот и предстои да видим накъде ще ни отведе\", сподели Джонас за интервю пред сп. People. Преди дни Чопра се разписа с участие в клипа на новия сингъл на братята Джонас Sucker, с който триото в състав Ник, Джо и Кевин отбеляза завръщането си на музикалната сцена. Парчето оглави чарта Хот 100 на \"Билборд\". Във видеото участват и половинките на Джо и Кевин – звездата от „Игра на тронове“ Софи Търнър и Даниел Джонас.", "date": "2019.03.15", "title": "Ник Джонас иска дует с Приянка Чопра"}
{"url": "https://www.monitor.bg:443/bg/a/view/ns-sybra-kvorum-ot-vtorija-opit-159772", "text": "Народното събрание събра кворум от втория опит. При регистрацията в пленарна зала бяха точно 125 депутати.Това обаче стана, след като в зала влязоха шестимата народни представители от \"Воля\".  При първия опит депутатите бяха 119, при нужните 121-ма за започване на заседанието.  Предизвикателството с кворума възмикна, след като преди ден лидерът на 'Воля\" Веселин Марешки заяви, че неговата партия излиза от НС. Само няколко часа по-късно обаче стана ясно, че това не е окончателно решение, от \"Воля\" ще се регистрират, но няма да участват в дебатите. В тази връзка \"Воля\" ще поставят условия на ГЕРБ, с които ще имат среща следващата седмица. По-рано пред деня днес Марешки поясни пред БНТ, че не иска да е \"златния пръст\".  По традиция БСП не бяха в НС, а ДПС не се регистрираха за започване на заседание, а влязоха малко по-късно.  Малко по-късно в кулоарите  на НС от „Воля” обясниха, че няма обрат в решението им. \"Вчера обявихме нашите намерения и след като го направихме цял ден слушаме по медиите изявленията на Каракачанов и Симеонов, че и без хапчетата на Марешки слънцето щяло да изгрее. В 9.00 ч., обясни Пламен Христов. Той припомни, че в сряда ще има среща с ГЕРБ и добави, че наистина ще търсят сделка.  каза той. По думите му след провала на първата регистрация, станало ясни, че „Воля” са необходими. От демонстрацията им пък печелил българският народ, защото след като от политическата сила са \"разбунили духовете\", парламентът може да започне да върши нещо и да спре да се занимава с дребнотемие. „Един политик трябва да е сериозен, да си има сериозните тези и да си ги отстоява. А ние от тях тези не виждаме, виждаме само циркаджийски номера“, каза той. По думите му всеки един депутат е избран, за да ходи на работа.  Това, че някой е почнал да не ходи на работа и това поставя другите в неудобно положение и трябва те да „теглят каиша“, грубо казано, не означава, че трябва да фетишизираме ходенето на работа извънредно“, заяви Веселинов. По думите му ГЕРБ и „Обединени патриоти“ могат да осигуряват кворум в парламента при пълна мобилизация. Малко по-късно шефът на ПГ на ГЕРБ Цветанов Цветанов обяви, че още в четвъртък е говорил с Марешки и намекна, че са възможни отстъпки. ГЕРБ обаче нямало да направи компромис, свързани с евроатлантическите ангажименти на страната, визирайки покупката на нови изтребители, за което пък „Воля” са против. Въпреки това той бе категоричен, че а просто искали допълнителни гаранции за изпълнение на ангажиментите в управленската програма на мнозинството през оставащите две години. Именно на срещата в сряда от ГЕРБ пък ще кажат какво са изпълнили досега от нея. Провалът при първия опит за събиране на кворум Цветанов определи като „леко недоразумение”. Липсата на „Воля” пък оправда с продължилия по-дълго председателски съвет. По думите му след такъв всяка група обсъждала конкретни теми, а „Воля” явно са имали нужда да разговарят с лидера си и са имали „техническа невъзможност” да дойдат за началото на регистрацията в пленарна зала. Наред с това ГЕРБ също са имали двама, които са закъснели и били „на вратата” по време на регистрацията.  „Но не смятам, че това е било умишлено“, коментира Цветанов.", "date": "2019.03.15", "title": "\"Воля\" осигури кворума в парламента (ОБНОВЕНА) "}
{"url": "https://www.monitor.bg:443/bg/a/view/sydyt-lozan-panov-e-narushil-zakona-159783", "text": "Не кой да е, а самият съдия N1 Лозан Панов се оказва доказан нарушител на закона. Тричленен състав на Административен съд София-град (АССГ) се произнесе по казуса с недекларираното от шефа на Върховния касационен съд (ВКС) имане. Според магистратите Панов е нарушил действащия към 2017 година Закон за публичност на имуществото на лица, заемащи висши държавни и други длъжности с отказа си да подаде имуществена декларация пред Сметната палата, в която да обяви своите приходи и тези на семейството си, съобщи  . С решението си, което е окончателно и не подлежи на обжалване, АССГ потвърждава това на Софийския районен съд (СРС), който през ноември 2018 година остави в сила наложената на Панов от Сметната палата глоба в размер на 1000 лв. До нея се стигна, след като през 2017 година съдията политик се оказа единственият член на тогавашния ВСС, който демонстративно отказа да изпълни законовото изискване и да декларира имуществото си пред Сметната палата, като направи това единствено пред Инспектората към ВСС. Впоследствие се разбра, че действията на Главата на олигархията в Темида едва ли са плод на случайност, тъй като има разлика в информацията, която задължените лица разкриват в двата вида декларации. Освен това, Сметната палата се явяваше независим за съдебната система държавен орган, което очевидно е било проблем за Панов. Наглостта на погазващия закона шеф на ВКС, който в крайна сметка с оглед на решението на АССГ подкопа авторитета на съдебната ни система стигна обаче още по-далеч. В началото на 2018 година стана ясно, че той е решил да използва съдебната система във войната си срещу усилията на държавата за осигуряване на по-голяма прозрачност на имуществото на заемащите висши държавни постове лица и конкретно срещу новосъздадената Антикорупционна комисия. Панов заведе дело срещу КПКОНПИ, под чиято шапка е вече дирекцията на Сметната палата, отговаряща за публичността на имането на властимащите. За капак той пробва да се изкара жертва и да понатрупа политически дивиденти от случая, като разви пред СРС тезата, че наложената му глоба от 1000 лв., предизвикана от категоричния му отказ да декларира имуществото си, представлявала форма на натиск от държавата заради неговите позиции за състоянието на правосъдието у нас. Към същата опорка се придържаше и адвокатът на Панов Александър Кашъмов, който е редовен автор в изданията на подсъдимия олигарх Иво Прокопиев. Преди броени дни пък Панов дори си позволи да атакува и съдебния състав от АССГ, като в свое интервю каза, че очаква решението на магистратите да не е в негова полза. Въпреки това в мотивите към решението си магистратите посочват, че твърденията на Панов, че е бил подложен на репресия нямат нищо общо с правото. Нещо повече, те посочват, че незнанието на закона не е извинително поведение. Както е известно отказът на Панов да изпълни законовите изисквания стана повод Сметната палата не само да го глоби, а и да сезира Националната агенция за приходите (НАП). Така данъчните от своя страна стартираха пълна ревизия на семейството на изпъкващия с политическите си амбиции шеф на ВКС, която пък установи фрапиращи несъответствия в размер на над 100 000 лв. между притежаваното и декларираното от него. Така проблемите за Панов може да не се изчерпат с решението на АССГ, тъй като заради укриването на доходи в особено големи размери прокуратурата може да стартира наказателно производство срещу него.", "date": "2019.03.15", "title": "Съдът: Лозан Панов е нарушил закона (ОБНОВЕНА)"}
{"url": "https://www.monitor.bg:443/bg/a/view/10-ot-naj-strashnite-bg-prestypnici-v-syda-snimki-159774", "text": "10 от най-опасните престъпници у нас се явиха в петък сутринта в Съдебната палата в София. Причината - 12 доживотници, подкрепени от 3-ма излежаващи над 20-годишни присъди, както и жените на трима от тях, съдят държавата с искане да им бъде позволено да правят секс в пандиза без камери. Делото се води във Върховния административен съд, но там няма голяма зала, която да побере толкова хора, както и условия за охрана на такава сериозна група осъдени с тежки присъди. Затова делото бе гледано в Съдебната палата, в много ранен час и в зала, която е максимално близо до конвойната. На процеса се явиха 10 от 15-те затворници, които са жалбоподатели. Нито една от 3-те жени не дойде. Осъдените излежават присъдите си в различни затвори в страната. Половин час преди извеждането им от конвойната, първият етаж на Съдебната палата бе изпълнен с полицаи, разположени на определени места. Затворниците бяха докарани при засилени мерки за сигурност и пазени от тежко въоръжени маскирани ченгета заедно със съдебната охрана. Всеки от осъдените беше с белезници на ръцете, закачени към колан и верига на краката. След като ги вкараха в съдебната зала, те бяха настанени да седнат. Между тях и тричленния съдебен състав застана кордон от полицаи. Зад гърбовете им в залата също бе изграден кордон от полицаи. В началото на съдебното заседание съдът разпореди да се свалят белезниците от ръцете им, но прангите на краката не бяха свалени. Съдът обяви, че служебно е решил делото да бъде закрито с мотиви, че присъстват 10-има осъдени на доживотен затвор и над 20 г., и с оглед безопасността на страните и опазването на обществения ред в залата. Вътре останаха само жалбоподателите, съда и полицаите. Нямаше адвокати, тъй като се оказа че затворниците се защитават сами Някои от тях бяха облечени в суитчери с червен надпис на гърба на български и английски: „Когато несправедливостта е закон, съпротивата е дълг“. Заедно с външните лица, съдебната зала напусна адвокатка от САК, която се оказа, че е изпратена от Българския хелзингски колитет /БХК/ да следи делото. Пред журналисти тя заяви, че медиите можело да не бъдат допуснати на делото, но не и тя. „Как ще бъдат превъзпитани, ако им се ограничават правата. Свижданията не могат да бъдат подслушвани и наблюдавани“, коментира съгледвачката на БХК. Груповата жалба е подадена от пандизчии от затворите в София, Варна, Плевен, Пазарджик, Стара Загора и Белене срещу заповед Л-721 от 29 февруари 2016 г. на главния директор на Главна дирекция „Изпълнение на наказанията“ (ГДИН) в частта й, която регламентира реда на провеждане на удължено свиждане за срок до 4 часа. Това е поощрителна мярка за затворниците, като свиждането се провежда в помещения, при възможност оборудвани със системи за видеонаблюдение и в присъствието на надзиратели. В жалбата си затворниците искат от съда да отмени акта като нищожен или незаконосъобразен поради противоречие с основни права, установени и гарантирани от конституцията. Те недоволстват, че не се зачита правото им на личен и семеен живот и защитата на личните им данни. На първа инстанция в Административен съд София-град делото е загубено. Магистратите са отказали отмяната на заповедта, с която е регламентиран редът на т.нар. удължено свиждане. Мотивите на магистратите са, че заповедта е издадена от компетентен орган и има законови основания. Удълженото свиждане е награда, а не се полага на лишените от свобода и те не могат да имат претенции по отношение на наградата, както и няма факти, че се извършват действия, които нарушават гарантирани права и свободи. Доколкото се касае за режим на изтърпяване на наказание, общественият интерес и сигурността на местата за лишаване от свобода имат превес над личния интерес, заключава съдът. Той не открива и нарушения на защитата на личните данни. Затворниците са били информирани за възможното видеонаблюдение чрез заповедта на директора на ГДИН. Според недоволните затворници са австралиецът Джок Полфийман, който изтърпява 20-годишна присъда за убийството на студента Андрей Монов в центъра на София и излежаващият 30 г. затвор сериен убиец Станислав Ангелов – Сиси, който има в досието си четири екзекуции. ВАС ще се произнесе с решение до месец.", "date": "2019.03.15", "title": "10 от най-страшните БГ престъпници в съда (ОБНОВЕНА +СНИМКИ)"}
{"url": "https://www.monitor.bg:443/bg/a/view/api-petyk-e-vnimavajte-na-pytja-vsi-ch-ki-ograni-ch-eni-ja-159770", "text": "Агенция \"Пътна инфраструктура\" публикува всички ограничения на пътя за петъчния ден. Времето е хубаво, но все пак внимавайте, предупреждават експертите. Вижте тук всички ограничения на пътя за днес, 15-ти март. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.   Ограниченията важат само за участъците от републиканската пътна мрежа, както следва:   • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.   ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област Бургас: Движението с повишено внимание от км 308+107 до км 359+475 в участъка Деветак - Ветрен поради извършване на ремонтни дейности и подмяна на ударени ОСП. Участъка е сигнализиран с пътни знаци. Срок до 20.03.2019 г. Област София: Движението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. Движението от км 15+030 до км 18+330 в посока Бургас се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. Област Пазарджик: Временно движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: • Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; • Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; • Предвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. Часовият диапазон на реверсивното движение може да се променя при необходимост. Срок до 31.05.2019 г. Област Стара Загора: Движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.   АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.; Движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. Движението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.   АМ „Марица“: няма ограничения.   АМ „Черно море“: Oбласт Варна: Движението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г.   АМ „Струма“: ОПУ София: Движението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г.   ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:   1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно;   - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Печинско“ - отворен за всички МПС; - „Превала“ – отворен за всички МПС;   - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Троянски“ – забранен за МПС над 12 т. - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.", "date": "2019.03.15", "title": "АПИ: Петък е, внимавайте на пътя (ВСИЧКИ ОГРАНИЧЕНИЯ)"}
{"url": "https://www.monitor.bg:443/bg/a/view/filmite-tom-i-djeri-i-ulica-sezam-izlizat-prez-2021-godina-159759", "text": "Филмите „Том и Джери“ и „Улица Сезам“ ще излязат на голям екран през 2021 година. Любимата на малки и големи вражда между котка и мишка ще е съчетание от игрално кино и анимация, а на режисьорския стол сяда Тим Стори. Приемиерата на лентата в киносалоните ще се състои на 16 април 2021-а. Снимките за музикалната продукция \"Улица Сезам\" ще започнат през юни. Главната роля е поверена на актрисата и носителка на \"Оскар\" Ан Хатауей. Звездата ще си партнира с класически персонажи като Голямото пиле, Елмо, Оскар, Бисквитеното чудовище и други от едноименната телевизионна програма, която тази година отбелязва 50-годишнината си. Филмът \"Улица Сезам\" ще бъде заснет от режисьора и един от създателите на сериала \"Портландия\" Джонатан Крисел по сценарий на Крис Галета. Продукцията ще тръгне по кината на 15 януари 2021 г.", "date": "2019.03.15", "title": "Филмите „Том и Джери“ и „Улица Сезам“ излизат през 2021 година"}
{"url": "https://www.monitor.bg:443/bg/a/view/tomislav-donchev-obshtestvenite-porychki-stavat-elektronni-159776", "text": "До края на годината обществените поръчки ще станат изцяло електронни - от кандидатстването до отчитането, обеща вицепремиерът Томислав Дончев по време на конференция на строителния бранш в София. \"Ще се изсветли целият процес без възможност за заиграване, като оферираната цена ще се криптира в момента на подаване, отделно ще отпадне необходимостта от тонове хартия\", обясни предимствата на дигитализацията на търговете. По негови думи по този начин процесът ще стане много по-прозрачен и лесно проследим, а от това всички имат интерес. Програмирането на Кохезионната политика за следващия програмен период започна още преди средата на 2018 г. „Това е относително рано, но е породено от амбицията ни да сме много по-добри, а това предполага напрежение“, коментира вицепремиерът. Според него няколко са основните предизвикателства, пред които трябва да се изправим. Едно от тях е хаотичното разпределяне на ресурси в незначителна степен за всяка една нужда. Според Дончев това е причината да не може да се направи значително подобрение, нито да се обърне тенденцията. „По този начин едва ли ще има сектор, в който ресурсът да покрие повече от 30% от нуждите“, обясни Дончев. Затова и заместник министър-председателят препоръча в този период да сме по-дръзки, амбициозни, но и умни. Според него парите по Кохезионната политика ще се запазят същите и през следващия период. Със средствата ще бъдат изградени през следващите 10 години нови 10-12 индустриални зони със съпътстващата инфраструктура. „Те ще позволят при появата на нови производства, те да се случват много по-бързо благодарение на инвестициите, които имаме в момента, а това ще го уредим със съответните законодателни промени“, поясни още вицепремиерът. Всички звена на научна инфраструктура пък, които са изградени и финансирани като София Тех Парк и други, които се изграждат в момента, трябва да бъдат свързани в мрежа, която да следва нова политика, обслужваща целите и нуждите на икономиката. Това включва промени и в Министерски съвет. По думите на Дончев в строителния бранш предстои ескалация на разходите за възнаграждения, затова е необходимо развитие на нови технологии и механизации. \"Така ако в миналото 10 човека са работили, сега да се прави с 6 или 7 души\", коментира вицепремиерът.", "date": "2019.03.15", "title": "Томислав Дончев: Обществените поръчки стават електронни (ОБНОВЕНА)"}
{"url": "https://www.monitor.bg:443/bg/a/view/edinodushno-se-izbra-novija-predsedatel-na-kfn-159777", "text": " С 134 гласа \"за\" , без нито един \"против\" или \"въздържал се\" депутатите избраха единодушно Бойко Атанасов за председател на Комисията за финансов надзор. В пленарна зала той положи клетва и благодари за гласуваното доверие. До сега той бе заместник председател на комисията, но след като мандатът му беше пракратен, народните представители ще трябва да изберат нов заместник. Ще работя да запълня състава на Комисията. Имам идеи, но нямам конкретно решение. Това заяви Атанасов в колуарите в отговор на въпроса дали има идеи за зам. председател. Бе засегнат и въпроса за случая със застрахователната компания Олимпик. Той коментира, че чрез активен надзор и мониторинг върху сектора ще бъдат избегнати подобни случаи. Отговорността трябва да се носи и аз поемам тази отговорност като председател, завърши той.", "date": "2019.03.15", "title": "НС единодушно избра новия председател на КФН"}
{"url": "https://www.monitor.bg:443/bg/a/view/7000-uchenici-s-chasove-v-muzei-i-galerii-159757", "text": "7000 ученици от цялата страна ще имат възможността да проведат учебните си часове в музеи и галерии тази година. Това ще се случи по модул от НП „Осигуряване на съвременна образователна среда“, по който за организацията на заниманията са предвидени 500 000 лв. Както „Монитор“ писа, за тази учебна година близо 5 хиляди малчугани от 56 школа ще проведат безплатно някои от часовете си. Те могат да бъдат по различни предмети - „Околен свят“, „Човек и обществото“, „Човек и природа“, „История и цивилизация“, „Биология и здравно образование“, „Физика и астрономия“, „Технологии и предприемачество“, „Музика“ в музея. Националният исторически музей в София, Националният музей на образованието в Габрово и Етнографският музей на открито „Етър” са сред най-честата дестинация за изнесени занимания за учители и ученици. Миналото лято Министерството на културата и Министерството на образованието и науката подписаха споразумение за сътрудничество за провеждане на часове в музеи и художествени галерии. По този начин по време на беседите с музейни специалисти, изследователи. В момента двете ведомства работят по споразумение за включване на сценичните изкуства като възможност за изнесено обучение. За педагозите, които са посетили музей по националната програма, или тези, които са заложили посещения в разпределението на часовете си пък от Министерството на образованието и науката стартират конкурс за най-добър учебен час в музей. До средата на юли учителите трябва да представят портфолио с материали от изнесените им занятия - снимки или видео, правени по време на урока, анкета сред участниците в посещението, рисунки или други индивидуални работи на децата. Педагозите трябва да опишат предмета, темата и резултатите на посещението, както и защо са избрали точно тях. Участниците ще бъдат оценявани от комисия в МОН, като се предвижда класираните на призовите места „Константин Величков“ за заслуги в образованието. Награда „Училището в музея, музеят в училището“ пък ще получат културните институции, които превръщат в живи класни стаи, изследователски лаборатории и дискусионни клубове. Номинациите може да се подават в периода от 1 януари до 30 април на съответната година освен от самите културни институции, от училища и от отделни учители.", "date": "2019.03.15", "title": "7000 ученици с часове в музеи и галерии"}
{"url": "https://www.monitor.bg:443/bg/a/view/novi-ogranichiteli-po-grafa-vzriviha-mrejata-snimki-159771", "text": "Снимки на нови ограничители на трамвайното трасе по столичната улица „Граф Игнатиев“ заляха мрежата. В десетки постове във Фейсбук са снимани новите стопери, които са във формата на кубчета. Най-интересното е, че старите ограничители също са оставени. Само преди ден стана ясно, че Столичната община се е спряла на два варианта за новите стопери. Според думите на кмета Йорданка Фандъкова демонтажът на ограничителите - заради инциденти с пешеходци, ще е за сметка на изпълнителя \"Джи Пи Груп\". Колко ще струват новите ограничители, ще стане ясно след като бъдат направени разчетите и бъде избран конкретен вариант. Сегашните призми бяха определени като опасни и затова бяха срязани наполовина. Така обаче станаха причина за десетки инциденти само за няколко месеца. „Общо взето, вариантите са между нещо, което е по-естетично и ниско и нещо, което е по-сигурно и по-високо. Така че не мога да ви кажа нещо любопитно. Единствената цел е да бъде безопасно. Знаете, че има различни практики в Европа, пътували сте, гледали сте, гледаме и в интернет. Има най-различни възможности, важно е обаче и навикът на гражданите. Ако сме свикнали със споделено движение, тогава е по-лесно, ако още не сме, не можем да поемаме риска“, заяви тогава Йорданка Фандъкова. По-късно от общината обясниха пред \"Монитор\", че кубовете няма да заменят сегашните ограничители. „Не подменяме нищо. Поставянето на кубовете е само в зоните с кръстовища, което е заложено в проекта за ремонт на улицата“, казаха от „Московска“ 33.", "date": "2019.03.15", "title": "Нови ограничители по \"Графа\" взривиха мрежата (ОБНОВЕНА+СНИМКИ)"}
{"url": "https://www.monitor.bg:443/bg/a/view/lili-ivanova-predstavja-nova-pesen-na-ikarite-159753", "text": "Естрадната прима Лили Иванова ще даде тон като специален гост на церемонията по връчването на наградите „Икар“ и то с нова песен. Това потвърдиха от екипа на певицата. Идеята и поканата за това са на Христо Мутафчиев, председател на Съюза на артистите в България, чийто дългогодишен член е самата Лили. Актуалното парче носи името \"Главна роля\" и е по музика на Артут Надосян. Текстът е поверен на Иван Тенев, а аранжиментът е дело на Ангел Дюлгеров. Събитието се реализира с подкрепата на Столична Община, a всички приходи от билети за церемонията постъпва директно в Здравния фонд на Съюза на артистите в помощ на нуждаещите си артисти и хора на изкуството. Церемонията по връчването на престижните награди ще се състои в Международния ден на театъра - 27 март.", "date": "2019.03.15", "title": "Лили Иванова представя нова песен на Икарите"}
{"url": "https://www.monitor.bg:443/bg/a/view/hamiltyn-ne-puska-pyrvata-pozicija-v-avstralija-159773", "text": "Пилотите на Мерцедес Люис Хамилтън и Валтери Ботас показаха най-добро пилотиране във втората свободна тренировка преди първия старт за годината във Формула 1 за Гран При на Австралия. След като спечели първата, британецът взе и втората тренировка като даде време - 1:22.600 минути като завъртя 33 обиколки по трасето. Неговият съотборник Валтери Ботас изостана само с +0.048 секунди като направи 33 обиколки, също толкова завъртя и пилотът на Ред Бул Макс Ферстапен, но неговото изоставане беше точно +0.800 секунди. Четвърти остана неговият съотборник Пиер Гасли с изоставане от първия +0.842 секунди. Първото Ферари на Себастиан Фетел е на петата позиция с изоставане от +0.873 секунди. Другият пилот на Скудерията Шарл Льоклер е 9-ти с изоставане от +1.154 секунди. Новите пилоти съответно на Алфа Ромео и Рено - Кими Райконен и Даниел Рикиардо завършиха съответно 6-ти и 8-ми. Третата свободна тренировка е тази нощ в 5:00 часа. Квалификацията за място е в съботната сутрин от 8:00 часа.", "date": "2019.03.15", "title": "Хамилтън не пуска първата позиция в Австралия"}
{"url": "https://www.monitor.bg:443/bg/a/view/deloto-za-katastrofata-na-magistrala-trakija-vliza-v-syda-159768", "text": "Делото за катастрофата на магистрала \"Тракия\", при която загинаха шестима души, влиза в съда. За трагедията е обвинена 29-годишната Цвета Таскова. Тежкото произшествие стана миналата пролет. В обвинителния акт пише, че Таскова изгубила контрол над автомобила си. Тръгнала първо наляво към мантинелата, след това рязко завила надясно към автобуса. После още веднъж опитала да коригира посоката, след което ударила рейса в предна лява гума. При сблъсъка едната гума на колата й се заклещила в предния калник на автобуса. Така той се наклонил настрани и се обърнал. Освен загиналите, в катастрофата имаше и десетки ранени. Технически неизправности на двете превозни средства не бяха открити. Произшествието провокира и дебат относно мярката за задължително ползване на колани от пътниците в автобусите.", "date": "2019.03.15", "title": "Делото за катастрофата на магистрала „Тракия“ влиза в съда"}
{"url": "https://www.monitor.bg:443/bg/a/view/dvama-vicepremieri-i-petima-ministri-na-parlamentaren-kontrol-159767", "text": "Двама вицепремиери и четирима министри ще вземат участие в редовния петъчен парламентарен контрол. Първи на трибуната ще се качи заместник министър председателят по обществения ред и сигурността и министър на отбраната Красимир Каракачанов. Към него има отправен само един въпрос, свързан с разходваните за медии средства от министерството за кампанията „Бъди войник“.   След него ще отговаря вицепремиерът по икономическата и демографската политика Марияна Николова. Тя ще трябва да обясни пред депутатите какво прави страната ни за преодоляването на демографската криза.   След нея на трибуната излиза министърът на регионалното развитие и благоустройството Петя Аврамова. Депутатските въпроси към нея са относно изграждането на четирилентов път между Бургас и най-посещавания черноморски курорт Слънчев бряг, изпълнението на проект за рехабилитация на водопровод на помпена станция Малина, реализирането на проекти по \"Енергийно обновяване на българските домове\" в област Разград, както и изграждането на нов мост над река Бели Осъм.   Мерките на Министерството на правосъдието за противодействие на незаконната реч на омраза и изпълнението на препоръките от Доклада на ЕК за напредъка на България по механизма за сътрудничество и оценка – това са двата въпроса, адресирани до правосъдния министър Цецка Цачева. Министърът на здравеопазването Кирил Ананиев ще отговаря за свръхупотребата на енергийни напитки от децата в България и за обновяване на базата на Спешната медицинска помощ на територията на област Добрич.   С ракетните площадки за противоградова защита в област Стара Загора и форумът „Двойният стандарт при храните в ЕС - да сложим проблема на масата“, който се проведе на 30 април 2018 г. са свързани двата въпроса, на които ще отговаря министърът на земеделието Румен Порожанов.   Последен на трибуната ще се качи транспортният министър Росен Желязков, към когото има зададен само един въпрос, свързан със събирането на такса „шум“ от летищата за обществено ползване.", "date": "2019.03.15", "title": "Двама вицепремиери и петима министри на парламентарен контрол"}
{"url": "https://www.monitor.bg:443/bg/a/view/andrej-novakov-ubeden-sym-che-pri-nov-referendum-velikobritanija-shte-ostane-v-es-159750", "text": "Това е в разрез с всички правила на Европарламента, коментира в интервю пред \"Монитор\" депутатът от ЕНП/ГЕРБ в Европарламента - Има такъв риск. Става дума за съвместна инициатива на колегите, които досега подкрепяха пакет „Мобилност“ - това са представители на Франция и Германия, с помощта на колегите от Чехия. Прави се последен опит този пакет да бъде вкаран в пленарна зала. Трябва да уточня обаче, че към момента това е в разрез с всички правила в Европарламента. При положение че текстовете са отхвърлени вече няколко пъти - и в ресорната комисия, и в пленарна зала, сега без съгласието на вносителите на този пакет се прави опит той да бъде вкаран. И тук визирам колега от ЕНП, който е докладчик по едно от досиетата. Така че в момента се прави опит промените да бъдат внесени без неговото съгласие. Това е в разрез с правилата, които и без това бяха нарушени покрай пакет „Мобилност“. Разбира се, това няма да остане без отговор. Предприели сме необходимите мерки, като до последно ще останем непреклонни и ще защитаваме интереса на българските превозвачи. - Точно така. И това е най-яркото доказателство досега, че сме били прави. Европейската комисия призна, че в ЕС липсват 400 000 паркинга, които всъщност са основата за прилагане на пакет „Мобилност“. И аз зададох резонен въпрос, на който никой не успя да ми отговори. И той е, че ако приемем, че наистина липсват 400 000 паркинга, всъщност в това се убедих лично, обикаляйки Европа с камион, и ако е необходимо пакетът да се приеме в този вид, как ще се случи това? Къде ще задължим да почиват тези хора, при условие че липсват такива места? Така че наистина има риск пакетът да влезе в зала до края на мандата. Това е буквално последната възможност, от която колегите ще се възползват. Вярвам, че правилата и справедливостта са на наша страна. Нека да уточня, че дневният ред, който видях, не е окончателен. Той не е потвърден и предстои да видим дали тази точка ще остане. Ние ще предприемем действия тя да отпадне. - Поне аз не съм чул за конкретна сума, но според мен ще е колосална. Смятам, че не можем да задължаваме шофьорите да спират на определени места, преди да сме изградили такива паркинги, и то с европейски пари. Така няма да задължаваме държавите членки да го правят сами. - Няма особена промяна. До такава степен са поляризирани настроенията, че не бих могъл да кажа, че нещо се е променило. Затова за мен отлагането на гласуването на пакета е най-доброто решение. Ако той бъде внесен за гласуване в този вид в пленарна зала, това ще бъде буквално хвърляне на зарове. Досега се видя, че успявахме с 1-2 гласа да парираме някои текстове, колегите успяха също с 1-2 гласа да постигнат определени неща. Няма солидни мнозинства. На последните заседания се разбра, че ще се пристъпи към гласуване само ако има солидно мнозинство за приемането на текстове. Такова нещо липсва. - Признавам, че ми беше много трудно да имам очаквания. По-скоро имах надежди, че в крайна сметка ще се стигне до споразумение и до решение в полза на хората. Но последните развития във Великобритания показват, че това е все по-малко вероятно. Съвсем откровено мога да кажа, че Европейският съюз свърши своята работа. Той направи всичко възможно да постигне най-доброто - и за европейските, и за британските граждани. За студентите, за младите хора. За съжаление не смятам, че ще се стигне до Брекзит със сделка. - Не мисля, има малко повече от десет дни. Би било малко вероятно, граничещо с чудо, да започнат нови преговори, да приключат и да бъдат одобрени във Великобритания. А и в изказването си Жан-Клод Юнкер заяви, че втори шанс се дава често, но трети няма да има. Няма да бъдат давани гаранции на гаранциите.  - Едва ли ще се стигне до това. Ако искането е за отлагане до 1 юни, а изборите са на 26 май, няма как да участва в евровота. Струва ми се трудно изпълнимо. - Наистина е много тежък. Важното е, че сме направили всичко възможно да гарантираме правата на българските и европейските граждани какъвто и да е резултатът от Брекзит. Това беше изключително важно.  - Може би ще има повече негативи за популистите, за радикалните политици. Достатъчно е да кажем само едно: „Вижте какво се случи във Великобритания“, за да парираме такива разговори оттук насетне. Убеден съм, че ако в момента се направи ново допитване във Великобритания, едно огромно мнозинство там ще бъде за оставане в Европейския съюз. Виждам, че много от хората разбраха, че са били излъгани, че макар и добре звучащи, някои от посланията на подкрепящите Брекзит са били пълна лъжа. И това, че ще спестят вноската си към ЕС, не означава, че ще имат нетни ползи. Причината е, че бизнесът им ще изпадне в агония, както се и видя, а лирата се обезцени до безпрецедентни нива. - Вярно е, че тези избори са от изключително значение за цяла Европа. Видя се, че континентът ни навлиза в опасна спирала. Станахме свидетели на много конфликти, които доскоро бяха възможни само в сферата на фантастиката. Дори не сме предполагали, че например ще се стигне до напрежение и размяна на реплики между страни като Франция и Италия. Това не работи за никого, Европа трябва да остане обединена, за да е равностойна и конкурентна на другите политически сили в света. Скандалите със сигурност не помагат. - Всъщност има по-голям интерес, отколкото очаквах. Вече 150 села имат профил в платформата. Между 10 000-20 000 са я посетили за последния месец и половина и постоянно получаваме заявки за нови села със забележителности. Радвам се и на обратната връзка от хора, които са разбрали от платформата за дадени населени места. Така че продължаваме да я развиваме. Дори има предложение да направим календар на събитията. Ще има място, в което да се публикуват и видеа, не само снимки. - Инициативата е насочена не само към туристите, защото някои села са добро място за развитие на бизнес или земеделие. Ако има добър интернет, младите хора могат да работят от разстояние. Дори работодатели споделят, че тогава служителите са много по-мотивирани, защото не са изнервени от задръствания, живеят сред природа и чист въздух. Има други, които пък развиват биоземеделие. Така че трябва да използваме потенциала на селата ни. Роден е на 7 юли 1988 г. в Пазарджик Има бакалавърска степен по публична администрация, като по време на образованието си изучава мениджмънт и управленски технологии, теория на управлението, местно самоуправление и други Магистър по право, специализира в областта на правните науки През 2014 г. година специализира в САЩ по програма за млади лидери от цял свят Член е на комисията по регионално развитие в ЕП Заместник на комисията по бюджети и комисията по бюджетен контрол в ЕП", "date": "2019.03.15", "title": "Андрей Новаков: Убеден съм, че при нов референдум Великобритания ще остане в ЕС"}
{"url": "https://www.monitor.bg:443/bg/a/view/streljat-po-antonio-banderas-i-morgan-frijman-v-sofija-159751", "text": "В престрелка на български терен ще се включат актьорите Антонио Бандерас и Морган Фрийман. Двамата потвърдиха участието си в екшъна с комедийни нотки „Бодигард на жената на убиеца“, а клапата щракна преди дни в Лондон. За това стана ясно от кърваво селфи в социалните мрежи на основните попълнения в каста - Райън Рейнолдс, Самюел Джаксън и Салма Хайек, които се погрижиха първият филм от поредицата да се превърне в тотален хит. Засега като локация освен британската столица е потвърдена само Хърватия. Ключовите моменти в „Бодигард на убиеца“ обаче бяха заснети в България през 2016 г., а сред продуцентите отново е Ави Лернер с Millennium Media, в чийто списък с основни локации е именно страната ни. Затова по всяка вероятност От продукцията издадоха следната сюжетна нишка: „Триото е на крайбрежието на Амалфи, когато неволно е привлечено на страната на добрите, за да се бори за спасяването на Европа от отмъстителен фанатик с опасно прекалено развито чувство за национална гордост.“ Както „Монитор“ първо писа, един от основните персонажи в продължението е поверен на актьора Франк Грило, участвал в „Бягство от затвора“, „Капитан Америка“ и други. В първата част Салма Хайек изигра нахаканата съпруга на екранния наемен убиец, в чиято кожа скочи Джаксън, а затворническите сцени с нея се превърнаха в любими на зрителите. Сега героят на Рейнолдс – професионалният бодигард Майкъл Брайс, ще трябва да изостави „клиента си“ Дариус Кинкейд, за да брани живота на половинката му Соня. Поради по-голямото си участие в продължението актрисата с мексикански корени като наблегна на тренировките с ръкопашен бой. Сценарият на „Бодигард на жената на убиеца“ е дело на Том О'Конър, а на режисьорския стол отново ще седне Патрик Хюс. Филмът ще излезе на голям екран през 2020 г. Припомняме, че „Бодигард на убиеца“ успя да спечели 177 милиона долара с бюджет само от 30 милиона долара.", "date": "2019.03.15", "title": "Стрелят по Антонио Бандерас и Морган Фрийман в София"}
{"url": "https://www.monitor.bg:443/bg/a/view/dnes-stavat-jasni-1-4-finalistite-v-sh-l-i-liga-evropa-159765", "text": "Днес от 13:00 часа българско време в Нион ще бъде изтеглен жребият за четвъртфиналите в Шампионската лига. Осминафиналните битки предложиха много изненади, а сред отпадналите бе и носителят на трофея от последните три години \"Реал\" (Мадрид). Домакинът на финала този сезон - \"Атлетико\" (Мадрид), също напусна надпреварата, както и германският гранд \"Байерн\" и амбициозният \"Пари Сен Жермен\". Напред обаче продължават \"Барселона\", \"Ювентус\", \"Аякс\", \"Порто\" и цели 4 отбора от Англия - \"Манчестър Сити\", \"Манчестър Юнайтед\", \"Ливърпул\" и \"Тотнъм\". При жребия няма ограничения и е позволено да се срещнат отбори от една държава. Почти сигурно е, че ще видим английско дерби на 1/4-финалите. Важно е да се знае, че Манчестър Сити и Манчестър Юнайтед не могат да домакинстват в един ден. Ако жребият си направи подобна шега, датите на мачовете на \"червените дяволи\" ще бъдат разменени, защото те са отборът с по-ниско класиране във вътрешното си първенство през миналия сезон. Снощи пък се изиграха реваншите от осминафиналите в Лига Европа. Станахме свидетели на оспорвани мачове и драматични развръзки, а в две от срещите крайният победител беше определен след продължения. Голямата изненада е отпадането на рекордьора по титли от турнира \"Севиля\". Андалусийци се предадоха след 120-минутна битка със \"Славия\" (Прага). Сред четвъртфиналистите има по два отбора от Испания (\"Виляреал\" и \"Валенсия\") и Англия (\"Челси\" и \"Арсенал\"). С по един представител са Германия (\"Айнтрахт\"), Италия (\"Наполи\"), Португалия (\"Бенфика\") и Чехия (\"Славия\" (Пр). Жребият за 1/4-финалите ще започне в 14:00 часа българско време в централата на УЕФА в Нион. Няма да има поставени и непоставени тимове. Отборите, изтеглени първи в двойката, ще са домакини на първите мачове. Ако \"Арсенал\" и \"Челси\" се паднат да домакинстват в една и съща вечер, домакинствата на мачовете на “топчиите” ще бъдат разменени. Правилото в такива случаи дава предимство на отбора с по-предно класиране в съответното първенство през миналия сезон, т.е. \"Челси\".  След изтеглянето на 1/4-финалните двойки, ще научим и потенциалните съперници на полуфиналите. Ще стане ясно и от коя двойка ще бъде излъчен символичният домакин на финала в Баку.  ", "date": "2019.03.15", "title": "Днес стават ясни 1/4-финалистите в ШЛ и Лига Европа"}
{"url": "https://www.monitor.bg:443/bg/a/view/desetki-jertvi-na-strelba-v-dve-djamii-v-nova-zelandija-159766", "text": "Десетки хора са загинали и ранени при стрелба в джамии в Крайстчърч, Нова Зеландия, предаде Ройтерс. Медиите в Нова Зеландия съобщават за 49 загинали и 50 ранени. Преди това бе съобщено за 27 жертви. Нападенията са станали в петък, който е ден за молитва за мюсюлманите. Въоръжените престъпници започнали стрелбата по време на петъчната молитва, около 13.45 ч местно време в двете джамии на Дийнс-авеню (там загиналите са 41) и Линуд-авеню (7 загинали). В този момент в храмовете е имало около 300 вярващи. Ранените са доставени в местни болници, където по време на операция един от тях е починал. Във връзка с терористичното нападение са задържани са четирима души – трима мъже и една жена. Освен това се знае, един от нападателите се казва Брентън Тарант. Той е австралиец, на 28 години и е с ултрадесни възгледи. Той е отразявал на живо случващото се край един от храмовете в продължение на 17 минути. Той също така е качил в интернет антиимигрантски манифест от 74 страници, в който обяснява кой е и какви са причините за действията му, информира АП. В манифеста Тарант изказва омраза към мигрантите и заплашва, че ще извърши терористична атака. Преди това в социалните мрежи мъжът е призовавал да бъдат убити канцлерът на Германия Ангела Меркел и турският президент Реджеп Тайип Ердоган. Предполага се, че той все още е на свобода. По улиците в Крайстчърч са открити няколко импровизирани взривни устройства, прикрепени към автомобили. Те са обезвредени. Всички училища в града са затворени. Властите са помолили жителите на града да не напускат домовете си, ако това не е наложително. Премиерът на Нова Зеландия Джасинда Ардърн нарече случилото се \"един от най-мрачните дни в историята на Нова Зеландия\", допълва АП. Това е необичаен и безпрецедентен акт на насилие, посочи тя. По думите й много от хората в джамията вероятно са мигранти. \"Нова Зеландия е техният дом. Те би трябвало да са в безопасност тук. В Нова Зеландия няма място за екстремно насилие\", подчерта Ардърн. Няма данни за загинали български граждани при нападението в Нова Зеландия, съобщиха от Министерството на външните работи. По информация на българското посолство в Канбера няма данни за загинали български граждани при стрелбата срещу двете джамии в Нова Зеландия. От МВнР уточняват, че мисията ни е в постоянен контакт с новозеландските власти, които извършват проверка на самоличността на извършителите и пострадалите. При необходимост от съдействие българските граждани могат да се свържат с посолството в Канбера на следните телефони: + 612 62 86 97 00 и + 614 38 00 51 87.", "date": "2019.03.15", "title": "Кървав разстрел в две джамии в Нова Зеландия - десетки жертви (ОБНОВЕНА+СНИМКИ)"}
{"url": "https://www.monitor.bg:443/bg/a/view/krizata-facebook-vze-glavata-na-dvama-topmenidjyri-159769", "text": "Главният изпълнителен директор на Фейсбук (Facebook) Марк Зукърбърг обяви, че двама високопоставени мениджъри на компанията напускат постовете си, предаде ДПА. Крис Кокс, който бе главен продуктов мениджър, и Крис Даниълс, който отговаряше за приложението УотсАп (WhatsAp), напускат, съобщи Зукърбърг. Кокс се присъедини към Фейсбук малко след основаването му като един от първите инженери на компанията. При реорганизация миналата година той бе поставен начело на приложенията Инстаграм (Instagram), УотсАп и Месинджър (Messenger). Зукърбърг посочи, че Кокс е започнал да обсъжда желанието си \"да прави нещо различно\" преди няколко години. Има обаче предположения, че насочването на шефа на компанията към по-силна защита на поверителността е свързано с оставките. Даниълс управляваше екипа разработчици на Фейсбук, заставайки начело на инициативата Internet.org, която помага на хората да получат достъп до интернет. Неотдавна той започна да играе по-голяма роля и в УотсАп. Миналата нощ приложенията на Фейсбук бяха засегнати от сериозен срив. Някои потребители нямаха достъп до социалната мрежа, Инстаграм и УотсАп в продължение на няколко часа. Фейсбук не посочи колко потребители са били засегнати или защо за отстраняване на проблема е било необходимо толкова много време, допълва Асошиейтед прес. Според компанията причината е била \"промяна в сървърна конфигурация\". Фейсбук се извини и благодари на потребителите за търпението им.", "date": "2019.03.15", "title": "Кризата \"Facebook\" взе главата на двама топмениджъри"}
