{"url": "http://www.monitor.bg/bg/a/view/300-leva-za-reshena-matura-s-brymbar-v-uhoto-mizata-za-testovete-trygva-ot-50-leva-skacha-6-pyti-ako-ti-podskazvat-na-jivo-99613", "text": "От 50 лева тръгва тази година алъш-веришът за отговори на матурите за 12-и клас. Мизата обаче е минимална и скача до 6 пъти, като може да удари 300 лева. Срещу тази сума зрелостникът получава услуга 2 в 1. Непосредствено след изтеглянето на отговорите човек, посочен от него, ги получава на телефон, като му ги диктува през бръмбар, осигурен от продавача на матурата. Така се избягва рискът от това абитуриентът да бъде хванат от камерите как преписва. Подробности четете в хартиеното издание на \"Монитор\"", "date": "2018.05.15", "title": "300 лева за решена матура с бръмбар в ухото"}
{"url": "http://www.monitor.bg/bg/a/view/oshte-600-dushi-naznachavat-v-api-za-tol-sistemata-do-avgust-vnasjat-v-evrokomisijata-metodikata-za-tarifirane-99607", "text": "Около 600 души ще бъдат назначени в звената на Агенция „Пътна инфраструктура“, които ще се занимават с поддръжката и тарифирането на сега изработващата се система за таксуване на пътните превозни средства. Това обяви шефът на пътната агенция инж. Дончо Атанасов пред „Монитор“. „Гръбнакът“ на новия екип ще бъде изграден от сегашни служители на агенцията, които и сега се занимават с нормативни документи, техническото изпълнение, изграждането и внедряването на тол системата. До края на месеца в Министерски съвет ще бъде внесено предложение от министър Николай Нанков с броя служители, които да бъдат назначени в агенцията. Под ръководството на Атанасов вече работят групи по всички части на системата, заедно с изпълнителя на проекта - австрийската \"Капш Трафик Солюшънс\". От АПИ напредват с оборудването на центровете за обслужване и управление на системата, работи се по проектите за рамките. Ще има 100 нови точки с камери за броене на трафика и оборудване, съобщи още Атанасов. Наличните камери, които броят преминаващите автомобили по пътищата, ще се надграждат и усилват, където е необходимо. Към момента от агенцията отчитат проблем с резервните акумулатори на устройствата, и по-точно къде да бъдат разположени. Опитът на „Капш“ показва, че вандализмът срещу камерите е един от най-трудно преодолявания проблем. Често се стреля по тях не само у нас, но и в Западна Европа. Затова от АПИ са решили да ползват опита на Великобритания, където използват усилени шкафове за камерите. Все още от агенцията работят със Световната банка, консултанта по проекта, по финансовия модел за тарифиране. Поставеният срок за работа е до края на август, когато методиката ще бъде внесена за одобрение в Европейската комисия. Преди това ще бъде поставена на обществено обсъждане, обеща шефът на АПИ. В историята ще останат хартиените стикери, които лепим по стъклата, а системата за електронните винетки за леки автомобили трябва да заработи до края на годината, а от юли догодина за МПС-та над 3,5 тона. Системата ще работи върху 11 хил. км пътища или около 50 на сто от мрежата, след това с подобрения броят на километрите с новото таксуване ще се увеличава.", "date": "2018.05.15", "title": "600 души в АПИ ще работят за тол системата"}
{"url": "http://www.monitor.bg/bg/a/view/ispanija-ni-podkrepja-za-prevozvachite-borisov-ubejdava-evrliderite-99623", "text": "Испания ни подкрепя относно пакета за мобилност, а премиерът Бойко Борисов ще раздава българските предложения за редакция на регламента на всички евролидери. Това стана ясно след срещата в резиденция \"Бояна\" между премиера Бойко Борисов и неговия испански колега Марияно Рахой. Борисов  даде да се разбере, че ще търси диалог и ще убеждава всеки един от лидерите „човек по човек, премиер след премиер” на предстоящата среща на върха в София. Борисов обясни, че информирал Рахой за срещата си с еврокомисаря по транспорта Виолета Булц преди ден, както и че в момента подготвят компромисни текстове на пакета, който в момента въвежда редица рестрикции за шофьорите на камиони. По думите на премиера като уточни, че най-много ни притеснява изискването тираджиите да се връщат у дома на всеки три седмици. Именно това изискване убивало нашия траспортен бранш. Именно затова той се зарече, че на неформалната вечеря на лидерите в сряда и на срещата на върха за Западните Балкани в четвъртък ще раздаде подготвяните от странта ни текстове и се надява на разумен компромис за родните превозвачи. Борисов бе категоричен, че големите държави и фирми, една от които е именно във Франция, искат да намалят конкуренцията в наше лице. Така се представяли предложения, които на пръв поглед били в полза на шофьорите, като повечето повички например, но \"детайлите променят цялата конфигурация“. попита реторично Борисов и добави, че едва ли има накой, който да е против водачите да си почиват на всеки 1000 километра. „От позицията на силата не знам дали ще успеем“, каза той и допълни  - „Затова един по един, човек след чоивек, премиер след премиер и в диалог“. В тази връзка той припомни и критиките от страна на опозицията, че страната ни не е защитила интереса на родните превозвачи.  Той обясни, че това, че не е „грамогласен и не сочи с пръст“, не изначава, че не се работи по темата.  Отпимист съм, каза още Борисов и се обърна към Рахой – На свой ред Рахой обясни, че това е много важна тема и въпрос, който го безпокои. „Моята позиция е тази, която защитава българското правителство и премиерът Бойко Борисов“, каза той и добави, че трябва да се търсят разумни решения на казуса. Рахой определи срещата като много позитивна, а БГ предсаедателството като едно от най-успешните. По думите му София в момента била не само столица на България , но и на Европа. Поздрави Борисов за усилията, които полага. Сред темите, по които разговаряли били Брекзит, следващата финансова рамка на Съюза, особено след напускането на Великобритания, кохезионната политика, миграцията, околната среда, интеграцията на Западните Балкани, включително и Косово, търговските взаимоотношения между двете страни, както и полицейското и съдебно сътрудничество. Сред външно политическите теми били Сирия, Украйна, Иран и излизането на САЩ от ядреното споразумени. каза Рахой. Борисов пък се съгласи, че успешното БГ председателство е една „добра визитна картичка“, а родните служби си сътрудничат добре с Испания при разкриване на тафика на хора, наркотици и други. Той изтъкна, че излизането на САЩ от адреното споразумение ни безпокои и може да има тежки последици. Информирал Рахой и какво сме свършили относно Брекзит и обясни, че ще има и друстранна среща с Тереза Мей утре. „Отношенията ни с Лондон трябва да са добри“, каза Борисов. Другата важна тема, която обсъдили е тази за Западните Балкани. Борисов изтъкна, че основната ни цел е да превърнем Балканите в строителна площадка, добро място за живеене и бизнес чрез изграждането на транспортните коридори 4,8 и 10, както и с жп линии, пристанища. „Испания, която не признава Косово, ще подкрепи тези наши усилия“, бе категоричен Борисов. „България върви успешно по пътя към Шенген и еврозоната“, каза още той и добави, че изпълняваме всички критерии. Рахой пък изтъкна, че Испания винаги е подкрепяла всички мерки, които водят до развитие и стабилност в Западните Балкани. Относно отсъствието му от срещата на върха в четвъртък, той обясни, че това било „най-кохерентното и съгласувателно“ решение. Въпреки това той благодари на Борисов за текста на финалната декларация, с която ще се излезе след срещата. По думите му което пък давало възможност и Испания да я подкрепи. Борисов пък благодари на Рахой, че изпълнил обещанието си и дошъл два дни по-рано. Преди месец двамата говорили в Брюксел, а издърпването на тази визита била с цел да не остане негативен оттенък, че има бойкот на срещата и нежелание за траен мир в региона на Западните Балкани. Всикчи сме за единството на ЕС, изтъкна премиерът.", "date": "2018.05.15", "title": "Испания ни подкрепя за превозвачите, Борисов убеждава евролидерите"}
{"url": "http://www.monitor.bg/bg/a/view/s-gol-v-poslednata-minuta-cska-sofija-pobedi-levski-99624", "text": "С гол на Рубен Пинто в 90 - тата минута ЦСКА-София победи \"Левски\" с резултат 3:2. Първото полувреме завърши 1:1. Рафаел Енрике беше точен за \"червените\" в 19-ата минута, а 35-ата Паулиньо изравни.  В началото на второто полувреме мачът бе спрян за няколко минути, след като привържениците от Сектор \"Г\" запалиха димки и видимостта бе нарушена.  В 57-ата минута Кристиян Малинов отново поведе за ЦСКА - София. \"Сините\" изравниха за втори път в мача с гол на Станислав Костов в 78-ата минута. Малко преди да изтече редовното време Пинто вкара за \"червените\" и оформи крайното 3:2", "date": "2018.05.15", "title": "С гол в последната минута ЦСКА-София победи \"Левски\" "}
{"url": "http://www.monitor.bg/bg/a/view/raven-mejdu-levski-i-cska-sofija-na-pochivkata-99622", "text": "Левски и ЦСКА-София завършиха при равен резултат първото полувреме от последното за сезона дерби, което не е от значение за двата тима. Съперниците си размениха по едно попадение пред полупразните трибуни на Националния стадион „Васил Левски“. Червените откриха още в 19-ата минута. Атанасов центрира към вратата на Митрев, който боксира, но право на крака на Рафаел Енрике, а той бе напълно непокрит и без проблем прати топката в мрежата. Те обаче задържаха преднината си само 16 минути. В 35-ата Чорбаджийски направи фатална грешка и топката попадна в Паулиньо, който се озова сам срещу Черниаускас и не сгреши.", "date": "2018.05.15", "title": "Равен между Левски и ЦСКА-София на почивката"}
{"url": "http://www.monitor.bg/bg/a/view/jena-ne-sprja-na-stop-i-shest-koli-se-pomljaha-vozela-deteto-si-i-karala-s-previshena-skorost-99612", "text": "Жена с дете в колата не спря на знак „Стоп“ във Варна и причини катастрофа с други пет коли. Тежкият сблъсък станал на бул. „Сливница“ до Цирковата площадка. Според очевидци жената е карала с превишена скорост. Четирима души са пострадали. На място има полицейски екип, който изяснява причините и обстоятелствата за възникването на инцидента, както и колко точно са автомобилите участващи в катастрофата. От ОДМВР-Варна призовават при възможност водачите на автомобили да избягват горепосоченото кръстовище. Инцидентът стана пред очите на стотици, преминаващи през натоварения автомобилен трафик в града. Според разказите им, водачката на високопроходим автомобил „Jeep Grand cherokee, която се движела с много голяма скорост, не успяла да вземе десен завой и се забила в чакащите на светофара коли в отсрещното движение. При зрелищната каскада тя се ударила в единия от тях, возилото й отскочило и се обърнало, като паднало върху останалите по таван. В джипа имало и дете, твърдят очевидците. Инцидентът станал към 16,40 часа, казват от полицията във Варна. Тогава е постъпил сигнал за пътно-транспортното произшествие, възникнало на кръстовището до Цирковата площадка в града. Според първоначалната полицейска информация, става дума за сблъсък между 6 автомобила и тежки материални щети, като четирима души са отведени за преглед в болнично заведение. Движението засега е невъзможно, като по целия булевард „Сливница“ в посока на кварталите има огромни задръствания, които са се образували още от центъра на града до мястото на инцидента. От КАТ-Варна апелираха шофьорите да избягват района и да избират алтернативни маршрути.   ", "date": "2018.05.15", "title": "Жена не спря на „Стоп“ и шест коли се помляха (ОБНОВЕНА)"}
{"url": "http://www.monitor.bg/bg/a/view/burja-s-gradushka-se-izsipa-nad-pleven-99617", "text": "Бури със силен вятър и градушка нанесоха щети в Плевен и Враца. За щастие няма пострадали хора. Апокалипсисът започнал с гръмотевици и ураганен вятър на територията на област Враца. Заедно с ветровете започнали да валят и сигналите. В оперативния център на пожарната служба били получени 20 обаждания за паднали дървета, електрически стълбове и покриви. Екипите на пожарната не изчакали да отмине бурята и моментално се втурнали, за да помагат. През това време Плевен също бил ударен. Там в 17 часа с края на работния ден, започнала да вали градушка с големината почти на яйце. В регионалната дирекция на пожарната там са получени около 70 сигнала за паднали дървета, електрически стълбове и отксубнати покриви. Градушката пък помляла десетки коли, изпочупла стъклата на жилищни кооперации и магазини. Много от улиците пък били наводнени и буквално непроходими. „Гражданска защита“ е на крак заедно с пожарната, за да отводняват и режат падналите дървета.  Мобилизирани са всички екипи в различни дейности за отстраняване на последствията. Създадена е организация при необходимост да бъдат изпратени допълнителни сили и средства от съседни области. За момента няма данни за пострадали граждани. Пътят Кнежа – Плевен е затворен заради паднало дърво върху ТИР.", "date": "2018.05.15", "title": "Градушка гигант помля Северозапада (ВИДЕО+СНИМКИ)"}
{"url": "http://www.monitor.bg/bg/a/view/rachkov-i-zueka-shte-uchat-decata-na-patriotizym-99615", "text": "Димитър Рачков и Васил Василев – Зуека ще учат децата на любов към родината. Двамата шоумени ще бъдат водещи на образователно-патриотична кампания „Моят град е моята крепост“, която се организира от регионалното министерство. Старт на кампанията, финансирана с пари по Оперативна програма „Региони в растеж“ даде министър Николай Нанков в Слънчев бряг.  „Кампанията цели не само популяризиране на оперативната програма, но има и една по-глобална цел да накара децата да се гордеят с родните си места. Смятаме, че чрез нея те ще открият предимствата на градовете, в които растат, а ние като по-възрастни ще им помогнем да открият и нещо ново в своите родни места. Не на последно място да се гордеят, че сме българи“, коментира още министър Нанков. Кампанията се организира със съдействието на Министерство на образованието и науката. От образователното министерство ще направят подбор на отличници от школата по история и география.  Ще сформират по 1 отбор за всяка от 28-те административни области в страната по 2 деца. По думите на Нанков децата ще бъдат изпитвани, но не пред черната игра, а под формата на игри. По регламент ще бъдат реализирани четири полуфинала - Кюстендил и Шумен, Стара Загора и Габрово. Финалът ще бъде края на годината в София, като ще има награди за всички участници.", "date": "2018.05.15", "title": "Рачков и Зуека ще учат децата на патриотизъм"}
{"url": "http://www.monitor.bg/bg/a/view/zarjazana-sypruga-zapali-myjovata-si-kyshta-imal-lubovnica-99611", "text": "Изоставена от мъжа, от когото има 4 деца и с когото живеела на семейни начала жителка на котелското село Градец е задържана по обвинение в палеж, съобщиха от ОД на МВР - Сливен. Инцидентът при който изгоря къщата на 49-годишния Борис Оцов е станал през нощта на 13 май, само по чудо собственикът не е пострадал, а пристигналите огнеборци спрели пламъците до стената на съседните две жилища в ромската махала. В хода на образуваното досъдебно производство е задържана 27-годишната Николинка Костова, която се оказала бременна в петия месец. Жената обяснила драсването на клечката с факта, че таткото на децата се заплеснал по 15-годишна черноочка от старозагорско село и заживял с нея. Влюбените „гълъбчета“ се запознали през зимата, когато Борис ходил с прирятели да сече дърва, на финала на секаческата „командировка“ мъжът довел новата си изгора в Градец.Двамата спели в единствената обзаведена с мебели  стая, а пренебрегнатата майка и съпруга трябвало да се подслони в бараката на двора. Същата участ сполетяла и децата й , които прелюбодеецът не искал да признае за свои. „Яд ме е, че сега ще трябва да лежа в затвора, а тоя ще лежи до младата си любовница, наместо да гние в гроба…“, настояла при първоначалния разпит Николинка. По думите на градечани Борис бил известен „любовчия“ .Преди Николинка той имал още две „съпруги“, които изгонил заради по-млади от тях жени.  Многодетната майка му се падала трета братовчедка, преди да се вземат тя също имала друга връзка и никой не можел със сигурност да каже кое е бащата на четирите невръстни хлапета.    ", "date": "2018.05.15", "title": "Зарязана съпруга  запали мъжовата си къща, имал любовница"}
{"url": "http://www.monitor.bg/bg/a/view/uchete-deca-uchete-99585", "text": "100, 200, 300... ама не милиона, както им по-познато на повечето зрелостници, а 300 лева за матура. С толкова ще трябва да се бръкне един родител, за да е сигурен, че неговото отроче ще е положило успешно държавния си изпит. В социалните мрежи варират най-различи схеми и офертиотговоритнматурите, авсяка година търсещите стават все повече. Искаш отговорите предварително – 300 лв., искаш някой да ти ги диктува в ухото и да се правиш на луд, когато квесторът види, че си говориш сам - пак толкова. Ако се надяваш да успееш да препишеш от телефона, ти излиза по-тънко – между 50 и 225 лв. Варианти всякакви, стига само да искаш да се правиш на поредния тарикат, който, видиш ли, може повече от останалите, защото е успял да препише. А колко по-лесно щеше да е, ако цялото това време за търсене на схеми, гадаене кой автор ще се падне на 41-ви въпрос, тези деца го отделяха да прочетат по нещо. Някое друго граматическо правило (а не да се чудят защо един път е „човекът“, а друг път „човека“ и да слагат пълни и кратки членове на поразия), да разберат най-накрая, че Пенчо и Петко Славейкови са две различни личности, а не и тази година да четем бисери по техен адрес. Учете, деца, учете! Впрегнете малко този мозък, не се учете да сте тарикати от малки, защото такива ще си останете цял живот. Препишете ли сега, ще продължите да го правите и в университета, но после започнете ли работа, ще се разбере какви всъщност са знанията ви, а там няма кой да ви даде верния отговор. Това не е начинът. Часовете по български език и литература в училище са напълно достатъчни, за да може всеки да получи необходимата подготовка, а една седмица преговор преди матурата стига, за да успееш да направиш преговор на всичко изучено. Казвам го от личен опит. Никой не иска от вас да водите отшелнически живот. Просто трябва за малко да обърнете гръб на кафенетата и дискотеките и да поставите уроците като приоритет. Не беше отдавна времето, в което и аз държах матури. Падна ми се Вапцаров и „Кино“, първата реакция на всички в стаята беше „Е, вече отидохме на кино“, но не това е важното. Подготовката ми за матурата обаче не включваше четене из форуми и хвърляне на боб кой ще се падне. В училище правехме по 2 - 3 теста на седмица, а пререшаването им вкъщи 3 - 4 дни преди матурата беше напълно достатъчно за добра подготовка. Така че, мили зрелостници, залегнете за малко над учебниците. Пък току-виж сте успели да докарате 23 точки, без да търсите как да препишете.  ", "date": "2018.05.15", "title": "Учете, деца, учете! "}
{"url": "http://www.monitor.bg/bg/a/view/tehnika-za-blizo-50-mln-evro-izvadiha-tyrgovci-na-naj-goljamoto-izlojenie-kraj-stara-zagora-monasi-ot-kustendilsko-si-haresaha-traktor-ot-bata-agro-99609", "text": "Стотици земеделски производители се стекоха за официалното откриване на традиционното , единадесето по реда си изложение на техника БАТА Агро край Стара Загора. Сред множеството бяха и двама монаси от манастир  край Кюстендил, които коментираха , че обработват близо 1 300 дка и спешно се нуждаят от трактор с прикачен инвентар. По думите им местен спонсор  предложил да ги обзаведе с техника – втора ръка, но те предпочели първо  с очите си да видят какви са възможностите на новите машини. Парите не били проблем, защото разбрали, че могат да вземат нужното им на лизинг, по – сложното било с работната ръка, защото нямало обучени да работят с компютрите богомолци. Над 210 фирми представят на изложението своята „стока“ върху площ от 35 000 кв м, около 1/10-та били чуждестранните, уточни председателят  на управителния съвет на Българската асоциация на търговците на агротехника Даниел Минев.  Според експертите  край трикилометровата някогашна писта на старозагорското летище имало машини на обща стойност близо 50 млн евро, които очаквали бъдещите си собственици. Сред тях беше и уникална дъждовална машина Рубикон 9000 на  HARDI с резервоар за 9000 л вода и „размах“ на крилете до 52 м, която направи край Града на липите световната си премиера.  Двигателят на системата е с мощност 380 коня, според вносителя й е подходяща за обработващи над 100 000 дка земя, които могат да си позволят цената от 470 000 евро. На няколко места по фирмените щандове можеха да се видят машини с табелки, показващи че те вече са собственост на земеделски кооперации и арендатори, сред тях е и самоходна пръскачка на производителя „Аmzone Pantera 4502, закупена за нуждите на ЗПК „3 март“ в село Костанденец. Между 800 000 и 1 млн лв струва представеният тук най-големият в света комбайн на производителя ТVN Rotor от клас 10 , който е поставил рекорда от прибирането на 800 т зърно за 8 часа. Въпреки сериозната цена вече са продадени 7, очакванията са поне сделки по време на тридневното изложение. Сред пробвалите управлението на гиганта бяха зам. министърът на земеделието Атанас Добрев и кметът на Стара Загора Живко Тодоров и зам. председателят на парламента Емил Христов, които бяха сред официалните гости на откриването. Преди да даде официален старт зам. министър Добрев припомни че по линия на познатата Мярка 4.1“Инвестиции в земеделски стопанства от ПРЗР 2014-2020 г. „ са сключени 1440 договора за 1,3 мрд лв, при размер на одобрена субсидията е близо 760  млн лв. При 1302 от проектите е включена  инвестиция за нова техника в размер на 1,159 млрд лв, а одобрената субсидия е в размер на 675 млн лв.За периода на прилагане на мярката са извършени плащания по 669 проекта, изплатена е субсидия от 195 млн лв като одобрените разходи са 325 млн лв. По 618 проекта за селскостопанска техника е изплатена субсидия от 185 млн лв с общ размер на одобрените разходи за техника 295 млн лв. През 2012-2017 година у нас са регистрирани 8623 нови колесни трактора и  1351 нови зърнокомбайна. Той изрази надежда , че подмяната на остарелия машинен парк ще продължи с още по-високи темпове, за да стане родното земеделие конкурентно  на фона на случващото се в останалите страни от ЕС.", "date": "2018.05.15", "title": "Монаси от Кюстендилско си харесаха трактор от БАТА Агро"}
{"url": "http://www.monitor.bg/bg/a/view/bylgarinyt-jivee-pri-mama-do-32-godini-99621", "text": "Един на всеки четири европейци на възраст между 25 и 34 години живее при родителите си, сочи проучване на \"Евростат\". Средната възраст, на която хората в Европейския съюз заживяват самостоятелно, е 26 години, но има сериозни различия между отделните страни членки. През 2017г. младите са напускали родните си домове най-рано в три северни страни - Швеция (21 години), Дания (21.1 години) и Финландия (21.9 години), също така и в Люксембург (21.4). След тях са Естония (23.1), Белгия (23.4), Холандия (23.6), Германия (23.7), Франция (24) и Великобритания (24.4 години). Най-дълго при родителите си остават младежите от Малта (32.2) и Хърватия (31.9). На късен етап напускат и младежите от Словакия (30.8 години), Италия (30.1), Гърция (29.4), Испания (29.3), Поругалия (29.2) и България (28.9 години). Тенденцията в Европейския съюз е, че младите жени напускат родните си домове по-рано от мъжете. Най-голяма е възрастовата граница между половете в Румъния - жените се изнасят на 25.6 години, а мъжете на 30.3. Българките напускат родния дом на 26.5 години, а противоположния пол - на 31.1. В другите страни разликите са съответно Хърватия (30.4 срещу 33.4), Словакия (29.4 срещу 32.2), Унгария (26 срещу 28.8), Гърция (28 срещу 30.7) и Чехия (25.1 срещу 27.7 години).  ", "date": "2018.05.15", "title": "Българинът живее при мама до 32 години"}
{"url": "http://www.monitor.bg/bg/a/view/skatov-kojto-pokori-cho-ojo-poklon-bojane-99619", "text": "Алпинистът Атанас Скатов, който преди буквално дни покори осемхилядникът Чо Ойо, излезе с прочувствено обръщение към изчезналия алпинист Боян Петров и близките му. Скатов написа във Фейсбук, че не е знаел за изчезването на Боян до момента, в който е слязъл от върха. Атанас е първият БГ алпинист веган, който покорява осемхилядник, при това без кислород.", "date": "2018.05.15", "title": "Скатов, който покори Чо Ойо: Поклон, Бояне!"}
{"url": "http://www.monitor.bg/bg/a/view/temenujka-petkova-se-sreshtna-s-izpylnitelnija-direktor-na-gazprom-aleksej-miler-99620", "text": "По време на работното си посещение в Руската федерация българският енергиен министър Теменужка Петкова и изпълнителният директор на „Булгартрансгаз“ ЕАД Владимир Малинов се срещнаха с председателя на управителния съвет на „Газпром“ Алексей Милер. Страните обсъдиха ползотворното съвместно сътрудничество в областта на природния газ, което продължава вече 40 години. Предмет на разговори бе и възможността за разширяване на газовата инфраструктура на територията на България с цел гарантиране на енергийните доставки в региона. Председателят на „Газпром” Милер представи пред Петкова етапа на развитие на проекта „Турски поток”. Енергийният министър информира руската страна за напредъка по изграждане на транзитния газопровод между България и Турция в участъка Лозенец-Недялско. Построяването на 20-километровата газопроводна отсечка ще повиши сигурността и капацитетните възможности на съществуващата транзитна газопреносна мрежа в България. Двете страни се съгласиха, че сътрудничеството в газовия отрасъл ще е сред основните теми и на следващото заседание на българо-руската работна група „Енергетика“, част от междуправителствената комисия за икономическо и научно-техническо сътрудничество между Република България и Руската федерация. Очаква се следващото заседание на комисията да се проведе в рамките на тази година.", "date": "2018.05.15", "title": "Теменужка Петкова се срещна с изпълнителния директор на „Газпром” Алексей Милер"}
{"url": "http://www.monitor.bg/bg/a/view/monasite-ot-zografskija-manastir-skochiha-na-nikanor-99608", "text": " Монасите от Зографския манастир скочиха на игумена на Гигинския манастир архимандрит Никанор. Това стана ясно от тяхно писмо, изпратено до Светия синод. Архимандритът бе забелязан отначало в официалната манастирска приемна, където в навечерието на празника Гергьовден цял ден гостите бяха черпени и настанявани. Преди той да е изрекъл нещо, му бе заявено от отговорния за настаняването монах, че не може да получи гостоприемство в манастира. После той се появи между близо шестсотинте поклонници на малката вечерня и на трапезата, след което поради спонтанна реакция на манастирските братя бе помолен от участъковия полицай, обслужващ обителта, да напусне границите на манастира, разказват калугерите от Зографския манастир. При извеждането му от двора той се опита да охули за пореден път манастира и пред полицая започнал да изказва съвършено несъстоятелни твърдения, че тукашните монаси са зилоти (крайно радикално настроени по отношение на православието, б. пр.) и не поменават Вселенския патриарх по време на литургия, допълват те.      ", "date": "2018.05.15", "title": " Монасите от Зографския манастир скочиха на Никанор"}
{"url": "http://www.monitor.bg/bg/a/view/3000-bylgarski-kamiona-otpadat-ot-evropejskija-pazar-99591", "text": "Над 3000 български камиона ще излязат от европейския пазар, заради определени текстове в пакета „Мобилност“. Това заяви министърът на транспорта Ивайло Московски по време на конференцията „Европейското бъдеще на транспорта от Централна и Източна Европа“. „Ние не искаме да допуснем стимулиране на емиграцията на български шофьори към европейски държави, защото това ще се случи след въвеждането на предложенията в този им вид. Още преди няколко години, когато се заговори за въвеждането на определени рестриктивни правила за българските превозвачи, сме реагирали остро, като сме защитавали по категоричен начин правата на българските превозвачи и сме отстоявали спазването на европейските принципи за свободно движение на стоки, хора и капитали“, изтъкна Московски. По думите му няколко са темите, по които има спорове с част от държавите в ЕС, каза Московски. Първата тема е свързана с искането за въвеждане на задължение водачите на камиони да се прибират на определено време у дома. По този въпрос министърът изрази мнение, че България като страна в географската периферия на ЕС, е в неизгодно положение, защото на шофьорите ще им отнеме много време да се приберат в страната на точно определен интервал от време. Отделно, той изтъкна, че водачите, като свободни граждани на съюза, имат пълното право сами да избират къде да почиват със семействата си. Поради това, България е категорично против това предложение. Позицията, която ще защитаваме е, превозвачите да дават възможност за почивка на определен период на своите водачи, а те сами да избират къде и как да прекарат времето, когато не са на работа. Втората тема е свързана с предложението да се въведе забрана седмичната почивка да се извършва в кабините на камионите, каза министърът. Той изтъкна, че тук има много неясноти, които ще създадат сериозни трудности за превозвачите, най-вече заради изискването на застрахователите товарите и камионите да не се оставят без надзор. Според министър Московски, това означава, че водачите няма как да почиват в хотели, които нямат охраняеми паркинги. Министърът заяви, че по този въпрос българската страна е готова да се съгласи, само когато има изградени паркинг зони с охрана и необходимите условия за шофьорите. По думите му, имаме уверението на ЕК, че се работи за изграждане за изграждане на такива зони, но кога ще станат факт - не е ясно. По отношение на темата, свързана със заплащането на командировките на водачите, Московски обяви, че има много неясноти и няма методика за изчисляването на тези ставки. Той допълни, че от ЕК са заявили, че тези правила ще важат и за превозвачи от трети страни, но ЕС няма правомощията и механизмите реално да контролира дали превозвачите извън съюза спазват тези изисквания, което ще доведе до нелоялна конкуренция. Предложението на българската страна е начисляването на командировъчните, спрямо законодателството в държавата, в която пребивава даден водач, да става след 7 последователни дни работа за месец. По четвъртата тема, за каботажите превози, министърът изтъкна, че българската държава е готова на отстъпки за този тип превози, по отношение на броя на дните и операциите на месец.", "date": "2018.05.15", "title": "Московски: 3000 български камиона отпадат от европейския пазар "}
{"url": "http://www.monitor.bg/bg/a/view/kriminalist-mami-babi-i-djadovci-po-telefona-99593", "text": "„Цивилен криминалист“ , който уж ще спасява пенсионерите от телефонни измамници, звъни по телефона на беловласите баби и дядовци и и им иска пари за примамка на мошениците. Това е най-новата схема на ужилване на възрастните хора в пазарджишко, предупреждават криминалистите от местното Районно управление на МВР и алармират за тревожна тенденция за зачестяване на опитите за телефонни измами на старци. Обект на измамниците от няколко дни са областния град и близките населени места. Само за ден са регистрирани 8 подобни опита, като се използва позната вече схема. В къщи се обажда непознат, който съобщава на потенциалната си жертва, че е полицай. Нищо неподозиращият човек е информиран, че е обект на внимание от страна на телефонните измамници, като измамниците наблюдавали домът му и телефонните обаждания. Мнимият полицай обаче уверява, че полицията прави всичко необходимо, като е необходимо пенсионерите да дадат всичките си спестявания, за да примамят „лошите” и те да бъдат заловени. За целта на адреса на жертвата щял да дойде цивилен криминалист, който да вземе парите, а след като бъдат задържани извършителите сумата щяла да бъде възстановена обратно. Ако и за миг бъдещата жертва се усъмни в истинността на разказа била заплашвана с брутална саморазправа, дори и с убийство. От Областната дирекция на МВР в Пазарджик апелират към възрастните хора да не се доверяват на никого, да не дават парични суми и ценности на непознати, независимо за кого се представят. При нужда да се обадят на свои близки и роднини, както и на телефона за спешни повиквания-112.  ", "date": "2018.05.15", "title": "„Криминалист“ мами баби и дядовци по телефона"}
{"url": "http://www.monitor.bg/bg/a/view/prenasochvat-209-mln-lv-evropari-ot-saniraneto-kym-remont-na-uchilishta-99598", "text": "Европейски средства по оперативната програма за развитие на регионите ще бъдат пренасочени за финансиране на проекти на образователна инфраструктура от енергийна ефективност. Това обяви регионалният министър Николай Нанков по време на пресконференция в Слънчев бряг. Днес се провежда заседание на Комитета за наблюдение на оперативната програма, делегатите й ще вземат решение за прехвърляне на 209 млн. лв. средства за ремонт на училища вместо за саниране. От министерството отчитат, че няма толкова интерес към санирането на публични сгради в големите 39 града, каквито се финансират по програмата, колкото за реновирането на детски градини и училища. „Поради големия интерес от страна местните власти с ресурса, които е неусвоен по инвестиционния приоритет за енергийна ефективност ще бъде пренасочен към надговаряне по приоритета за образователна инфраструктура“, уточни за „Монитор“ ръководителя на ОПРР зам.-министър Деница Николова. Към момента по програмата са договорени 73 на сто от ресурса й, а 100% са отворени за кандидатстване от бенефициентите. 30 на сто е разплатеният ресурс, от общо 495 сключени договора към края на годината ще бъдат реализирани 163 проекта, обяви министър Нанков. По думите на Николова има не малки предизвикателства с отчитането на резултатите по проектите, тяхното изпълнение и отчитане на плащанията към Европейската комисия. Заедно с Нанков отправиха апел за изключително голяма мобилизация към всеки един от бенефициентите, за да се отчете изискуемия ресурс по оперативната програма по отношение на усвояване на ресурса. По думите й изпълнението върви със своите критични моменти от гледна точка на избор на изпълнители от гледна точка на тяхното отчитане. Нанков от своя страна обяви, че ще бъдат толерирани бенефициенти отличници за сметка на изоставащите в изпълнението на проекти. Сред големите проекти по програмата е на Министерството на здравеопазването, който е на пряко договаряне и се отчита директно към ЕК. Здравното министерство е кандидатствало по програмата на 12 май. „Това са единствените европейски пари в настоящия програмен период, които са насочени пряко и директно към здравната ни система и инфраструктурата, свързана с нея“, обясни регионалният министър. За 163 млн. лева ще се подобрява спешната помощ. „Става въпрос за 24 болнични заведения, 37 центъра за спешна медицинска помощ и 170 филиала към тези центрове“, обясни Нанков. Ще бъдат закупени и обявените вече няколкократно обявяваните 400 линейки.", "date": "2018.05.15", "title": "Пренасочват 209 млн. лв. европари от саниране към ремонт на училища (обновена)"}
{"url": "http://www.monitor.bg/bg/a/view/100-leva-globa-za-pensionera-obstrelval-s-jajca-obvinenija-v-ubijstvoto-na-nikol-99597", "text": "100 лева глоба е наложил бургаският районен съд на пенсионера, който обстрелваше с яйца 15- годишният Иван преди заседанието за убийството на 11-годишната Никол. Радостин Г. е бил подведен светкавично под отговорност и още същия ден е получил наказание. Глобата е наложена за действия на дребно хулиганство. \"Тези действия са извършени пред Съдебната палата в Бургас, по отношение на лице, което се счита за невинно да доказване на противното, и на служителите на ОЗ „Охрана“, които са изпълнявали задълженията си. Те са станали достояние на голям брой други граждани. Поради по-ниската степен на обществена опасност на противоправното деяние, същото не следва да се квалифицира като престъпление по чл. 325 НК\", пише в мотивите на съда.  Подсъдимият Иван се превърна в яйчена мишена точно пред входа на съдебната палата. Докато бе конвоиран към сградата, възрастен мъж хвърли по него две сурови яйца в пристъп на явен и необуздан гняв. Едното от тях улучи тийнейджъра в гърба, а второто се разби в краката на съдебните полицаи. Униформените реагираха светкавично и прекратиха стрелбата с яйца, като отведоха мъжа за справка.   Това още повече разгневи пенсионера, който възмутено заяви: \"Това е най-малкото, което заслужава този убиец. Убил е човек, а мен ме дърпат защо го захвърлям с яйца\".    ", "date": "2018.05.15", "title": "100 лева глоба за пенсионера, обстрелвал с яйца обвинения в убийството на Никол"}
{"url": "http://www.monitor.bg/bg/a/view/12-000-leva-plashta-obshtina-dobrich-na-jena-padnala-na-zaleden-trotoar-99601", "text": "12 000 лева обезщетение трябва да плати Община Добрич на добричлийка, пострадала при падане на заледен тротоар. Санкцията е постановена на първа съдебна инстанция – Районен съд – Добрич, а постановлението бе потвърдено и от Окръжен съд – Добрич. Община Добрич трябва да плати обезщетение от 12 000 лв. на добричлийка, пострадала при падане на заледен тротоар. Санкцията е постановена на първа съдебна инстанция – Районен съд – Добрич, а решението е местната управа да плати на пострадалата 1 515.83 лева за направените от нея разходи за лечение и сумата от 10 484.17лв. за причинените й неимуществени вреди - претърпените болки и страдания. Постановлението бе потвърдено и от Окръжен съд – Добрич. Инцидентът е станал на 2 февруари миналата година на силно заледен и непочистен тротоар по улица „Кирил и Методий” в Добрич. След падането пострадалата била откарана в Центъра за спешна медицинска помощ, където се установило счупване на бедрена шийка и на дясна лъчева кост. Периодът по възстановяването й продължил шест месеца, през които пострадалата е търпяла болки, ограничения и дискомфорт, които и понастоящем не са изчезнали напълно. Постановеното от Районния съд решение е обжалвано от община Добрич с искане да бъде отменено като неправилно и незаконосъобразно. След преценка на материалите по делото и становищата на страните Окръжният съд обаче прецени, че Общината не е изпълнила законовото си задължение да поддържа и почиства тротоарите в града и на това основание правилно на първа съдебна инстанция е била осъдена да плати обезщетение на пострадалата жена. Съдът отчита факта, че задължението за почистване и обезопасяване на улиците е било на фирмата, с която община Добрич е имала договор за зимно поддържане на града, но коментира, че възложеното очевидно не е било изпълнено, поне що се отнася до района на инцидента, който е бил заледен и хлъзгав.       В случая са налице вреди, причинени по повод изпълнение на работа, възложена от Общината, посочва съдебният състав. Определеният размер на обезщетението съответства на справедливостта с оглед претърпяното от пострадалата, допълват в решението си магистратите. Воден от посочените съображения Окръжен съд - Добрич потвърди изцяло първоинстанционния съдебен акт. Решението на Окръжния съд подлежи на касационно обжалване.  ", "date": "2018.05.15", "title": "12 000 лева плаща Община Добрич на жена, паднала на заледен тротоар"}
{"url": "http://www.monitor.bg/bg/a/view/putin-podkara-kamaz-po-krimskija-most-video-99599", "text": "Руският президент Владимир Путин заяви, че изграждането на новия мост между полуостров Крим и континентална Русия е историческо постижение и обеща и други такива инфраструктурни проекти в страната, предаде ДПА.  Путин изрази увереност, че железопътната отсечка от 19-километровия Керченски мост ще бъде завършена до една година.   \"Ще продължим работата по такива проекти из цялата страна\", заяви президентът на тържественото откриване на автомобилното трасе по новия мост над Керченския проток.  \"Ще строим нови пътища, нови мостове, нови летища и пристанища. Ще направим живота по-хубав\", заяви държавният глава.  Леки автомобили и обществен транспорт ще могат да се движат в двете посоки по моста от утре. Съоръжението ще бъде отворено за движение на камиони от есента, а за влакове - догодина, посочва ТАСС.  След приветственото си слово Путин подкара един от внушителните камиони КАМАЗ от колоната строителна автотехника, открила тържествено движението по моста.  Украинският премиер Володимир Гройсман обвини днес Русия, че с откриването на моста до Крим се подиграва с международното право.  \"Руският окупатор продължава да се подиграва с международното право. Русия ще плати много скъпо за това\", каза той в интервю за Франс прес.   След като Путин подкара първия камион КАМАЗ, по моста, говорителят му Дмитрий Песков каза, че Путин има книжка за управление на камиони от около 20 години, съобщиха руски държавни медии, цитирани от ДПА.", "date": "2018.05.15", "title": "Путин подкара \"Камаз\" по Кримския мост (видео)"}
{"url": "http://www.monitor.bg/bg/a/view/majkata-vodi-megan-do-oltara-99604", "text": " Майката на Меган Маркъл - Дория Радлан може да я заведе до олтара, съобщи сайтът Ти Ем Зи. Това стана ясно, след като бащата на актрисата и фотомодел Меган Маркъл Томас Маркъл взе решение да не присъства на сватбата на дъщеря си с принц Хари. Родителят на Меган мотивирал решението си да не присъства на сватбата на 19 май с притеснението да не я излага. Една от причините е забъркването му в скандал. Преди дни той разреши на фотографи срещу заплащане да го снимат как се готви за тържеството, за да оправи предварително създаденото негативно впечатление за него. Принц Хари и Меган Маркъл   след отказа на бащата. Безпрецедентно изявление на двореца Кенсингтън за \"тази трудна ситуация\" не потвърди новината, че Томас Маркъл се е раздразнил от реакцията срещу него, че се е снимал за пари – цели 100 000 долара, и заявил, че повече не иска да злепоставя дъщеря си със своята поява на височайшето събитие. Самата Меган Маркъл е много разстроена от отказа. „Той е горд мъж, който иска да бъде баща, а не да се грижат за него“, пишат медиите. Според Ти Ем Зет, миналата седмица Томас е претърпял инфаркт, но не се е задържал в болница, за да може да отиде на сватбата. Официално потвърждение за това обаче няма.  Полусестрата на Меган Маркъл - Саманта, миналата седмица каза, че снимките на баща й са нейна идея.  Меган Маркъл не поддържа връзка с доведените си сестра и брат и не ги е поканила на сватбата. В началото на май Кенсингтънският дворец съобщи, че Томас Марлкъл ще заведе дъщеря си до олтара. Любопитна подробност е, че британският принц Хари и Меган ще прекарат нощта преди сватбата си на 19 май в различни хотели в Уиндзор. \"Принц Хари ще отседне в х-л \"Дорчестър кълекшънс Коуърт парк\". Заедно с Негово Кралско Височество ще бъде и кумът му - херцогът на Кеймбридж\", съобщи дворецът Кенсингтън, имайки предвид по-големия брат на младоженеца принц Уилям.  Нощувката в \"Коуърт парк\" струва над 2000 лири.  \"Мис Маркъл, придружена от майка си г-жа Дория Рагланд, ще отседне в х-л \"Кливдън хаус\", съобщи дворецът Кенсингтън. Началната цена на   Хотелът, избран за Меган Маркъл, има печална слава заради ролята в скандала, разтресъл британския политически и социален елит през 60-те години на миналия век. Там министърът на отбраната Джон Профумо се запознава с 19-годишната танцьорка Кристин Кийлър. Връзката им почти сваля правителството, когато става ясно, че Кийлър е близка и със съветското военно аташе. Хотелът дори предлага \"почивка в стил аферата „Профумо\". Той е на 10 км от замъка Уиндзор.  Три дни след сватбата принц Хари и Меган Маркъл ще присъстват на честването на 70-ия рожден ден на принц Чарлз на 22 май в градините на Бъкингамския дворец.", "date": "2018.05.15", "title": "Майката води Меган до олтара"}
{"url": "http://www.monitor.bg/bg/a/view/zadyrjaha-na-granicata-izdirvan-za-izmami-rumynec-predvat-go-na-ungarskite-vlasti-99603", "text": "Окръжен съд - Добрич допусна предаване на румънски гражданин на унгарските съдебни власти в изпълнение на издадена срещу него Европейска заповед за арест. 33-годишният румънски гражданин Габриел Г. е задържан на 5 май на ГКПП Кардам, съобщиха от Окръжен съд – Добрич. Той е издирван от унгарските съдебни власти в изпълнение на издадена срещу него Европейска заповед за арест от 2 януари 2018 г. Габриел Г. е търсен с цел провеждане на наказателно преследване срещу него за извършена измама в унгарския град Егер. В Европейската заповед за задържане се посочва, че според данните от разследването на този етап, през май 2012г. мъжът наел за 3 месеца кола от фирма, като платил за това 1500 евро. След изтичане на договора мъжът не върнал автомобила и останал в неизвестност. В съдебното заседание мъжът даде доброволно съгласие да бъде предаден на унгарските съдебни власти.Той декларира пред съда, че не се отказва от принципа на особеността, което означава, че унгарските власти могат да го преследват само за престъплението, посочено в Европейската заповед за арест, но не и за други деяния. От 8 май мъжът е с мярка за неотклонение „задържане под стража“, наложена му от Добричкия окръжен съд. Днес съдебният състав разпореди задържаният да бъде приведен във варненския затвор до фактическото му предаване на унгарските власти. Постановеното от Добричкия окръжен съд решение е окончателно и не подлежи на обжалване.      ", "date": "2018.05.15", "title": "Задържаха на границата издирван за измами румънец, предват го на унгарските власти"}
{"url": "http://www.monitor.bg/bg/a/view/sajtyt-naglo-izlyga-che-djon-kornin-e-govoril-za-iska-na-vasilev-frognuz-vyvleche-i-us-senator-vyv-falshiva-novina-za-magnitski-advokat-nejtan-hohman-ot-morgan-lewis-bockius-llp-tova-e-klasicheski-primer-za-fejknuz-99605", "text": "Наглостта на Фабриката за фалшиви новини придоби международни измерения, след като лъсна наяве, че един от рупорите й – финансираният от банкера беглец сайт „Фрогнюз“, е въвлякъл в поредната си манипулация дори US сенатор. Интернет страницата на агент Академик на ДС Огнян Стефанов, подсъдим за източването на милиарди от КТБ, пусна партенката преди седмица, като обяви, че не друг, а лично американският сенатор Джон Корнин от Тексас се бил ангажирал да ускори приключването на процедурата, стартирана от банкера беглец, по акта „Магнитски“. Пак според статията на „Фрогнюз“ с Корнин се били свързали от обвързаното с банкера беглец НПО „Ние, гражданите“ на друг агент на ДС – Вера Ахундова. Пред т.нар. НПО, съществуващо единствено и само за да работи като глашатай на банкера беглец под прикритието на гражданска организация менте, Корнин бил декларирал, че щял да съдейства „за излизане на истината за събарянето на КТБ и за разкриване на виновните лица“. обяви обаче след проучване на твърденията на „Фрогнюз“ американският адвокат Нейтан Хохман от Morgan, Lewis & Bockius LLP. Кантората, която е една от най-реномираните в световен мащаб, с офиси в 30 страни и 2000 юристи, се зае със защитата на позицията на депутата от ДПС и наш издател Делян Пеевски по внесения срещу него иск от Василев, а Хохман, който е бивш федерален прокурор, е главен адвокат по случая. За разлика от глашатаите на БГ Мадоф от „Фрогнюз“, измислящи „новините“ си на килограм, Morgan, Lewis & Bockius LLP са се свързали директно с офиса на сенатор Джон Корнин в САЩ, откъдето категорично са отрекли той да е правил каквито и да било изявления по закона „Магнитски“. Виждайки, че процедурата по закона „Магнитски“, която е поредният надут балон от банкера беглец и част от войната му с институциите, е на път да се спука окончателно, медийните му слуги в България от Фабриката за фалшиви новини очевидно са изпаднали в тежка нужда да генерират все по-невероятни измислици, с които да оправдаят получаваните щедри хонорари от мустакатия аферист. Да замесиш обаче името на американски сенатор по подобен безпардонен начин във фалшива новина и да се надяваш, че никой няма да провери дали се касае за истина или за обикновена лъжа, е действие, което би могло да хрумне само на апарата от бившата Държавна сигурност, на който Огнян Стефанов – агент Академик, и Вера Ахундова – агент Ана Хранова, са видни представители.    Ако се питате каква е причината агентът на ДС Огнян Стефанов да играе ролята на личен пресцентър на БГ Мадоф, то тя е прозаична – пари. По-конкретно поне 300 бона. Това е сумата, с която Цветан Василев косвено, чрез свързаната с него фирма „БГ Корпорейшън”, е финансирал вестника на Стефанов „Торнадо”. Той преживя на пазара едва около 50 - 60 броя и бързо беше фалиран от агент Академик. Името на Огнян Стефанов фигурира и в списъците с посетителите на Василев в сградата на „Цар Борис III” във времената, в които банкерът беглец все още беше начело на КТБ. Стефанов фигурира над 15 пъти за период от година. След като банкерът изчезна зад граница пък, агент Академик е зачестил визитите до Белград и обратно. Причината за непрекъснатите совалки е, че двамата си правят сгледи в сръбската столица, за да получи Стефанов ясни указания кой пореден опонент на банкера да удари.  ", "date": "2018.05.15", "title": "За да удари Пеевски: „Фрогнюз“ въвлече и US сенатор във фалшива новина за \"Магнитски\""}
{"url": "http://www.monitor.bg/bg/a/view/do-kraja-na-uli-v-nim-izlojba-sybira-sedemte-bg-obekta-v-unesko-spaseni-za-pokolenijata-vkluchva-i-eksponati-koito-se-pokazvat-za-pyrvi-pyt-99583", "text": "Мащабна експозиция „Спасени за поколенията”, която по нетрадиционен начин представя седемте български обекта в Списъка на световното културно и природно наследство на ЮНЕСКО, се открива в Националния исторически музей в петък от 11.00 ч. Изложбата, чието мото е приносът на България за опазване на това наследство, включва богат снимков, графичен и филмов материал, както и рядко показвани експонати, свързани с Казанлъшката гробница, тракийската гробница при с. Свещари, стария град Несебър, Мадарския конник, Боянската църква, скалните църкви при с. Иваново и Рилския манастир. Тя е посветена на: 45-ата годишнина от създаването на НИМ, председателството на страната ни на Съвета на Европейския съюз и на Международния ден на музеите 18 май. „Спасени за поколенията” ще бъде открита от един от доайените на българската археология – проф. д-р Мария Чичикова, изследовател на гробницата от Свещари. Специален гост на церемонията ще бъде вписана с тяхното многогласно пеене в световното нематериално наследство на ЮНЕСКО. Изложбата „Спасени за поколенията” има новаторски, нетрадиционен подход към представяне на обектите. По разбираеми причини те са показани изключително чрез снимков, графичен и филмов материал. Информацията е поднесена на различни нива – от кратки текстови данни, отпечатани върху експозиционните табла, през значително по-обстоятелствено разкриващи обектите листовки до дикторска информация, придружаваща филмите, поднесена на няколко езика – български, английски, френски, немски, италиански, руски. Включен е модерният подход за сканиране с персонални смартфони или с таблетите на QR-кодове, отпечатани върху таблата при съответните обекти. Специално за изложбата НИМ обаче ще извади от своите фондове и безценни експонати, някои които могат да се видят за първи път. Това са древногръцки и местни керамични съдове, датиращи от V-III век пр. Хр., елементи от въоръжение от същата епоха, средновековни културни ценности от времето на извайването на Мадарския конник, ръкописи от разцвета на манастирския комплекс при с. Иваново и артефакти, свързани с Боянската църква и с Рилския манастир. Особено внимание заслужава в който в свободен преразказ с многобройни допълнения, тъй като е преводно-компиалтивен, се излага и коментира библейската история. Палеята е създадена през 80-те-90-те години на XIV век и представлява един от малкото запазени толкова ранни образци, заради което книгата се изважда на показ изключително рядко. В нея се разглеждат значими исторически и философски теми, засегнати в Библията. Някои от словата и тълкованията са апокрифни. Сбирката включва и макети на някои от обектите на ЮНЕСКО, предоставени от фондация „Созопол”. Между тях любопитство предизвиква макетът на Рилския манастир, изработен от Пламен Игнатов за повече от 17 години, като за направата му са използвани над 6 милиона кибритени клечки, 360 ювелирни камъка и 100 перли. Експозиционен елемент от изложбата са късометражните документални филми, заснети по проект на дирекция „Маркетинг, реклама и информация в туризма” към Министерството на туризма. Обичайното, високо ценено от „традиционалистите” представяне на атрактивни сами по себе си културни ценности в тази изложба е изместено до голяма степен от форми, подчертаващи изключително образователния ѝ характер – обяснява директорът на НИМ доц. д-р Бони Петрунова. – Чрез този нетрадиционен за българското музейно дело подход е направен опит за излизане от руслото на обичайното музейно представяне, като са потърсени нови, по-активни форми на взаимодействие с по-младата, технологично настроена част от обществото ни, носителка и на различно от това на предходните поколения визуално възприятие“. Изложбата „Спасени за поколенията” ще продължи до края на юли.", "date": "2018.05.15", "title": "Изложба събира седемте БГ обекта в ЮНЕСКО"}
{"url": "http://www.monitor.bg/bg/a/view/francija-hvana-dvama-zabyrkani-s-atentatite-v-barselona-99581", "text": "Двама души бяха арестувани във вторник в Южна Франция във връзка с миналогодишни атентати в испанските градове Барселона и Камбрилс, съобщи Френското радио. Задържаните са свързани с Дрис Укабир, който е осигурил возилата за кървавите нападения на 17 и 18 август 2017 година в Каталуния. Арестуваните са свързани с вече задържаните през февруари терористи. При атентата загинаха 13 души и 88 бяха тежко ранени.", "date": "2018.05.15", "title": "Франция хвана двама, забъркани с атентатите в Барселона"}
{"url": "http://www.monitor.bg/bg/a/view/bruklin-vika-vezenkov-v-sa-sht-prez-ljatoto-99582", "text": "Александър Везенков може да заиграе в Лигата за развитие на НБА следващия сезон. Зад Океана вървят информации, че отборът на „Бруклин Нетс“, който го взе на драфта миналата година, може да го привика след края на сезона в испанското първенство. „Мрежите“ обаче обмислят да изпратят българина в дъщерния си тим „Лонг Айлънд Нетс“ в Лигата за развитие (G-League). Неотдавна в Испания вече обявиха, че „Барселона“ ще се раздели с Везенков, който преживя тежко този сезон, борейки се за минимални минути в състава. Българският национал прекарва известно време всяко лято в САЩ, където работи върху индивидуалните си качества. В същото време се разбра, че друг български национал - Павлин Иванов, ще пропусна остатъка на сезона. Той е получил травма в дясната ръка след третия сблъсък между неговия „Левски Лукойл“ и „Рилски спортист“ и дори може да се наложи операция. Иванов се появи с шина на ръката в четвъртата, оказала се последна среща от полуфиналните плейофи между двата отбора. „Сините“ победиха с 85:81 и спечелиха серията с 3-1 победи. За титлата \"Левски\" ще спори с „Балкан“, а финалната серия стартира на 21 май. Ден по-рано пък „Рилецо“ и „Академик Бултекс 99“ започват спора за бронзовите медали. Павел Маринов и неговият „Стяуа“ се класира за полуфиналите на румънското първенство. В петия мач от 1/4-финалите тимът му се наложи със 76:69 над „Тимишоада“ и спечели серията с 3-2. На полуфиналите „Стяуа“ среща „Клуж“. Чавдар Костов пък ще спори за титлата в Македония, след победата на „Работнички“ срещу гостуващия „Куманово“ с 81:65 в третия мач от полуфиналните плейофи.", "date": "2018.05.15", "title": "„Бруклин“ вика Везенков в САЩ през лятото"}
{"url": "http://www.monitor.bg/bg/a/view/bsp-vika-borisov-v-ns-gerb-pravitelstvoto-zashtitava-prevozvachite-99592", "text": "БСП поиска премиерът Бойко Борисов да обясни пред парламента какво е свършило правителството в защита на превозвачите, в предвид пакета за мибилност нс ЕК. Червените ще поискат това да стане още в 9.00 в утрешното пленарно заседание. Социалистът Георги Свиленски заяви, че българските през изминалата една година от правителство, защото всъщност са подкрепили пред ЕП парламент промените в регламента. Той показа решение на МС от края на миналата година в което се възлага на министър Ивайло Московски да изрази нашата подкрепа, докато другите членки са се противопоставили на пакета Макрон.\"Тук в България си говорим едно, на срещата с Макрон в Евксиноград се говори едно, но там, където трябва да бъдат защитавани българските интереси, мълчат\", каза Свиленски.Той припомни, че миналият петък Народното събрание е приело позиция, с която задължава българското правителство да вземе решение и да каже какво защитава от всичките искания на превозвачите.  На свой ред отговорът на ГЕРБ не закъсня. „Г-жа Нинова не си ли говори с евродепутатите си. Миналата седмица г-н Курумбашев заяви, че всички български партии са за исканията на превозвачите\", коментира Светослав Иванов от ГЕРБ по повод обвиненията на социалистите, че правителството е проспало една година да защити интересите на българските превозвачи. увери Иванов и припомни, че още преди една година евродепутатът от ГЕРБ Андрей Ковачев и транспортният министър Ивайло Московски са прокарали червени линии, които българското правителство не може да премине. Те били свързани с командировките на работниците, уточни той и допълни, че България предлага те да се командироват на място, което самите те декларират. Относно идеята тираджиите да не спят в кабините, Иванов разясни, че това може да стане само при условия, че се изградят условия и охраняеми паркинги.  „Днешната пресконференция на БСП беше демонстрация на на некомпетентност и на злоба, подчерта пък депутатът Тома Биков. По думите му Борисов от една година поставя въпроса за превозвачите на всичките срещи в Европа, включително и с френския президент Еманюел Макрон и с германския канцлер Ангела Меркел. Именно затова препоръча на БСП да попитат президента Румен Радев, който вече два пъти се е срещал с Маркон, дали също е повдигал темата. \"Това е последен добави Биков и обясни, че БСП не ги интересува пакета за мобилност или пък Западните Балкани, а имат интерес да съборят държавата.  ", "date": "2018.05.15", "title": "БСП вика Борисов в НС, ГЕРБ: Правителството защитава превозвачите"}
{"url": "http://www.monitor.bg/bg/a/view/svinekompleks-zamyrsi-s-otpadychni-vodi-3-reki-kraj-pazardjik-99584", "text": "Нерегламентирано изпускане на отпадъчни води в река Елшишка от свинекомплекс в с. Априлци е причинило замърсяване и промяна в цвета на водите на реките Елшишка, Тополница и Марица. Това съобщиха от пазарджишката Регионална инспекция по околната среда и водите, откъдето се позоваха на проверка от експерти от екоинспекцията, Басейнова дирекция „Източнобеломорски район“ (БДИБР) и Регионалната лаборатория към Изпълнителната агенция по околна среда след сигнал в късния следобед на 14 май от тел. 112, че река Марица, в района на Акумулаторния завод в Пазарджик е с черно-кафяво оцветяване. Oглед на поречията на р. Марица, р. Тополница и р. Елшишка установи промяна в цвета, специфично запенване и локализира източника – свинекомплексът на „Свиком”АД в с. Априлци. Проверката констатира изтичане на отпадъчни води от нерегламентирана връзка в река Елшишка през земно-насипните лагуни на свинекомплекса.На отговорните лица са дадени предписания за незабавно преустановяване изтичането на отпадъчни води. За това нарушение РИОСВ-Пазарджик ще предприеме административно-наказателни мерки по Закона за опазване на околната среда (ЗООС). Взети са водни проби от три мониторингови точки по течението на реките Елшишка, Тополница и Марица. Резултатите ще бъдат публикувани на сайта на БДИБР.  ", "date": "2018.05.15", "title": "Свинекомплекс замърси с отпадъчни води 3 реки край Пазарджик"}
{"url": "http://www.monitor.bg/bg/a/view/violata-na-urij-bashmet-pak-shte-zvuchi-u-nas-sled-tova-i-svetovna-premiera-na-rumen-bojadjiev-sin-s-filharmonijata-99588", "text": "Юрий Башмет – артистът легенда, който извади виолата от оркестъра и показа, че тя може да бъде божествен солист, ще изнесе концерт в зала „България“ на 17 май. В програмата ще прозвучи едно от знаковите произведения в репертоара му, написано специално за него - „Стикс“ за виола, хор и оркестър на Гия Канчели. Башмет ще си партнира със Софийската филхармония и Националния филхармоничен хор под диригентството на маестро Найден Тодоров. В програмата е включена и Петата симфония на Чайковски. Местата за събитието вече са продадени, но поради огромния интерес Софийската филхармония ще пусне ограничено количество допълнителни билети, които могат да се закупят на касата на зала „България“. Концертът е част от програмата на Европейския музикален фестивал. Юрий Башмет е роден в Ростов на Дон през 1953. Завършва специализираното музикално училище в Лвов, а по-късно следва в Московската консерватория. През 1975 г. Башмет се сдобива с виола „Паоло Тестори“, изработена в Милано през 1758 г., на която свири и до ден днешен. Още като студент е наречен феноменално талантлив, а световните медии сравняват перфектната му интерпретация и великолепния звук с Давид Ойстрах. Руснакът работи с най-известните композитори на нашето време, като реализира над 50 премиери на специално написани за него творби от Алфред Шнитке, Пол Рудърс, София Губайдулина, Марк Антъни Търнидж, Александър Раскатов, Джон Тавънър, Гия Канчели и много други. Името му се свързва с първите в света рецитали за виола в едни от най-известните концертни зали – Карнеги хол, Концертгебау, Барбикан, Ла Скала, залите на Берлинската, Московската, Санкт-Петербургската филхармония. Сътрдуничи със забележителни диригенти от класата на Рафаел Кубелик, Сейджи Озава, сър Колин Дейвис, Джон Гардинър, Мстислав Ростропович, Невил Маринър, Курт Мазур и т.н. Като солист и диригент Башмет работи с най-добрите симфонични оркестри в света. Участва активно и в редица мащабни благотворителни проекти: в Карнеги хол с Елтън Джон и Стиви Уондър, в Лондон в памет на принцеса Даяна, в концерти, приходите от които са предназначени за пострадали при бедствия или деца инвалиди. Неговата достойна гражданска позиция, съчетана с изключителната му активност като артист, го нарежда сред големите имена на ХХ век. На 20 май пък Софийската филхармония ще представи световната премиера на ново произведение от Румен Бояджиев-син. Концертът му за цигулка и оркестър в зала „България“ е посветен на Калина Христова – концертмайстор на Софийската филхармония, невероятен цигулар и харизматична личност. Партньори на Калина в изпълнението ще бъдат колегите ѝ от първия ни оркестър под палката на един от най-обичаните родни диригенти Мартин Пантелеев. Във втората част на концерта те ще представят Симфония № 41 от Моцарт. Румен Бояджиев-син е автор на музика в различни жанрове – симфонична, оперна, филмова, театрална. Свири в оркестъра на Националния музикален театър „Стефан Македонски“, както и в камерни и джаз формации.  ", "date": "2018.05.15", "title": "Виолата на Юрий Башмет пак ще звучи у нас"}
{"url": "http://www.monitor.bg/bg/a/view/shok-za-pirin-treperi-do-posledno-za-mjastoto-si-v-elita-radukanov-tova-e-bezumie-ne-moje-11-ijat-da-izpadne-99587", "text": "Благоевградският „Пирин“ е изправен пред сериозна опасност от изпадане във Втора лига. „Орлетата“ загубиха от „Етър“ с 0:1 баража за оставане в елита и ще трябва да треперят до последно за мястото си. Играчите на Милен Радуканов ще се изправят срещу \"Витоша“ (Бистрица) в директен сблъсък за оставане в Първа лига. Загубилият тим ще изпадне директно, а победителят ще играе нов бараж срещу тим от Втора лига. Това вбеси треньора на „Пирин“, който остро възнегодува срещу формата на първенството. „Пирин“ завърши на 11-о място в класирането и трябваше да е сигурен за мястото си в Първа лига, а сега ни се налага да играем купища мачове и баражи, бесен бе Радуканов. - Каквото и да стане обаче, аз се гордея с момчетата. Дори да изпаднем, ще го направим с гордо вдигната глава. Ще си поиграем с „Витоша“, но вече става много по-трудно. Защото следващите два мача са тотално непредсказуеми. В лагера на „Етър“ пък не скриха радостта си, че са само на крачка от спасението. Търновци ще играят срещу „Дунав“, като победителят със сигурност ще остане в Първа лига, а загубилият ще играе бараж с третия от Втора лига. „Спечелихме срещу „Етър“, но още нищо не сме направили, защото ни чака много труден съперник в лицето на „Дунав“. Ще бъде един тактически слбъсък. Трябва да запазим вратата си суха. Ще се реши в два мача, а не в един”, коментира треньорът на „Етър“ Красимир Балъков. Междувременно от БФС обявиха програмата за решителните сблъсъци за оставане в елитната група. Първите мачове ще се играят на 17 май (четвъртък), а реваншите са на 21 май (понеделник). В първата среща „Витоша“ приема „Пирин“, а „Дунав“ гостува във Велико Търново на „Етър“. Не по-малко интересен ще бъде и финалът за седмото място в Първа лига, което дава право на евробараж срещу третия в класирането. Един срещу друг в сряда от 19 часа излизат „Черно море“ и „Локомотив“ (Пд), а реваншът на „Лаута“ е в събота.", "date": "2018.05.15", "title": "Шок за „Пирин“, трепери до последно за мястото си в елита"}
{"url": "http://www.monitor.bg/bg/a/view/miroslav-jivkov-v-shtaba-na-nacionalite-nikolaj-uchikov-trenira-s-otbora-za-ligata-na-naciite-99589", "text": "Мирослав Живков ще подсили щаба на мъжкия ни национален отбор по волейбол. Треньорът, извел \"Добруджа 07\" до шампионската титла през 2016 г., ще води втория тим, който ще остане да се готви в София, докато първият със селекционер Пламен Константинов играе в турнира Лигата на нациите. В него българите стартират на 25 май в Нингбо (Кит), където срещат Китай, САЩ и Аржентина. Преди това ще играят две контроли с националите на Русия на 19 и 20 май. Живков води женския ни национален отбор през 2005 г. и мъжкия за Европейската лига през 2016-а. Диагоналът Николай Учиков се присъедини към мъжкия тим и тренира с него в малката зала на \"Арена Армеец\". Очаква се вицешампионът на Гърция да участва в контролите и в първите мачове в Нингбо. Той ще се конкурира за поста с друг наш диагонал със звездна кариера в Гърция - левичаря Боян Йорданов.", "date": "2018.05.15", "title": "Мирослав Живков в щаба на националите"}
{"url": "http://www.monitor.bg/bg/a/view/bfs-stroi-baza-za-700-000-leva-v-pernik-99590", "text": "Общинският съвет в Перник даде безвъзмездно право на строеж на БФС за изграждането на миникомплекс по футбол в местността Ладовица в кв. \"Изток\". То е със срок от 20 години, а игрището ще е разположено на терен от 4 дка и ще може да бъде ползвано безплатно от перничани. Ще бъде изградено игрище с изкуствена трева, което да се ползва за тренировъчни цели, оборудвано със съблекални, осветление и паркоместа. Проектът е на стойност 700 000 лева. \"Подобни модерни спортни комплекси вече има в столичния квартал \"Надежда\" и в Пазарджик\", каза кметът на Перник Вяра Церовска. Както е ясно, преди дни в Пазарджик президентът на БФС Борислав Михайлов откри ново футболно игрище до стадион „Георги Бенковски“, което също бе на стойност 719 хиляди лева. То е с размери 111 на 72 м, има дренираща система, покритие от изкуствена трева за професионални цели, сертифицирана по стандартите на ФИФА.  ", "date": "2018.05.15", "title": "БФС строи база за 700 000 лева в Перник"}
{"url": "http://www.monitor.bg/bg/a/view/nigerijskijat-goladjija-direktno-podpisva-s-ludogorec-99586", "text": "Нигериецът Джуниър Локоса пристига директно, за да подпише договор с „Лудогорец“, а не на проби, каквито бяха първоначалните информации. 24-годишният футболист ще премине медицински прегледи в Разград и след това ще сложи подписа си под предварителен контракт с “орлите”. Това съобщи лично агентът на играча Исмаил Адедоин. “Той идва да премине медицински прегледи и да подпише предварителен договор, след което ще се завърне в Нигерия”, обяви Адедоин. Локоса е играч на „Кано Пиларс“, като през настоящия сезон има 18 попадения за своя тим. Президентът на клуба Тукур Бабангида също потвърди за трансфера на Локоса. Той обяви, че футболистът е получил разрешение да пътува до България, за да подпише с „Лудогорец“. Голаджията е част от разширения състав на Нигерия за Мондиал 2018 и има всички шансове да играе в Русия. В списъка от 30 човека на африканците попадна и защитникът на „Локомотив“ (Пд) Стивън Езе. Окончателният състав на Нигерия за световното ще стане ясен след седмица.", "date": "2018.05.15", "title": "Нигерийският голаджия директно подписва с „Лудогорец“"}
{"url": "http://www.monitor.bg/bg/a/view/bylgarija-s-naj-nisko-nivo-na-bezrabotica-ot-2008g-nasam-99578", "text": "България достигна най-ниското си ниво на безработица от 2008г. насам през изминалия месец. Според данните на Агенцията по заетостта тенденцията на свиване на процеса продължава вече няколко месеца, като през април установеното равнище е на 6.4%, отчитайки 0.4 процентни пункта спрямо март или 1.2% пункта на годишна база. В бюрата по труда в края на април са били регистрирани 2010 973 души, което е с 15.4% по-малко спрямо година по-рано. Данните на Агенцията по заетостта сочат, че на работа през месеца са постъпили 22 049 лица, като над 95.0% от тях са устроени в реалната икономика. Най-голям е делът им в хотелиерството и ресторантьорството, преработващата промишленост, търговията, селското, горското и рибното стопанство, както и строителството. Сред най-търсените професии през месеца са и операторите на стационарни машини, водачи на МПС-та. Над 80% от обявените работни места в бюрото са били от частния сектор. Ръст на годишна база с 16.8% бележи и сезонната заетост.", "date": "2018.05.15", "title": " България с най-ниско ниво на безработица от 2008г. насам"}
{"url": "http://www.monitor.bg/bg/a/view/boni-urejda-duet-na-dyshterja-si-s-krisko-99570", "text": "Фолкпевицата Бони призна, че дъщеря й мечтае да застане рамо до рамо на музикалната сцена с любимия си изпълнител Криско. „Обещала съм й го и ще го изпълня, ако го заслужи“, казва гордата майка. 15-годишната Михаела учи в търговско-банковата гимназия, но от малка проявявала афинитет към пеенето. Това е и причината Бони вече да планира да й подари музикален видеоклип за завършването на средното й образование. „С годините разбрах, че много трудно вече мога да се доверя на мъж. В началото всички се радват, че сама си изкарвам парите, но после искат да ме пречупят. Имах една връзка, в която получавах жестове на внимание, но постоянно ми бяха натяквани. Когато аз се раздавам за някого, никога не изтъквам това. Случвало се е дори да поставя кариерата си на заден план и после съм се убеждавала, че това не се е оценявало“, заявява изпълнителката на „Заведи ме там“ относно опита й на любовния фронт. Само преди броени дни Бони се присъедини към семейството на продуцентската компания Diapason Records.", "date": "2018.05.15", "title": "Бони урежда дует на дъщеря си с Криско"}
{"url": "http://www.monitor.bg/bg/a/view/lion-pod-obsada-za-finala-v-liga-evropa-igrachite-na-atletiko-4-pyti-po-skypi-ot-tezi-na-marsilija-99572", "text": "Безпрецедентни мерки за сигурност предприе френската полиция за финала в Лига Европа. „Атлетико“ (Мадрид) и „Марсилия“ излизат в сряда вечерта от 21:45 ч. в сблъсък за трофея, като мачът ще се играе на стадиона в Лион. Рефер е холандецът Бьорн Куйперс, а срещата ще се предава пряко по БНТ 1. Основна тема за френските медии е охраната на финала, тъй като се очаква тройна заплаха. Причината е, че феновете на „Марсилия“ и „Лион“ са в тежка вражда, а последният мач между двата тима завърши със сериозни безредици. Ултрасите от Мадрид също имат лоша слава при гостувания, като неведнъж са създавали сериозни проблеми. Префектът на региона Стефан Буйон обяви, че полицейското присъствие в града е „тройно или дори четворно повече“ в сравнение с нормалното. Също така няма да има фензона, за да бъде гарантирана сигурността в града. Феновете на „Марсилия“, за да се избегнат допълнителни инциденти, са приканени директно да отиват на стадиона, а не да минават през центъра на Лион. Тези, които нямат билети пък изобщо не трябва да пътуват до града за финала. Основният страх е, че в центъра на Лион ще има сблъсъци, които са много по-трудни за контролиране от силите за сигурност, отколкото тези в близост до стадиона. Иначе преди финала „Атлетико“ е сочен като абсолютен фаворит. Според испанската преса играчите на „Атлетико“ са 4 пъти по-скъпи от тези на „Марсилия“. Звездите на Диего Симеоне са оценени на 636 милиона евро, а французите струват 168 млн. евро. Най-скъпият играч на испанците е Антоан Гризман, а за марсилци е Флориан Товен. „Знам, че сме сочени за фаворит, и това определено ни тежи. Подобни мачове се решават от концентрация и себераздаване, а не от прогнози“, коментира треньорът на „Атлетико“ Диего Симеоне, който заради наказание ще изгледа финала от трибуните В лагера на френския тим пък са убедени, че могат да поднесат голямата изненада. Флориан Товен коментира пред официалния сайт на УЕФА, че марсилци са готови за трофея. „Атлетико“ е голям клуб и има много по-голям международен опит, а играчите на Диего Симеоне са свикнали да играят големи евромачове. Ние обаче не се страхуваме. Готови сме да използваме и най-малките възможности, защото сме убедени, че ако го направим, ще спечелим финала“, сподели Товен, към когото са насочени надеждите на феновете на „Марсилия“.", "date": "2018.05.15", "title": "Лион под обсада за финала в Лига Европа"}
{"url": "http://www.monitor.bg/bg/a/view/berat-pyrvata-rekolta-ot-jagodi-v-rajona-na-dgs-rilski-manastir-99575", "text": "Добра първа реколта от ягоди, отгледани в собствена градина, отчитат в „ДГС Рилски манастир”. Кампанията е в ход вече седмица, като до момента са събрани 500 кг. От ранна сутрин работници и служители на териториалното поделение на ЮЗДП са в горския разсадник „Герена” край с. Стоб, за да приберат плодовете на своя труд. През 2017 г., в опит да разнообразят дейностите и приходите от недървесни горски продукти, с доброволните усилия на целия колектив бяха засадени близо 3 декара с ягоди. За да бъдат осигурени максимално добри условия за плододаване, горските служители изградиха и система за капково напояване.  „Ягодите са от сорта „Клери” - едри, вкусни и ароматни. Предназначени са за директна консумация. И най-важното – не са пръскани с препарати, които са вредни за здравето, използвани са биоторове”, казва директорът на „ДГС Рилски манастир” инж. Георги Кабзималски. Фирма от региона е осигурила изкупуването на ароматните плодове, които вече се предлагат по пазарите. До края на кампанията се очаква добивът да достигне 1500 кг, което е добър резултат за първа година на плододаване.", "date": "2018.05.15", "title": "Берат първата реколта от ягоди в района на „ДГС Рилски манастир“"}
{"url": "http://www.monitor.bg/bg/a/view/pileto-na-ivan-urukov-polita-kym-germanija-99579", "text": "Любимецът на публиката от сцената и телевизионния екран – актьорът Иван Юруков, ще представи своя симпатичен, забавен, смислен и славен моноспектакъл „Пилето, което казва ку“ на голяма сцена в театър „Сълза и смях“. Това ще се случи само на 29 май от 21.30 ч., когато чаровникът ще излезе съвсем сам на сцената, за да поведе зрителите с лекота към едночасовото театрално приключение, композирано от текстове на Александър Урумов. Традиционно представлението се играе в залата на Нов театър НДК, но напоследък там се оказва тясно за всички желаещи да срещнат на живо талантливия актьор, чиято популярност расте главоломно с тв шоуто „Като две капки вода“. През февруари спектакълът за първи път се срещна с публика извън страната. Игра се пред пълни салони в Лондон и Бирмингам. В края на този месец и началото на юни идва ред „Пилето, което казва ку“ отново да полети зад граница, за да зарадва българите в Кьолн, Щутгарт, Мюнхен и Франкфурт. Преди това обаче, на 18 май, ще участва в Националния фестивал на малките театрални форми във Враца. Увлекателно, с премерено чувство за хумор, актьорът представя героя си – нощен пазач на секретен склад, когото в хода на спектакъла виждаме в ролята на различни чудати персонажи. Прекрасната музика е дело на Михаил Шишков-баща, а самият Иван Юруков се справя чудесно и с ролята на режисьор.      ", "date": "2018.05.15", "title": "„Пилето...“ на Иван Юруков полита към Германия"}
{"url": "http://www.monitor.bg/bg/a/view/stejtym-otnovo-vodi-mehanikyt-u-nas-millenium-media-objavi-che-snima-treti-film-po-poredicata-v-kan-99573", "text": "След като превърна паметника на Бузлуджа в хеликоптерна площадка за „Механикът: Възкресение“, Джейсън Стейтъм отново ще заголи бицепс в ролята на Артър Бишъп. Третият филм от поредицата бе обявена в рамките на феста в Кан от продуцентите от Millenium Media, а фенове вече залагат, че екшън звездата ще съчетае работата си по „Непобедимите 4“ в София със снимките на „Механикът 3“. Клапата на лентата, в която Стейтъм скача в кожата на дясната ръка на Силвестър Сталоун, се очаква да щракне това лято. Все още няма официални данни кога ще започнат снимките към „Механикът 3“, в тайна се пазят и други подробности от продукцията. Стейтъм е добър познайник на киноманите у нас. На наш терен той вече е заставал пред камерата за две от лентите под шапката на „Непобедимите“, а за втората част на „Механикът“ в началото на 2016 г. обиколи локации във Варна, София и Бузлуджа. категоричен е актьорът по повод привързаността си към високоадреналинния жанр. „Механикът 3“ е част от кампанията на Millenium Media за продължаването на 6 големи филмови поредици. Сред тях се нареждат още „Рамбо“, „Код: (...)“, „Бодигард на убиеца“, „Хелбой“ и „Непобедимите“. През март тази година стана ясно, че Силвестър Сталоун също ще се завърне на български терен. Любовта на холивудския ас към страната ни е пословична, като той неведнъж се е изказвал ласкаво за нея. Този път очакваме Слай да остане у нас в рамките на няколко месеца, като една след друга ще бъдат заснети лентите „Непобедимите 4“ и „Рамбо 5“. Към момента в София текат снимките на „Код: Ел Ей“, които вероятно ще продължат до края на месеца. Лентата даде повод за поредната визита на Джерард Бътлър у нас, като този път той се върна заедно с кученцето си Шушка, което прибра преди месеци от Витоша.", "date": "2018.05.15", "title": "Стейтъм отново води „Механикът“ у нас"}
{"url": "http://www.monitor.bg/bg/a/view/gotvjat-danychna-tesla-za-pritejatelite-na-mnogo-jilishta-idejata-e-na-regionalnoto-ministerstvo-99577", "text": "Собствениците на повече от две жилища, които седят необитавани, ще бъдат принудени да плащат по-високи данъци или пък да предоставят имота на общината за социални цели. Подобна идея заяви Фьодор Салмов, директор на дирекция „Жилищна политика“ в Министерството на регионалното развитие и благоустройството (МРРБ) по време на семинар на тема „Подобряване на енергийната ефективност на обществените и жилищни сгради“, част от конкурса „Екообщина 2018“. „Мислим да поставим на обсъждане възможността за увеличаване или за въвеждане на прогресивен данък за жилища за т. нар. наднормено потребление. Имаш едно жилище плащаш нормален данък, имаш второ - окей, но когато притежаваш трето, четвърто, пето, шесто бъди така добър да платиш по-висок данък или ще предоставим опция тези жилища да бъдат предоставяни на общината за социални цели, възмездно, разбира се“, коментира Салмов. Така, ако наистина бъде предложена подобна промяна и бъде приета, то ще можем да избираме или да даваме повече пари на общинската хазна, или да получаваме наем. По думите на Салмов данъчните промени в областта на жилищния сектор са абсолютно задължителни. Той поясни, че близо 28% от жилищата в България са незаети. „Вярно е, че една част са празни, защото има обезлюдаване, има и ваканционни имоти, но в крайна сметка 700-800 хил. жилища стоят празни. Това са или жилища, които са дадени под наем, и не са регистрирани по съответния ред, или апартаменти закупени с инвестиционна цел“, обясни той. Според него сънародниците ни трябва да осъзнаят, че притежаването на жилище е освен право и отговорност. Междувременно регионалният министър Николай Нанков заяви пред „Монитор“, че идеята за данъка не е обсъждана на политическо ниво. . По думите Салмов основният ефект, който се наблюдава след санирането на блоковете е намаление на енергопотреблението с 40-60%. Не трябва да се пренебрегва и фактът, че след като блоковете се санират, то цената на апартаментите се вдига с 15-20 на сто. Салмов поясни, че тази инвестиция, която се прави от страна на държавата, ще се възвърне в рамките на 8-10 години. Според него към края на април регионалното министерство се е разплатило по 827 сгради на стойност над 800 млн. лева. Той изрази надежда, че до 2050 г. целият жилищен фонд у нас ще бъде обновен. Но за целта трябва да се санират по 1500-2000 сгради годишно, а не както в момента по 500-700. Това обаче може да стане, само ако строителните фирми се профилират, което ще допринесе за по-бързото и по-качественото изпълняване на услугата.", "date": "2018.05.15", "title": "Готвят данъчна тесла за притежателите на много жилища"}
{"url": "http://www.monitor.bg/bg/a/view/prokurori-uchiha-selski-kmetove-kak-da-pishat-aktove-99576", "text": "Кюстендилски прокурори обучаваха селските кметове как се пишат актове по Закона за опазване на селскостопанското имущество. „Установихме, че за миналата година имаме съставени само 3 акта по Закона за опазване на селскостопанското  имущество, което е крайно недостатъчно при констатираните проблеми. Затова сега прокуратурата беше поканена за участие в това събиране на кметове и кметските наместници“, уточни прокурор Светла Ризова.  По нейни думи идеята е прокуратурата да направи един вид обучение за това как се съставят актове и наказателни постановления, кой има право да ги съставя, какви са процедурите и какво трябва да съдържа един акт. „Повече от кметовете и кметските наместници се оказва, че не са наясно как се съставят и затова не искат да съставят.  Беше обяснено, че от един акт произтича гражданска, административна и наказателна отговорност за виновните лица и законите следва да се спазват. Кметовете имат право да съставят актове по Закона за опазване на селскотопанското имущество и съответната Наредба, гласувана от Общинския съвет“, допълни заместник -районният прокурор Светла Ризова.", "date": "2018.05.15", "title": " Прокурори учат селски кметове как да пишат актове "}
{"url": "http://www.monitor.bg/bg/a/view/stolichna-obshtina-utre-ne-se-dvijete-s-lichnite-si-avtomobili-99574", "text": "Зам.-кметът на София по транспорт Евгени Крусев апелира хората да не се движат с личните си автомобили през утрешния ден. Апелът е заради събитията, свързани с българското председателство на 16 и 17 май. В тези дни в столицата ще се проведе срещата на върха ЕС - Западни Балкани, което налага ограничения в движението и паркирането. От днес около хотел \"Маринела\" са забранени паркирането и престоят на превозни средства по бул. \"Джеймс Баучер\", ул. \"Червена Стена\" и ул. \"Петър Станчев\". Ограничението ще важи до 20.00 часа на 17 май.Ще се забрани паркирането в участък по ул. \"Околовръстен път\" - в отсечката между бул. \"България\" и Националния исторически музей. Това се прави заради близостта до резиденция \"Бояна\" и срещите, които ще се провеждат там. Забраната важи от 8.00 до 20.00 часа на 16 май, каза Крусев, цитиран от \"Фокус\". С ограничени престой и паркиране са улиците около \"София Тех парк\". Ограничението ще е в сила от 8.00 до 23.00 часа на 16 май по ул. \"Йордан Венедиков\" и локалното платно на бул. \"Цариградско шосе\", както и входа на \"София Тех парк\" откъм зала \"Арена Армеец\". Максимално много хора ще бъдат засегнати от ограниченията за престой и паркиране в центъра на града, както и ограниченията за придвижване по бул. \"Витоша\". От 8.00 часа на 16-и до 20.00 часа на 17 май местата, които се намират около хотел \"Балкан\", ще бъдат ограничени за преминаване. Ще бъде забранен престоят и паркирането по улица \"Аксаков\", ул. \"Ген. Гурко\", както и около хотел \"Хилтън\", допълни зам.-кметът на София. Ще има ограничения, които са свързани с престоя и паркирането около храм-паметник \"Св. Александър Невски\" - ул. \"Оборище\", бул. \"Васил Левски\"; ул. \"Шипка\"; ул. \"Кракра\". Паркингът, който е около паметника на Цар Освободител, също ще бъде затворен за времето на срещата. Затворен за движение ще бъде булевард \"Витоша\" - между бул. \"Патриарх Евтимий\" и бул. \"Пенчо Славейков. Движението на градски транспорт няма да бъде затруднявано. Очакваме на 17 май движението по бул. \"Цариградско шосе\" да бъде изключително затруднено и заради планираните протести на превозвачите между 4-ти и 7-ми км, каза още Евгени Крусев. В дясната лента на булеварда ще бъдат паркирани ТИР-ове, които съответно ще престоят там през целия ден. Те ще бъдат паркирани по начин, по който да не възпрепятстват градския транспорт. Камионите имат разрешение за престой на булеварда до 17.00 часа, когато ще започнат да се изтеглят. Очакваме затруднения по булевардите, които ще бъдат използвани за обходни трасета. Който мож - нека използва градския транспорт, каза още зам.-кметът. От 4-ти км до разклона за \"Алея Яворов\" ще бъдат паркирани междуградски автобуси, които също ще бъдат в десните ленти на движение, отново оставяйки спирките на градския транспорт и изходите към локалните платна свободни, обясни Крусев. Въпреки това движението очакваме да е изключително затруднено, добави той. Диспечерите на Центъра за градска мобилност имат план за действие за наваксване на закъсненията на градския транспорт.", "date": "2018.05.15", "title": "Столична община: Утре не се движете с личните си автомобили"}
{"url": "http://www.monitor.bg/bg/a/view/biznesyt-protiv-zabranata-na-hazartnata-reklama-sre-sht-u-ide-ja-ta-sa-i-bfs-i-grandovete-levski-i-cska-sofi-ja-99580", "text": "Конфедерацията на работодателите и индустриалците в България (КРИБ) се обяви срещу обявените от вицепремиера Валери Симеонов намерения за законодателни промени и рестрикции върху лотарийните игри в България, подкрепени и от други парламентарни и извънпарламентарни партии. В писмо до министър-председателя Бойко Борисов, неговите заместници Симеонов и Дончев, председателите на комисията по правни въпроси в НС Данаил Кирилов и на социалната комисия Хасан Адемов представителите на бизнеса категорично възразяваме срещу предлаганите законови промени. Според бизнеса подобни промени са в противоречие с европейските модели на правна уредба на игралната индустрия. В ЕС е най-силно регулиран, а действащите в момента в България регулации на лотарийните игри са едни от най-строгите в ЕС. Освен това фирмите, които държавата е лицензирала за тази дейност, са стриктно контролирани от данъчните органи и работят на светло. Работодателите смятат още, че има риск да бъде нанесен тежък удар на лицензираните хазартни оператори в България и от това да спечелят нелегалните. Забраната за реклама на законните хазартни оператори ще намали значително приходите в бюджета от данъци, предупреждават от КРИБ. От конфедерацията припомнят, че за миналата година платеният данък от хазартните оператори е над 200 млн. лв., или 10 пъти повече от 2012 г. В писмото се казва още, че приемането на предложението за законови промени ще нанесе на легалните фирми за хазарт загуби, като същото се отнася и за много медии, които са рекламополучатели и за които такова необмислено и необсъждано с никого решение ще доведе до срив в приходите. Загуби ще понесат и спортните клубове (при които рекламата от хазарт е важно перо за издръжка), а също така и всички рекламни агенции. Тежки последици ще има и за множество малки търговци, които разчитат много на продажбите на лотарийни билети, за да развиват своя бизнес. През 2017 г. са изплатени над 70 млн. лева комисиони на разпространителите на лотарийни билети. Станат ли факт предлаганите промени, това на практика ще означава и ликвидация на много работни места. От КРИБ припомнят, че 177 хил. души са заети пряко или косвено в игралния бизнес и те трябва да бъдат предпазени от законодателния волунтаризъм. Междувременно срещу готвените проблеми в Закона за хазарта се обяви и футболът. БФС излезе с официална позиция, в която призовава управляващите да не налагат забрана за спонсориране на спортни клубове, защото много от букмейкърите наливат сериозни пари и като реклами във футболните отбори. По-късно с официални писма срещу готвените законови промени излязоха и столичните грандове „Левски“ и ЦСКА-София.", "date": "2018.05.15", "title": "Бизнесът против забраната на хазартната реклама"}
{"url": "http://www.monitor.bg/bg/a/view/kristen-stuart-protestira-bosa-v-kan-99571", "text": "Актрисата Кристен Стюарт дефилира с боси крака по червения килим на престижния филмов фестивал в Кан. Причината – звездата от вампирската сага „Здрач“ протестира срещу изискването жените да носят обувки с високи токчета в рамките на форума. 28-годишната красавица първоначално позира за снимки в елеганти обувки на Christian Louboutin, но ги захвърли за прожекцията на лентата Blackkklansman и изкачи стъпалата на Фестивалния дворец боса. Това не е първият й бунт срещу дрес кода на ежегодното събитие. През 2016 г. Стюарт се появи на червения килим по маратонки, но за снимки отново заложи на обувки с висок ток. Тогава тя заяви, че не е редно протоколът да изисква нещо от жените, което не важи за мъжете. Срещу това изискване в Кан се е обявявала и актрисата Емили Блънт. Фестивалът в Кан отвори врати на 8 май, а кои филми ще бъдат отличени, ще разберем тази събота. В селекцията на основната конкурсна програма участват ветерани като Жан-Люк Годар и Спайк Лий, както и преследвани в своята държава кинодейци, като иранецът Джафар Панахи и руснакът Кирил Серебренников.", "date": "2018.05.15", "title": "Кристен Стюарт протестира боса в Кан"}
{"url": "http://www.monitor.bg/bg/a/view/graciite-podgotvjat-nevijdano-dosega-svetovno-pochitame-s-knigi-i-medali-vsichki-si-shampionki-99561", "text": "Българската федерация по художествена гимнастика се готви да покаже на света невиждано като организация досега световно първенство. Столичната „Арена Армеец“ ще бъде домакин на надпреварата от 10 до 16 септември, а медалите ще си оспорват 176 състезателки в индивидуалното и още 215 гимнастички от 36 ансамбъла, представителки на 54 държави от целия свят. В организацията ще се включат над 200 доброволци, а за да отразяват състезанието на 5 континента у нас ще пристигнат и над 200 журналисти. Много от „златните момичета“ също ще помагат. „Искаме да направим запомнящо се световно. Много състезателки и деятели за първи път ще посетят България и искаме да оставим в тях незабравими спомени. Освен това имаме отбори, които спокойно могат да мечтаят за красиви неща на това първенство“, коментира президентът на БФХГ и шеф на оргкомитета Илияна Раева. На световното ще се отдаде специално внимание на всичките ни досегашни световни шампионки. Това са 74 състезателки в индивидуалното, от които 5 абсолютни шампионки, както и от 7 ансамбъла. Анелия Раленкова ще пристигне от САЩ, Диляна Георгиева – от Нова Зеландия, в София ще са и Лили Игнатова, Бианка Панова и много други. За тях ще има специално изготвена книга, а представянето им ще върви в тв ефира по целия свят. Всички пък ще си тръгнат от първенството със специален възпоменателен медал, който ще наподобява истинските. Предвидена е и специална вечеря за бившите ни звезди, а заключителният бал на световното ще събере над 800 гости в Дом №2 на резиденция „Бояна“. За състезателките, които отпаднат рано от състезанието ще бъде организирана екскурзия по забележителностите на София. В залата пък за състезателките ще има специално обособен кът за отдих и ресторант, където ще могат да се хранят необезпокоявани. На входа за зрители ще бъде подредена изложба със снимки на големите ни шампионки, а за публиката ще бъдат организирани различни томболи и игри. От организационния комитет призоваха българските любители на художествената гимнастика по-рано да се снабдят с билети, тъй като най-хубавите места в залата вече били изкупени от руски и японски фенове. За световното у нас ще пристигне и президентът на международната федерация (ФИГ) Моринари Ватанабе, който ще има срещи с президента и премиера на България. Патрон на първенството ще е спортният министър Красен Кралев, а негов посланик – трикратната ни световна шампионка Мария Петрова. Световното първенство по художествена гимнастика в София (10-16 септември) ще има и допълнителни екстри като жив талисман и специален химн. В ролята на талисмана ще влезе чаровната гимнастичка Радина Филипова, която доскоро бе част от разширения национален тим индивидуално. Тя ще е кралицата на шампионата и с нейния образ ще бъде направен видео клип към специално създадения химн. Радина вече изтърпя един 12-часов снимачен ден, а след втория такъв й предстои участие в международен турнир. Химнът на световното пък бе представен вчера за пръв път пред журналисти. Той се казва „Златните момичета“ и е на групата Deep Zone Project  . Водещ на световното първенство ще бъде актьорът Димо Алексиев, който играе д-р Калин Генадиев в нашумелия сериал „Откраднат живот“. „Добре че снимките са към края си, та ще имам повече време да усвоявам новата си роля. Ще има обаче и помощник по време на първенството, тъй като по 12 часа на ден не се издържат“, заяви с усмивка Алексиев. Посланикът на световното Мария Петрова пък ще бъде ангажирана с популяризирането на художествената гимнастика. Тя ще показва на желаещи как се борави с уредите и ще служи за вдъхновение на малките грации.", "date": "2018.05.15", "title": "Грациите подготвят невиждано досега световно"}
{"url": "http://www.monitor.bg/bg/a/view/pyrvo-vyzpitanie-posle-privilegii-99562", "text": "Къде бяха всички сдружения и НПО-та на колоездачи, когато детенце на година и половина беше прегазено от велосипедист? Нямаше ги, не се появяваха по сутрешните блокове, не пращаха електронни писма до медиите. Мълчанието им беше очаквано. Не за друго, а защото този инцидент, аха и да им беше спрял някое кранче по някой проект. Но пък то взе, че стана друго. Криминално проявеният младеж им отвори ново кранче, като едва не уби малкото момиченце. Сега ще им правят специални алеи в парковете, обособени места, където могат да карат, ще им мерят скоростта(виж стр.5). А колко по-лесно и евтино щеше да е просто родителите им да ги възпитат малко по-добре и то не на колоездене, а на спазването на правила. Които са ясно разписани в Закона за движение по пътищата. Не може всеки дългокос или сплетен на плитка индивид, който има работещ вестибуларен апарат, да лети като ненормален из паркове, градинки и тротоари и да не го интересува, че може да убие някого. А вместо яки санкции, ще им се правят коридори и трасета, в които да имат още повече права. Много обичаме да даваме за пример останалите държави, където има стотици километри велоалеии и да изтъкваме колко хубав е този транспорт. Не си задаваме обаче въпроса дали тези хора не са една идея по-възпитани от маймуните на колела у нас? Когато ги научим да говорят и да карат, тогава трябва и да им се дадат повече привилегии.  ", "date": "2018.05.15", "title": "Първо възпитание, после привилегии"}
{"url": "http://www.monitor.bg/bg/a/view/dve-osnovni-grupi-roditeli-sa-protiv-vaksinite-99563", "text": "Две основни групи родители са против задължителните имунизации, коментира днес в Русе главният държавен здравен инспектор д-р Ангел Кунчев. Две основни групи родители са против задължителните имунизации, коментира днес в Русе главният държавен здравен инспектор д-р Ангел Кунчев. Едната група е от ромската общност, която няма организирани антиваксинални движения и при нея проблемът идва от това, че голяма част от родителите не са здравноосигурени и не са избрали личен лекар на детето си. От друга страна, това население е много подвижно, пътува до чужбина и когато децата бъдат потърсени, не могат да бъдат открити, обясни д-р Кунчев. Втората група са съвременни интелигентни майки, подкрепящи антиваксиналните движения. Те живеят в по-големите градове на страната и се поддават на неточна информация, прочетена в интернет, и ние се опитваме да ги убедим в нашата кауза, допълни държавният здравен инспектор. Д-р Кунчев припомни, че през миналата година е имало подадени 500 декларации от родители за отказ от имунизации на децата им. Най-много са те в София, Пловдив и Варна, а единици - в градове като Русе. „Така или иначе, имунизационният календар в България е задължителен и отказът на родителите от ваксини не може да доведе до правни последици. Детето трябва да бъде имунизирано и последното нещо, което искаме, е това да става насилствено. Имаме примери от много добри решения на върховните съдилища на няколко балкански страни и едно от тях е словенското. Там е казано:„Правото на детето на здраве стои над правото на майката на избор“, коментира д-р Кунчев. Той каза, че в света има различни практики за ваксинациите. В Швеция например имунизациите никога не са били задължителни, но там покритието е 96-97 процента. В България толкова висок процент на изпълнение на имунизационния календар може да се отчете при първите ваксинации след раждането на детето, но при реимунизациите на възраст над 11 години е под 80-85 процента за различните ваксини, обясни специалистът. Д-р Ангел Кунчев е в Русе, за да се срещне с лекари, родители, представители на неправителствени организации с цел повишаване на информираността сред обществото относно значимостта на имунизациите.", "date": "2018.05.15", "title": "Две основни групи родители  са против ваксините"}
{"url": "http://www.monitor.bg/bg/a/view/ikardi-v-razshirenija-systav-na-arjentina-brazilija-s-vsichki-zvezdi-99560", "text": "Голаджията на „Интер“ Мауро Икарди изненадващо намери място в разширения състав на Аржентина за Мондиал 2018. Дълго време селекционерът Хорхе Сампаоли отказваше да го извика и по нищо не личеше, че планира да промени мнението си И все пак става дума за списък от 35 футболисти, 12 от които ще отпаднат до следващия понеделник (21 май), когато ще бъде обявен и финалният избор на треньора. Останалите извикани нападатели, сред които са и конкурентите на Икарди, са Лионел Меси, Пауло Дибала, Диего Пероти, Серхио Агуеро, Гонсало Игуаин и Лаутаро Мартинес. На световните финали в Русия аржентинците са в предварителна група с отборите на Нигерия, Хърватия и Исландия. Селекционерът на Бразилия Тите пък директно обяви финалния си избор от 23 футболисти за Мондиал 2018. Очаквано в списъка го няма Давид Луиш, който загуби титулярното си място в „Челси“. Сред избраниците на Тите са всички големи звезди, включително и най-скъпият футболист в света Неймар. Лидерът на ПСЖ два месеца лекува травма, но вече е възстановен и е готов за игра.", "date": "2018.05.15", "title": "Икарди в разширения състав на Аржентина, Бразилия с всички звезди"}
{"url": "http://www.monitor.bg/bg/a/view/sherpi-sa-sybrali-opakovki-ot-hrana-kraj-lager-na-bojan-helikopterite-shte-napravjat-okonchatelen-i-podroben-ogled-na-marshruta-na-rajona-pri-leko-podobrenie-na-vremeto-99565", "text": "Шерпите са намерили и събрали опаковки от храна около лагер 3, но това е единствената следа от изчезналия в Хималаите алпинист Боян Петров. Други признаци на живот няма. Това обяви шефът на въздушния спасителен екип от \"Симрик Еър\" Йогеш. \"Екипът за въздушно претърсване все още се надява, че хеликоптерите ще могат да излетят. От вчера (б.р., понеделник) времето се подобрява. Екипът иска да извърши последна операция по претърсване, преди да изразява каквото и да е заключение\", обявиха Dream Wanderlust на страницата си във Фейсбук в съобщение, публикувано в 9:37 ч. българско време вчера. Вторник се очерта като последния ден на акцията по спасяването на алпиниста Боян Петров, който изчезна в опит да покори осемхилядника Шиша Пангма. Това каза и жената, с която той живее на семейни начала, Радослава Ненова пред бТВ. Китайските спасители оглеждат места на сателитната снимка – сенчести и други, които не са проверени, след като в понеделник непалските шерпи прекратиха търсенето заради лошите метеорологични условия. Всичките места, които ще бъдат проверени, са между базовия лагер и лагер 1. \"Може да е хлътнал в пукнатина, което се случва доста често всъщност. Има различни начини, които могат да те спасят от пропадане, но така или иначе не можем да знаем какво се е случило – дали е в цепнатина, дали е скрит в някоя пещера и да изчаква\", каза Радослава Ненова. Тя допуска, че може би само в началото е имал сили и се е скрил, но ако бурята е била причина, е трябвало да е слязъл досега. \"Сега шансът е просто толкова минимален!... Аз съм се хванала за надеждата, не за факти\", каза още съпругата му. \"Със сигурност знаех, че много хора го харесват, но сега аз денонощно поучавам съвети, съобщения, всякакви варианти на помощ, свързват се с мен от различни точки на света и ми дават варианти за маршрута – неща, които можем да правим\", каза още жената на алпиниста. \"Не мисля, че може да го е страх – той не се страхува в планината. На нас ни изглежда рисково и опасно, но той там си беше щастлив\", допълни тя. Каза, че дори не е знаела, че Китай и Непал са в по-особени отношения и двете държави не знаели как да реагират на молба на трета страна да се обединят в името на нещо. Според Радослава Ненова без инсулин може да останеш жив достатъчно дълго. В понеделник хеликоптерите не успяха да се включат в издирването на алпиниста заради лошото време. Преди това спасителите по земя откриха част от вещите на Боян Петров в лагер 3 и се върнаха в базовия лагер. В следващите дни от екипа на българина ще дадат пресконференция, на която се очаква да съобщят повече за това как е протекла спасителната операция. Боян Петров е в неизвестност от 3 май под връх Шиша Пангма в Хималаите.  ", "date": "2018.05.15", "title": "Шерпи са събрали опаковки  от храна край лагер на Боян"}
{"url": "http://www.monitor.bg/bg/a/view/sautgejt-otsviri-naj-opitnija-si-nacional-99564", "text": "Мениджърът на Англия Гарет Саутгейт ще поднесе една от изненадите сред съставите за световното първенство в Русия това лято, съобщава “Сън”. Той няма да включи ветерана Джо Харт, за когото се смяташе, че ще попадне в списъка, макар не и сред титулярите. Харт щеше да е най-опитният играч с цели 75 срещи и три големи първенства зад гърба си. Новината е шокираща както за пресата, така и за самия страж, който, по думите на негов близък, “не може да повярва, че ще остане извън окончателните 23-ма играчи. Това е истински шок за Джо”. В негово отсъствие се очаква на вратата да застане Джордан Пикфорд от „Евертън“, а втори вратар да бъде Джак Бътланд от „Стоук“, трети избор най-вероятно ще бъде Ник Поуп от „Бърнли“. Новината е била съобщена от Саутгейт в личен разговор с Харт по телефона. В негово отсъствие най-опитен сред английските национали се очаква да е Гари Кейхил, който има 58 срещи за Англия.", "date": "2018.05.15", "title": "Саутгейт отсвири най-опитния си национал"}
{"url": "http://www.monitor.bg/bg/a/view/leo-mesi-nomer-1-v-pyrvenstvata-ot-top-5-99566", "text": "Голямата звезда на „Барселона“ Лионел Меси е най-добрият футболист за сезон 2017/18 в петте водещи първенства на Стария континент. Това сочи последният анализ на футболната обсерватория на Международния център по спортни науки (CIES) в Нюшател (Швейцария). Футболната обсерватория публикува класацията за най-добрите играчи през отминаващия сезон в петте големи първенства в Европа. Тя е направена на базата на изиграни най-малко 1800 минути (или 1440 минути за Бундеслигата) във всяко едно от първенствата и приносът на съответния футболист за отбора, с чийто екип играе. Включват се и постиженията на тимовете. Първи в класацията е Лионел Меси (92.12 от максимални 100 точки), който изпреварва Давид Силва (91.69) от „Манчестър Сити“ и Пауло Дибала (91.37) от „Ювентус“. Общо шестима играчи на „гражданите” са в топ 10 на класацията. Английската Висша лига е най-представеното първенство с 30 футболисти в топ 100, а „Байерн“ е отборът с най-много футболисти в класацията – 11. Най-добър вратар е Марк-Андре тер Щеген (Барселона), при защитниците №1 е Николас Отаменди (Манчестър Сити), Давид Силва (Манчестър Сити) е най-полезен сред халфовете, а Лионел Меси при нападателите.", "date": "2018.05.15", "title": "Лео Mеси номер 1 в първенствата от топ 5"}
{"url": "http://www.monitor.bg/bg/a/view/misija-evro-2020-za-manchini-nachelo-na-italija-vzema-2-mln-evro-zaplata-i-pirlo-za-asistent-99568", "text": "С трудната задача да изтрие срама на „адзурите“ от провала им в квалификациите за предстоящото световно първенство по футбол в Русия се зае Роберто Манчини. Късно в понеделник досегашният наставник на „Зенит“ от Санкт Петербург, а преди това на „Манчестър Сити“, „Галатасарай“ и „Интер“ сложи подписа си под договора с Италианската футболна федерация. Споразумениет предвижда Манчини да тренира италианските национали до следващото европейско първенство по футбол през 2020 г. с начало в Рим и финал в Лондон. Договорът предвижда също така при класиране и добро представяне на континенталната надпревара наставникът да остане на поста си и до световното в Катар през 2022 г. Заплатата му ще бъде малко под 2 млн. евро на година, а негов помощник най-вероятно ще бъде прочутият от близкото минало италиански халф Андреа Пирло. Манчо, както е известен на Апенините треньорът, е роден през 1964 г. в намиращото се в областта Марке и известно с бялото си вино градче Йези. Започва да рита в местния детски отбор, където е забелязан от треньор на „Болоня“ и малко по-късно е привлечен в юношеския състав на административния център на богатата област Емилия Романя. След блестящи изяви като халф и нападател в състава, още ненавършил 18 г., Роберто Манчини е включен в представителния състав на „Болоня“, където играе два сезона. От 1982 до 1997 г. той е непрекъснато титуляр на „Сампдория, после играе три години в римския „Лацио“ и през 2001 г. завършва кариерата си в английския „Лестър“. Колкото до личния живот на Манчо, то през 1990 г. той се жени за първата си любов Федерика Морели, която му ражда три деца – Филипо, Андреа и Камила, с която се развежда през 2016 г. Ако се вярва на в. „Кориере дела сера“, съвсем скоро треньорът ще се ожени за втори път, като този път ще заведе пред олтара сегашното си гадже и правен консултант – адвокатката Силвия Фортини. Днес преди обяд Манчини бе въведен от футболните шефове в своето бъдещо царство – намиращата се недалеч от Флоренция база на италианските национали „Коверчано“. Там той ще трябва да събере през следващите дни футболистите, които на 28 май би трябвало да играят в Швейцария приятелски мач със Саудитска Арабия. После следват пак приятелски срещи на 1 юни в Ница срещу Франция и на 4 юни в Торино срещу Холандия.", "date": "2018.05.15", "title": "Мисия Евро 2020 за Манчини начело на Италия"}
{"url": "http://www.monitor.bg/bg/a/view/ogranichavat-skorostta-na-velosipedistite-v-stolichnite-parkove-99567", "text": "От Столичната община обмислят ограничения на скоростта на велосипедистите в паркове. В големите паркове пък ще има алеи, по които няма да могат да се движат колоездачите, съобщиха от „Московска“ 33. Причината за новите мерки е инцидент от миналата седмица, при който колоездач удари дете в \"Южния парк\" и избяга, но по-късно се предаде. Блъснатото момиче е със счупен крак. За спазването на забраните ще следят екипите на общинската полиция. Според данните на столичната пътна полиция през миналата година в София са глобени 720 велосипедисти. Колоездачи са били замесени в 139 пътни инцидента с двама загинали и 140 ранени. Сред най-честите нарушения са промяна на посоката на движение, без сигнал, навлизане в насрещното платно за движение и отнемане на предимство.", "date": "2018.05.15", "title": "Ограничават скоростта на велосипедистите в столичните паркове"}
{"url": "http://www.monitor.bg/bg/a/view/koentrao-sam-se-otkaza-ot-svetovnoto-99559", "text": "Изключително странно решение взе левият защитник на „Спортинг“ (Лисабон) Фабио Коентрао. Бившият играч на „Реал“ (Мадрид) сам се отказа от участие на световното първенство в Русия, въпреки че със сигурност щеше да бъде част от тима. Коентрао призна, че вече е уведомил треньорското ръководство за решението си и е призовал да му бъде намерен заместник. „През миналата седмица съобщих на треньорския щаб, че след изморителния сезон не се чувствам в състояние, за да представлявам Португалия на световното първенство. Никога няма да откажа на родината си и се надявам отново да мога да играя за националния отбор. Сега обаче е най-добре мястото ми в тима да бъде заето от друг играч. Пожелавам успех на всички мои съотборници, мислите ми ще бъдат с тях по време на световното“, сподели Коентрао във Фейсбук. 30-годишният играч е сред най-опитните в състава на Португалия, като има 52 мача и 5 гола. Европейските шампиони са в група „В“ на Мондиал 2018 с Испания, Мароко и Иран.", "date": "2018.05.15", "title": "Коентрао сам се отказа от световното"}
{"url": "http://www.monitor.bg/bg/a/view/5-godini-zatvor-za-luboznatelen-lubitel-himik-proizvejdal-narkotici-99551", "text": "5 години лишаване от свобода и глоба от 40 000 лева получи наркопроизводител след одобрено от съда споразумение с Окръжната прокуратура във Варна. 43-годишният Стефан Явузларов ще изтърпява наказанието си в затвора при общ режим. Това постанови състав на Варненския окръжен съд. Toй одобри сключеното споразумение между производителя и разпространител на наркотични вещества и Окръжната прокуратура във Варна. Освен с производство на наркотични вещества в дома си, Явузларов държал там произведените от него наркотици, предназначени за продажба, както и и голямо количество морфин. Общата стойност на иззетите от дома на любителя химик забранени вещества се изчислява на 37 186 лева. Одобреното от съда споразумение е окончателно и със сила на присъда. На 1 септември 2017 г. Явузларов направил опит да произведе хероин. При влизане на полицейските служители в дома му били намерени 103,5 литра прекурсори. Открити били и произведени от него наркотични вещества за разпространение, както и 371,15 г морфин.  В домашната нарколаборатория подсъдимият отглеждал и детето си, установили наркополицаите. Чрез различни химически способи любителят химик успял да произведе метамфетамини и амфетамини. При претърсването на жилището му са намерени и прекурсори, съоръжения и материали за производство на различни наркотични вещества. Стефан обяснил пред разследващите наличието им с експерименти, които провеждал с любознателна цел. Явузларов е осъждан през 2014 година за държане на материали за производство на амфетамини. Тогава му е било наложено условно наказание от 2 години лишаване от свобода с 3-годишен изпитателен срок.", "date": "2018.05.15", "title": "5 години затвор за любознателен любител химик, произвеждал наркотици"}
{"url": "http://www.monitor.bg/bg/a/view/70-ot-horata-s-rak-na-belija-drob-sa-v-naprednal-stadij-99549", "text": "Над 70% от пациентите с рак на белия дроб в България се диагностицират в трети и четвърти стадий на заболяването, като прогнозата за 5-годишна преживяемост при тях е под 5 на сто. Повече живеят тези с открит карцино в ранен стадий, което дава възможност за своевременно оперативно и медикаментозно лечение, съобщиха пулмолози. Ето защо специалистите препоръчват ранна профилактика и здравословен начин на живот, като от съществено значение е идентифицирането на рисковите за заболяването групи. Това онкологично заболяване засяга над 1,8 млн. души в световен мащаб. Данните сочат, че от всички онкологични заболявания ракът на белия дроб е най-често срещаната причина за смърт при мъжете и втората при жените. В България той е най-честото злокачествено заболяване при мъжете и петото по честота при жените. През 2016 г. със заболяването са диагностицирани над 4000 българи. Годишно в Европа 270 000 от диагностицираните със заболяването загиват. 600 000 европейци умират за година заради вторично излагане на цигарен дим, каза доц. Наталия Стоева от Българското дружество по белодробни болести. По думите й всеки втори българин пуши, което води и до увеличаване на заболелите от хронична обструктивна белодробна болест /ХОББ/, която е причина за смърт на 300 хиляди души за една година. Хроничните респираторни заболявания - ХОББ, астма, алергичен ринит, са огромно бреме за европейските здравни системи, каза Диана Хаджиангелова, председател на Асоциацията на българите, боледуващи от астма. Годишните разходи за тях са 300 млрд. евро, посичи тя. По данни на Световната здравна организация всички европейци са изложени на вредни нива на замърсяване на въздуха, каза още Хаджиангелова. На 17 май, в столичния парк \"Заимов\" се организира спортен празник, в който ще участват деца, пациенти, страдащи от астма, както и студенти от Националната спортна академия.            ", "date": "2018.05.15", "title": "70% от хората с рак на белия дроб са в напреднал стадий"}
{"url": "http://www.monitor.bg/bg/a/view/maskirani-policai-arestuvaha-abiturient-nahluli-po-vreme-na-kupona-zaradi-signal-za-avtomat-oryjieto-se-okazalo-butaforno-99550", "text": "Абитуриент от Професионалната гимназия по икономика в Смолян бе задържан пред съученици и родители. Полицията предприела ареста, заради сигнал, че 19-годишния абитуриент Марин притежава оръжие. Според описанието в сигнала ставало въпрос за автомат „Калашников“. На място е изпратен екип от Специализирано тактическо звено за бързи действия при ОД на МВР – Смолян. „Намерени са газов пистолет и автомат, който се е оказал бутафорен“, каза директорът на ОДП-Смолян старши комисар Николай Димов, цитиран от БЛИЦ. Младежът е задържан в полицията за изясняване на ситуацията.  ", "date": "2018.05.15", "title": "Маскирани полицаи арестуваха абитуриент"}
{"url": "http://www.monitor.bg/bg/a/view/17-ot-decata-sa-jertvi-na-fizichesko-nakazanie-99552", "text": "70 жалби за насилие над деца са подадени в институцията на омбудсмана през 2017г.. 17% от подрастващите са обект на тежки форми на физически тормоз, като най-често той се изразява в удари по главата. Това стана ясно по време на кръгла маса на тема „Насилието над деца: правни аспекти на превенцията, разпознаването, докладването, отговора и интервенциите от страна на институциите в България“, организирана от омбудсмана Мая Манолова. Един на всеки трима ученици на възраст между 13 и 15 години са обект на тормоз в световен мащаб. Над 12 милиона момичета под 20 години пък са били подлагани на сексуални посегателства. Една пета от жертвите на убийства по света са на юноши и деца. \"Тези данни трябва да ни накарат да защитим децата от насилие и агресия както на улицата и в училище, така и в семейството', каза Манолова. За тази цел българският парламент трябва да приеме Закон за детското правосъдие, който по думите на омбудсмана се е върнал в изходна точка, защото вместо да бъде внесен за гласуване, концепцията му отново ще трябва да бъде обсъдена. Изрично регламентиране на разликата между възпитателна мярка и наказание, както и налагане на мярка на закрила, са сред предложените промени. „Освен това смятаме, че след като едно дете бъде идентифицирано като жертва, трябва да му се направи индивидуална оценка дали може да бъде свидетел. Заложили сме и безплатна правна помощ за пострадалите от насилие на фаза досъдебно производство“, обясни адвокат Владислава Дойчинова. Друг важен момент според експертите са разпитите на деца, т.е. заложено е те да  бъдат по-малко. Причината била, че броят им по време на досъдебното производство е голям, в следствие на което в процеса на съдебно производство жертвата вече не желае да дава показания. Проблем се оказва и изслушването на деца под формата на беседа в рамките на полицейската проверка. Причината е, че тя често се извършва от разследващи полицаи от Детска педагогическа стая, а техният подход е по-агресивен и не е подходящ за прилагане при хора, които са жертва на насилие. Необходимо е разпитът да се извършва от специално обучени полицаии, категорични бяха присъстващите на кръглата маса. Освен това е наложително  и цялостното транспониране на европейската директива за правата, подкрепата и защитата на деца, които са жертви на престъпления. Манолова изтъкна, че директивата има за цел да установи минимални стандарти за правата, подкрепата и защитата на жертвите на престъпления, която да замести Рамковото решение на Съвета на ЕС от 15 март 2001 г. Директивата е трябвало да бъде транспонирана изцяло до 16 ноември 2015г., но към настоящия момент все още не е направено, обясни още тя.    ", "date": "2018.05.15", "title": "17% от децата са жертви на физически тормоз"}
{"url": "http://www.monitor.bg/bg/a/view/rita-ora-prizna-che-e-biseksualna-99554", "text": "Певицата Рита Ора обяви, че е имала връзки както с мъже, така и с жени. Признанието дойде след като новата й песен Girls разбуни духовете в социалната мрежа с твърдението, че текстът е объркващ за LGBT общността. и е точно описание на много истинско преживяване в живота ми. Имала съм романтични връзки с жени и мъже и това е моят личен път. Съжалявам, ако изразяването в песента ми е наранило някого. Не бих обидила умишлено LGBT общността или който и да е“, написа в Туитър актуалната водеща на предаването „Следващият топ модел на Америка“. Парчето е насочено към опознаване на женската сексуалност и феновете на Ора го сравняват с тоталния хит на Кейти Пери I Kissed A Girl. Голяма част от текста се върти около изречението - дело на хип-хоп сензацията Карди Би. Самата тя също обяви през 2016 г., че си пада и по двата пола, а към днешна дата е бременна от годеника си– рапъра Киари Кендръл.  ", "date": "2018.05.15", "title": "Рита Ора призна, че е бисексуална (ВИДЕО)"}
{"url": "http://www.monitor.bg/bg/a/view/studenti-merjat-kryvno-v-nacionalna-zdravna-kampanija-99555", "text": "Студенти от Медицинския университет във Варна се включват в Националната здравна кампания за безплатно измерване на кръвно налягане. Те ще използват медицински апарати, които притежават технологията AFIB и регистрират наличие на предсърдно мъждeене. Прегледите ще се правят на 17 май (четвъртък) от 11 до 18 часа в двора на медицинския университет, казаха домакините. Кампанията, която ще се проведе едновременно в 11 града в цялата страна, ще отбележи Световния ден за борба с хипертонията. Пункт за безплатно измерване на кръвното налягане ще има и на входа на Морската градина на Варна, в близост до Фестивалния и конгресен център. Студентите по медицина от МУ-Варна, които ще мерят кръвното нялагане на гражданите и гостите на града, ще дават и безплатна информация, свързана с хипертонията, предсърдното мъждеeне, мозъчния инсулт, тромбообразуването и правилата за измерване на кръвното налягане. Ранното откриване и лечение на предсърдно мъждене може да намали опасността от образуване на тромби и мозъчен инсулт, предупреждават медицинските специалисти.", "date": "2018.05.15", "title": "Студенти мерят кръвно в национална здравна кампания  "}
{"url": "http://www.monitor.bg/bg/a/view/70-000-semejstva-shte-se-topljat-ot-izgorenija-bokluk-v-sofija-99556", "text": "Над 70 000 домакинства ще се топлят с гориво от новата инсталация за изгаряне на отпадъка. Това стана ясно по време на комисията по екология към Столичния общински съвет. Инсталация за производство на ток и топлоенергия с гориво от отпадъци ще да бъде направена на площадката на една от централите на \"Топлофикация\" София. Целият проект ще струва 157 милиона лева. Парите ще дойдат от ОП \"Околна среда\" 2014 - 2020, а в четвъртък СОС ще трябва да гласува дали да бъде и изтеглен заем от 67 милиона евро. Общинарите от комисията по екология дадоха зелена светлина да се поеме такъв дълг. Срокът на кредита е 19 годишен. Проектът за изграждане на площадка за горене на отпадъци е получил положителна екологична оценка още през 2015 г. От „Московска“ 33 са категорични, че инсталацията ще даде възможност да се финализира процеса по цялостно оползотворяване на битовия отпадък на столицата. В нея ще се изгарят отпадъците, които не подлежат на рециклиране. Против тегленето на заем се обявиха от „Политическа група 5“, защото смятат, че липсва адекватна информация за това как инсталацията ще повлияе на гражданите. От БСП смята, че подобно съоръжения трябва да бъде до завода за боклука при село Яна. От „Московска“ 33 твърдят, че именно изгарянето на отпадъците ще позволи парното да не поскъпва, а зависимостта ни от внос на природен газ да намалее. При реализиране на проекта ще се спестявало между 12,5 млн. евро на година. Очаква се инсталацията да намали и нивата на фини прахови частици във въздуха. Разходите за транспорт на горивото от завода за отпадъци до топлоцентралата, ще са за сметка на общината. Над 600 са инсталациите за оползотворяване на отпадъци, които работят в Европа. 80% от тях са в Дания, Австрия, Норвегия, Швеция, Швейцария, Германия, Франция. В световен мащаб броят им е над 2000.  ", "date": "2018.05.15", "title": "70 000 семейства ще се топлят от изгорения боклук в София"}
{"url": "http://www.monitor.bg/bg/a/view/svetijat-sinod-nahoka-gejovete-i-lesbijkite-99558", "text": "Светият синод нахока гейовете и лесбийките по повод гей парада, който ще се проведе на 9 юни. Това стана в специално обръщение към тях, както и организаторите на изявата, ктоето беше гласувано на заседание днес. “Българската Православна Църква и тази година изразява своята принципна и непроменена позиция на категорично несъгласие за провеждането на парада и на отеческа загриженост и призив към благочестие и неучастие в такава демонстрация на греха, се казва документа. - Зачитайки свободата на волята, светата Православна Църква отново се обръща към своите чеда, братя и сестри и с обич им напомня, че свободата е отговорност, и че истински свободният човек, ако поиска, може да се освободи от греха с помощта на Бога и на ближния в лоното на св. Православна Църква. Всяка човешка душа е по-ценна от целия свят, затова Св. Синод припомня, че Бог не иска смъртта на грешника, „но да се отвърне той от пътя на злото и греха и да бъде жив” (Йез. 33:11).\", пише в обръщението.", "date": "2018.05.15", "title": " Светият синод нахока гейовете и лесбийките"}
{"url": "http://www.monitor.bg/bg/a/view/frenskijat-prezident-s-vizita-v-rusija-na-25-maj-putin-i-makron-obsydiha-sirijskata-kriza-99539", "text": "          Президентите на Русия и Франция Владимир Путин и Емануел Макрон обсъдиха в телефонен разговор във вторник разрешаването на сирийската криза, както и ситуацията след едностранното излизане на САЩ от плана за урегулиране на иранската ядрена програма. Това става ясно от съобщение на Кремъл, като от там уточняват, че инициативата за беседата е била на френската страна.            Президентите на Русия и Франция Владимир Путин и Емануел Макрон обсъдиха в телефонен разговор във вторник разрешаването на сирийската криза, както и ситуацията след едностранното излизане на САЩ от плана за урегулиране на иранската ядрена програма. Това става ясно от съобщение на Кремъл, като от там уточняват, че инициативата за беседата е била на френската страна.           Двамата държавници говорили и за подготовката на предстоящата визита на Макрон в Русия, където той ще участва в Петербургския международен икономически форум. Посещението е планирано за 24 и 25 май. По време на разговора Путин изразил съболезнования на френския си колега във връзка с атентата от 12 май в Париж, пише в. „Росийская газета“. Руският държавен глава информирал Макрон и за съдържанието на разговора си в понеделник с генералния директор на Международната агенция за атомна енергия Юкия Амано.", "date": "2018.05.15", "title": "Путин и Макрон обсъдиха сирийската криза "}
{"url": "http://www.monitor.bg/bg/a/view/zaharieva-politicheskijat-elit-na-balkanite-da-prodyljat-s-reformite-99541", "text": "Политическият елит в страните от Западните Балкани да продължи твърдо процеса на реформи, който е в интерес на техните граждани. Това призова вицепремиерът и външен министър Екатерина Захариева на конференция за икономическа и социална кохезия в региона на Западните Балкани  Хората от региона искат да видят и да усетят конкретни резултати и именно такива инициативи от полза за гражданите ще бъдат включени в Софийската декларация от Срещата на върха на 17 май, коментира тя. Захариева обясни, че на срещата у нас ще бъдат всички лидери от Европа, което пък е голямо уважение към премиера Бойко Борисов. Вицепремиерът отбеляза, че европейската перспектива на Западните Балкани ще е приоритет не само по време на БГ председателство, но и дългосрочен външнополитически приоритет. Тя призова работодатели, синдикати и институции от страните на Западните Балкани да правят реформи не само заради членство в ЕС, но и заради своите граждани. \"Важно е европейските страни и институции да осъзнаят, че трябва да даваме на съседите си най-близкото приятелство и подкрепа. И то не само заради сигурността и стабилността на Европа, а защото изборът на техните общества, на гражданите и бизнеса, е да бъдат част от Европейския съюз“, заяви Захариева. Вицепремиерът подчерта значението на икономическото и социално сближаване на страните в нашия съседен регион като фактор за постигането на трайна сигурност и стабилност не само в Западните Балкани, но и за цяла Европа. Захариева коментира и следващият бюджет на ЕС, в него има повече пари за сферата на сигурността, частния сектор, иновациите и образованието. Според нея е притеснително намаляването на средствата за кохезия и за обща селскостопанска политика. „В следващия бюджет на ЕС ми се иска да видя и силна кохезия, защото чрез нея, ако я има в бюджета, ще съм убедена, че политиката на отворени врати ще е желана от всички страни членки на ЕС, а не само от страните съседи, каквато е България, и страните, които традиционно подкрепят нашите приятели от Западните Балкани.“, каза тя.", "date": "2018.05.15", "title": "Захариева: Политическият елит на Балканите да продължи с реформите"}
{"url": "http://www.monitor.bg/bg/a/view/ukrainskite-bojni-delfini-v-krim-izbraha-smyrtta-pred-rusija-99547", "text": "Украинските бойни делфини, останали в Крим след неговото присъединяване към Русия, избраха смъртта пред новата власт, пише Лента.ру. Млекопитаещите отказали да се подчиняват на руските военни, спрели да се хранят и починали, обясни пред изданието \"Обозревател\"  постоянният представител на президента на Украйна в Крим Борис Бабин. Украинските бойни делфини, останали в Крим след неговото присъединяване към Русия, избраха смъртта пред новата власт, пише Лента.ру. Млекопитаещите отказали да се подчиняват на руските военни, спрели да се хранят и починали, обясни пред изданието \"Обозревател\"  постоянният представител на президента на Украйна в Крим Борис Бабин.           Бабин уточни, че на руснаците било предадено цялото имущество на военната част в Севастопол, включително и специалните свирки за общуване с дресираните делфини. \"Много е тъжно, че много украински военни, които през 2014 г. бяха дислоцирани в Крим, се отнесоха към въпроса за клетвата и верността към знамето значително по-лошо от тези делфини\", заяви представителят на Киев, цитиран от РИА Новости. Агенциите посочват, че в света съществуват само две бази за подготовка на бойни делфини – в Севастопол и в Сан Диега /САЩ/. В Крим започнали да готвят морските животни за Военно-морския флот на бившия СССР още през 1973 г. Те били мобилизирани в борбата с военните вражески водолази, както и за търсене на оръжие. След разпадането на Съветския съюз украинците използвали делфините изключително с мирни цели – предимно при лечението и рехабилитацията на деца и инвалиди.           Междувременно стана ясно, че във вторник вечерта руският президент Владимир Путин ще открие автомобилната част на моста над Керченския пролив, който ще съедини Крим с останалата част на Русия. Очаква се движението по него да бъде пуснато още в сряда. Мостът е дълъг 19 км, като за строителството му бяха отделени над 3 млрд. евро.", "date": "2018.05.15", "title": "Украинските бойни делфини в Крим избраха смъртта пред Русия "}
{"url": "http://www.monitor.bg/bg/a/view/mtel-integrira-sistema-za-videonabludenie-v-pernik-99540", "text": "Мтел, част от A1 Group, интегрира съвременно решение за видеонаблюдение в Перник. Целта на системата е да осигури по-сигурно място за живот на хората в града, като намали значително престъпността и нарушаването на обществения ред. Системата беше представена на събитие за медии, на което присъстваха Вяра Церовска, кмет на община Перник, Валентин Радев, министър на вътрешните работи и Иван Иванов, старши директор „Корпоративни продажби” на Мтел. Новата мрежата включва 50 камери за денонощно видеонаблюдение, които са монтирани в различни точки на града. Устройствата засичат данни за МПС чрез разчитане на регистрационни номера, имат възможност за периметрова охрана, както и аларми при засичане на нередности. „Радваме се, че Перник е поредният български град, който ни се довери и избра нашата система. Решенията за видеонаблюдение, които предлагаме, помагат на много общини у нас да осигурят по-спокоен живот на своите жители и да се справят много по-бързо с проблемите с престъпността”, сподели Иван Иванов от Мтел. „Видеонаблюдението беше една от нашите основни задачи при встъпването ми в длъжност. Надявам се да успеем и да намалим престъпността, да осигурим едно по-сигурно място, да направим хората по-отговорни и по-ангажирани”, коментира Вяра Церовска. Перник е една от 132 общини у нас, с която Мтел си партнира успешно, като предлага пълно портфолио от телекомуникационни решения – гласови услуги, мобилен интернет, фиксирани услуги, ИКТ решения, услуги за сигурност и наблюдение. В края на 2017 г. системата за видеонаблюдение, която телекомът интегрира в Монтана, помогна за залавянето на престъпници чрез засичане на данни за МПС. Отново в Монтана Мтел представи за пръв път у нас умни решения за градска среда с помощта на Narrowband IoT (NB-IoT) технология. По време на събитието телекомът демонстрира възможности за контрол на въздуха, управление на отпадъци, интелигентно осветление и умно паркиране. Стратегията на Мтел е да помогне на общините в България, като им предложи умни решения за градска среда с помощта на Narrowband IoT технология. Това ще направи живота на хората по-добър и ще оптимизира до значителна степен годишните разходи за сметосъбиране, осветление, контрол на въздуха, паркиране, видеонаблюдение и др.", "date": "2018.05.15", "title": "Мтел интегрира система за видеонаблюдение в Перник"}
{"url": "http://www.monitor.bg/bg/a/view/sled-7-g-sydebna-saga-efektivni-prisydi-za-8-policai-ot-palkite-obvineni-bjaha-za-iskani-podkupi-ot-shofiori-po-am-trakija-99542", "text": " Апелативният специализиран наказателен съд постанови ефективни присъди за 8 от 12-те подсъдими пътни полицаи от ОД МВР Пазарджик и Пловдив, задържани през лятото на 2011 г. при полицейска операция под названието \"Палките\". На един от участниците е наложено наказание от 4 години, а на останалите - 3 години \"лишаване от свобода \"ефективно\", съобщи зам.-административният ръководител на Специализираната прокуратура Даниела Начева. Подсъдимите са и лишени от право да заемат длъжност в системата на МВР за срок от 5 години. Наложени са им и глоби в размер на 3-4 хил. лева. Бившите вече пътни полицаи бяха задържани през лятото на 2011 г. в сградата на „КАТ-Пътна полиция“, където били извикани уж за някаква справка. Акцията на Дирекция„Вътрешна сигурност“ в МВР стана по-известна като „ Палките“ , а катаджиите бяха обвинени в участие в организирана престъпна група за взимане на подкупи от водачи в условията на продължаващо престъпление. Разследването започна по сигнали на рекетирани шофьори по автомагистрала „ Тракия“. От тях са били искани суми между 20 и 50 лева. Според обвинението задържаните полицаи криели парите от взетите подкупи в кухина в дръжките на служебните им палки, откъдето идва и наименованието на операцията. За доказването на рекета бяха използвани и специални разузнавателни средства , както и скрити свидетели, но в последствие материалите от тях се оказаха негодни пред съда. През годините делото три пъти беше връщано на прокуратурата. Въпреки, че престояха близо половин година в ареста, подсъдимите не се признаха за виновни и твърдяха, че всичко е постановка. На 28 ноември 2016 година Специализираният наказателен съд оправда всички дванадесет подсъдими по делото, тъй като прецени, че няма достатъчно доказателства за вината им. Въззивният съд-Апелативният специализиран наказателен съд обаче постанови ефективни присъди, като решението не е окончателно и подлежи на обжалване и протест пред Върховния касационен съд.  ", "date": "2018.05.15", "title": "След 7 г. съдебна сага  ефективни присъди за 8 полицаи от“Палките“"}
{"url": "http://www.monitor.bg/bg/a/view/djenifyr-lav-huit-spasjava-bedstvashti-99543", "text": "След като помага пет години на мъртвите да преминат от другата страна в „Шепот от отвъдното“, Дженифър Лав Хюит ще подаде ръка и на живите. Актрисата ще влезе в ролята на оператор на бърза помощ във втория сезон на драмата „911“, който ще стартира през есента. Сюжетът на сериала се върти около премеждията и отговорната работа на служителите на реда – полицаи, парамедици и пожарникари. Хюит ще изгрее като екранна сестра на Оливър Старк, който се бори с огъня в екипировката на Евън Бъкли. Нейната героиня Мади ще е най-новото звено в екипа от професионалисти, които са се отдали на мисията да спасяват човешки животи. Българските зрители ще могат да проследят продукцията от първи сезон по Fox от 29 май, под името „Първи на място“. В новите епизоди на сериала, създаден от продуцентите на „Зловеща семейна история“, няма да се завърне единстевно Кони Бъртън, която ръководи екипа. Не е изключено звездата от „Нашвил“ да се появи като гост, но информацията не е официално потвърдена.  ", "date": "2018.05.15", "title": " Дженифър Лав Хюит спасява бедстващи"}
{"url": "http://www.monitor.bg/bg/a/view/kitajski-investitor-iska-letishte-plovdiv-da-stane-hyb-v-ujna-bylgarija-99545", "text": "Китайските инвеститори от „Хайнан еърпорт груп”, които взеха на концесия летище „Пловдив” за 35 години, искат да превърнат аеропорта край града на тепетата в хъб. Идеята е там да се концентрират пътнически и карго полети, да се развие ж.п. и автомобилният транспорт. Затова представители на концесионера са се интересували от темповете, с които се реконструира шосето между Пловдив и Асеновград, съобщиха от областната администрация в Пловдив. Областният управител Здравко Димитров е предложил на среща с концесионера да организира работна среща, на която ще покани представители на  бизнеса от областта, които да дадат своите предложения и да очертаят очакванията си пред концесионерите на летище „Пловдив”. „Хайнан еърпорт груп” управлява 14 авиокомпании с над 1250 самолета, като оперира 13 летища и над 1000 вътрешни и международни линии, притежава и контролния пакет акции от летище Frankfurt-Hahn airport. Годишно компанията превозва над 100 милиона пътника до над 260 града. Холдингът  към момента разполага с активи за около 145 млрд. долара, годишните му приходи са над 90 млрд. долара, а служителите му в цял свят - над 410 000. Дейностите на компанията са в различни сфери, като основно са съсредоточени в авиацията, технологиите, туризъма, финансите, иновациите и логистиката.  ", "date": "2018.05.15", "title": "Китайски инвеститор иска летище „Пловдив” да стане хъб в южна България"}
{"url": "http://www.monitor.bg/bg/a/view/tatkoto-na-megan-njama-da-ja-vodi-do-oltara-99544", "text": "Бащата на актрисата и фотомодел Меган Маркъл Томас Маркъл взе решение да не присъства на сватбата на дъщеря си с принц Хари, предаде американският новинарски портал Ти Ем Зет. Родителят на Меган мотивирал решението си да не присъства на сватбата на 19 май с притеснението да не я излага. Една от причините е забъркването му в скандал. Преди дни той разреши на фотографи срещу заплащане да го снимат как се готви за тържеството, за да оправи предварително създаденото негативно впечатление за него. Принц Хари и Меган Маркъл   след отказа на бащата. Безпрецедентно изявление на двореца Кенсингтън за \"тази трудна ситуация\" не потвърди новината, че Томас Маркъл се е раздразнил от реакцията срещу него, че се е снимал за пари – цели 100 000 долара, и заявил, че повече не иска да злепоставя дъщеря си със своята поява на височайшото събитие. Самата Меган Маркъл е много разстроена от отказа. „Той е горд мъж, който иска да бъде баща, а не да се грижат за него“, пишат медиите. Според Ти Ем Зет, миналата седмица Томас е претърпял инфаркт, но не се е задържал в болница, за да може да отиде на сватбата. Официално потвърждение за това обаче няма.  Полусестрата на Меган Маркъл - Саманта, миналата седмица каза, че снимките на баща й са нейна идея.  Меган Маркъл не поддържа връзка с доведените си сестра и брат и не ги е поканила на сватбата. В началото на май Кенсингтънският дворец съобщи, че Томас Марлкъл ще заведе дъщеря си до олтара. Любопитна подробност е, че британският принц Хари и Меган ще прекарат нощта преди сватбата си на 19 май в различни хотели в Уиндзор. \"Принц Хари ще отседне в х-л \"Дорчестър кълекшънс Коуърт парк\". Заедно с Негово кралско височество ще бъде и кумът му херцогът на Кембридж\", съобщи дворецът Кенсингтън, имайки предвид по-големия брат на младоженеца принц Уилям.  Нощувката в \"Коуърт парк\" струва над 2000 лири.  \"Мис Маркъл, придружена от майка си г-жа Дория Рагланд, ще отседне в х-л \"Кливдън хаус\", съобщи дворецът Кенсингтън. Началната цената на       Хотелът, избран за Меган Маркъл, има печална слава заради ролята в скандала, разтресъл британския политически и социален елит през 60-те години на миналия век. Там министърът на отбраната Джон Профумо се запознава с 19-годишната танцьорка Кристин Кийлър. Връзката им почти сваля правителството, когато става ясно, че Кийлър е близка и със съветското военно аташе. Хотелът дори предлага \"почивка в стил аферата Профумо\". Той е на 10 км от замъка Уиндзор.  Три дни след сватбата принц Хари и Меган Маркъл ще присъстват на честването на 70-ия рожден ден на принц Чарлз на 22 май в градините на Бъкингамския дворец.    ", "date": "2018.05.15", "title": "Таткото на Меган няма да я води до олтара "}
{"url": "http://www.monitor.bg/bg/a/view/sled-20-dni-sofija-stava-domakin-na-svetovna-fm-sreshta-99548", "text": "След 20 дни София ще стане домакин на международна среща на браншовите организации от фасилити мениджмънта. Това стана ясно на пресконференция по случай Световния FM ден, който се отбелязва в сряда. „В проявата, която ще се проведе от 5 до 8 юни, ще вземат над 300 представители на бизнеса от чужбина, а сред лекторите ще са и експерти от комитета по ISO стандарта“, каза председателят на Българската фасилити мениджмънт асоциация (БГФМА) Иван Велков. Според вицепрезидента на EuroFM Горан Миланов избирането на България за домакин на годишния световен форум на националните организации в сектора е признание за страната ни и бурното развитие на този бизнес у нас. Арх. Весела Вълчева-Макгий председател на Българския съвет за устойчиво развитие съобщи, че започват съставянето на зелен наръчник за добри препоръчителни практики. Те ще се дават на собствениците на имоти и ще им помага за сертнифицирането на сградите им по стандартите за енергийна ефективност и опазване на околната среда.", "date": "2018.05.15", "title": "След 20 дни София става домакин на световна FM среща"}
{"url": "http://www.monitor.bg/bg/a/view/angelkova-vodata-v-slynchev-brjag-e-otlichna-99546", "text": "Морската вода в курорта Слънчев бряг е отлична. До това заключение стигна министърът на туризма Николина Ангелкова след като провери какво е състоянието на водата и плажа в Слънчев бряг при устието на река Хаджийска преди началото на сезона. Причината за инспекцията е, че в предходни сезони е имало редица сигнали от туристи и от концесионера за проблеми, свързани с неприятни миризми. В проверката са участвали и кметът на община Несебър Николай Димитров, инж. Тонка Атанасова, директор на РИОСВ Бургас и Златко Димитров, изпълнителен директор на „Слънчев бряг“ АД. Състоянието на устието е отлично, няма затлачвания и натрупани наноси, показа проверката. Ангелкова посочи, че видимо има резултат от мерките по почистването на реката, а те ще продължат до края на месец май. По думите й след всички предприети действия от общината и държавата, не се очаква това лято да има проблеми по плажовете около устието на реката. Изкарахме тонове земна маса и тиня, а последното почистване струваше 10 хил. лв., обясни кметът на Несебър Николай Димитров. Той допълни, че реката е доста голяма и все още продължава работата по нея. Относно състоянието на водата министър Ангелкова информира, че според пробите на РЗИ от края на 2017 г. тя е с отлично качество за къпане. И тази година плажът е със сертификат „Син флаг“ за високо качество, допълни министърът. През юни ще бъдат взети и първите проби на водата за този сезон, след това проверки ще има в средата и края на лятото. Всички заведения с одобрени схеми по ивицата имат изградена канализация, информира Ангелкова. Тя обясни, че всички изисквания на закона са спазени, а през активния сезон ще се следят стриктно дали се спазва одобрената за разполагане площ на преместваемите обекти, а също така и дали са свързани към канализационната мрежа.", "date": "2018.05.15", "title": "Ангелкова: Водата в Слънчев бряг е отлична"}
{"url": "http://www.monitor.bg/bg/a/view/147-abonati-se-jalili-ot-parnoto-v-kevr-prez-sezona-26-sofijanci-se-oplakali-v-regulatora-ot-visokite-martenski-smetki-99538", "text": "147 са внесените жалби и сигнали в КЕВР от клиенти на топлинна енергия през изминалия отоплителен сезон 2017-2018 г., показват резултатите от извършения обобщен анализ на регулатора. Изминалият отоплителен сезон е оценен като по-малко проблемен в сравнение с предходния, с изключение на аварията в „Топлофикация Перник“ АД, причинена от възникнал пожар на площадката на ТЕЦ “Република“, което доведе до сериозно нарушаване на топлоподаването през най-студените дни, съобщиха от регулатора. Най-голям е броят на жалбите срещу топлофикационните дружества през февруари и март 2018 г. - съответно 30 и 35. Най-малко жалби са постъпили в началото на отоплителния сезон - за последното тримесечие на 2017 г. те са общо 48. Извършеният анализ показва, че относително най-висок е делът на жалбите и сигналите, свързани с дяловото разпределение на топлинната енергия, което е основа за изготвяне на месечните и изравнителни сметки – техният брой е общо 46. За влошено качество на топлоснабдяването са сигнализирали 24-ма потребители, а 23-ма са поискали информация или становище. За разглеждания период постъпилите жалби срещу действията на фирми, извършващи дялово разпределение на топлинна енергия са 9 и по тях Комисията няма правомощия да се произнася. Съществен спад бележат жалбите, свързани с присъединяване, изкупуване на енергийни обекти, качество на търговските услуги и несъгласие с нормативната уредба. За периода октомври 2017 г. - април 2018 г., най-много 73 от жалбите у нас са срещу „Топлофикация София“ ЕАД, което е 49,6% от общия брой. 27 са оплакванията срещу „Топлофикация Перник“ АД, свързани основно с аварията през февруари. По 10 жалби има срещу „Топлофикация Русе“ АД и срещу „ЕВН България Топлофикация“ ЕАД. 7 са жалбите „Веолия Енерджи Варна“ ЕАД, 5 срещу „Топлофикация ВТ“ АД във Велико Търново. По две жалби са получени в КЕВР срещу Топлофикация Плевен“ ЕАД и срещу „Топлофикация Сливен“ ЕАД и една - срещу „Топлофикация Бургас“ ЕАД. Във връзка със сигнали, постъпили от клиенти на „Топлофикация София“ ЕАД за високи сметки за топлинна енергия за март 2018 г., КЕВР извърши проверка по документи. Установено е, че за периода 17-26 април в дружеството са постъпили 26 писмени жалби, дружеството е отговорило по телефона на 755 въпроса за дяловото разпределение на топлинната енергия и на 552 запитвания за дължими суми за март. При проверките по писмените жалби не са констатирани грешки в прилагането на Методиката за дялово разпределение на топлинната енергия в сгради - етажна собственост, която е приложение към Наредба №16-334 от 2007 г. за топлоснабдяването, издадена от министъра на енергетиката. Основната причина за многобройните възражения на клиенти на „Топлофикация София“ ЕАД срещу фактурираната им топлинна енергия за март 2018 г. е фактът, че само 6% от битовите клиенти в София са заявили реален месечен отчет и получават фактури за реално потребената от тях топлинна енергия. Останалите получават месечни фактури, базирани на прогнозно потребление за съответния имот, съгласно Методика за дялово разпределение на топлинната енергия, по която Комисията няма правомощия да се произнесе. След отчет на средствата за дялово разпределение и изготвяне на изравнителните сметки, тези клиенти ще получат информация за реалното си потребление през отоплителния сезон 2017-2018 и действителните задължения към „Топлофикация София“ ЕАД.", "date": "2018.05.15", "title": "147 абонати се жалили от парното в КЕВР през сезона"}
{"url": "http://www.monitor.bg/bg/a/view/tokov-udar-srina-komputrite-na-vsichki-mitnici-povredata-predizvika-zadrystvanija-po-gkpp-tata-na-kulata-opashkata-ot-tirove-e-nad-10-km-99529", "text": "Среднощен внезапен токов удар срина цялата компютърна система на Агенция “Митници”. Повредата е станала в централния офис. Проверките и пропускането на автомобилите на излизането от България се извършват ръчно, което създава големи проблеми на граничните пунктове. „На ГКПП-Кулата леките автомобили преминават бързо, но за камионите не е така. Към 11:00 часа опашката от ТИР-ове на изхода за Гърция е вече близо 10 км“, информира Лора Любенова, говорител на главна дирекция Гранична полиция към МВР. По късно от пресцентъра на приходното ведомство уточниха, че специалистите на агенцията работят по проблема. Не уточниха обаче кога ще могат да го отстранят. Според тях в последните години не е имало подобен проблем. Преди време е имало срив в компютърната система на гранична полиция, уточниха от пресцентъра на митниците. Собственици на превозвачески фирми от Хасково съобщиха за \"Монитор\", че на ГКПП \"Капитан Андреево\" също вече се е образувала опашка от над 10 км, като сутринта е била вече 7 км, но заради увеличения трафик има риск да продължи да се увеличава. От митницата обяснили на шофьорите, че системата за обработка на документите работела на авариен режим.", "date": "2018.05.15", "title": "Токов удар срина компютрите на всички митници (ОБНОВЕНА)"}
{"url": "http://www.monitor.bg/bg/a/view/obshtina-varna-zapochva-kampanija-za-nabirane-na-dobrovolci-99530", "text": "Община Варна започва кампания за набиране на младежи на възраст между 16 и 29 години за полагане на доброволчески труд в местни неправителствени организации и институции в сферите на екологията, изкуството, културата, опазването на историческото наследство, спорта и туризма, медийното обслужване, социалните дейности и други, съобщиха от общинската дирекция „Образование и младежки дейности“. Регистрираните доброволци ще бъдат ангажирани от 4 до 6 часа на ден, 5 дни седмично за период от един до два месеца през лятото в неправителствена организация, съобразно заявените предварително интереси. Те ще получават средства от организацията за дневни разходи и удостоверение за продължителността и естеството на доброволческия труд. Заявилите желание да упражняват доброволчески труд ще имат възможност в рамките на 2 до 4 седмици по 4 часа на ден през летните месеци да трупат професионален опит в избрана от тях институции, без да получават средства за дневни разходи. Крайният срок за подаване на заявления е 30 май.    ", "date": "2018.05.15", "title": "Община Варна започва кампания за набиране на доброволци "}
{"url": "http://www.monitor.bg/bg/a/view/dva-dni-tapi-v-sofija-zaradi-sreshtata-es-zapadni-balkani-99532", "text": "В следващите два дни десетки улици в София ще бъдат затворени и от “Москвоска” 33 призовават хората да не използват личните си автомобили. Причината е срещата на върха ЕС-Задпани Балкани, която ще се проведе на 16 и 17 май в столицата.  В София ще се забрани престоят и паркирането на пътни превозни средства в следните участници: - От 08.00 часа на 15.05.2018 г. до 20.00 часа на 17.05.2018 г. по: - бул. „Джеймс Баучер” между бул. „Черни връх” и ул. „Червена стена”; - ул. „Червена стена” между бул. „Джеймс Баучер” и ул. „Петър Станчев”; - ул. „Петър Станчев” между бул. „Джеймс Баучер” и ул. „Червена стена”. - От 08.00 часа на 16.05.2018 г. до 20.00 часа на 17.05.2018 г. по: - ул. „Аксаков” между ул. „Цар Иван Шишман” и бул. „Васил Левски”; - паркинга на пл. „Народно събрание”; - От 08.00 часа на 16.05.2018 г. до 20.00 часа на 17.05.2018 г. по ул. „Ген. Й. Гурко” между ул. „Дякон Игнатий” и ул. „Кн. Александър І”. - От 08.00 часа на 16.05.2018 г. до 20.00 часа на 17.05.2018 г. на паркинга пред хотел „София Балкан“. - От 08.00 часа на 16.05.2018 г. до 20.00 часа на 17.05.2018 г.: - на паркинга пред хотел „Хилтън”; - по ул. „Астана” между бул. „България” и Национален музей „Земята и хората“. - От 08.00 до 20.00 часа на 16.05.2018 г.: - на пл. „Гина Кунчева”; - по ул. „Московска” между бул. „Васил Левски” и ул. „Дунав”; - по ул. „Дунав” между пл. „Св. Александър Невски” и ул. „Московска”; - на паркинга на пл. „Св. Александър Невски” между ул. „Дунав” и ул. „Оборище”, североизточната част; - на паркинга на бул. „Васил Левски” между пл. „Васил Левски” и ул. „Оборище”; - на северозападната дъга на пл. „Св. Александър Невски” между ул. „11-ти август” и ул. „Оборище”, с изключение на автомобилите на служителите на Столична община. - От 08.00 до 20.00 часа на 16.05.2018 г. на паркинга пред Резиденция Бояна (успоредно на Околовръстен път между пътен възел ул. „Даскал Стоян Попандреев”, Околовръстен път и ул. „Габровица”). - От 12.00 до 20.00 часа на 16.05.2018 г. на ул. „Московска” между ул. „Георги Бенковски” и бариерата на Британското посолство. - От 08.00 до 22.00 часа на 16.05.2018 г. по: - ул. „Шипка” между ул. „Кракра” и ул. „Сан Стефано”; - ул. „Кракра” между ул. „Шипка” и локалното пътно платно на бул. „Цар Освободител”. - От 08.00 до 23.00 часа на 16.05.2018 г. по: - ул. „Ген. Йордан Венедиков”; - локалното пътно платно на бул. „Цариградско шосе” между ул. „Ген. Йордан Венедиков” и бул. „Цариградско шосе”; - пътния участък между бул. „Асен Йорданов”и северозападния автомобилен подход за „Техн Парк София”. - От 08.00 до 22.00 часа на 16.05.2018 г. по ул. „Братя Миладинови” между бул. „Александър Стамболийски” и ул. „Позитано”. От 00.00 часа до приключване на мероприятието на 17.05.2018 г. на бул. „Витоша” между бул. „Патриарх Евтимий” и бул. „Пенчо Славейков”. От 08.00 часа на 16.05.2018 г. до 20.00 часа на 17.05.2018 г. се забранява влизането на пътни превозни средства по ул. „Астана” между бул. „България” и Национален музей „Земята и хората“. От 08.00 часа до приключване на мероприятието на 17.05.2018 г. се забранява влизането на пътни превозни средства по бул. „Витоша“ между бул. „Патриарх Евтимий” и бул. „Пенчо Славейков”, с изключение на превозните средства на масов градски транспорт. Временно ще се ограничава движението на моторни превозни средства в горепосочените участъци, по необходимост и по преценка на отдел „Пътна полиция” при СДВР.", "date": "2018.05.15", "title": " Два дни тапи в София заради срещата ЕС-Западни Балкани"}
{"url": "http://www.monitor.bg/bg/a/view/razdavat-na-turistite-v-hotelite-bezplatni-karti-na-varna-99534", "text": "И тази година чуждестранните летовници във Варна ще имат възможност да ползват безплатни карти и пътеводители за града. Това съобщи ръководителят на Туристическия информационен център, Тихомир Патарински. Картите и рекламните материали ще бъдат разпространени в различни хотели, както във Варна, така и в близките курортни комплекси с голяма концентрация на туристи през летния сезон. Броят на картите, които ще бъдат разпространени тази година, още се уточнява. Те ще съдържат информация на руски, английски и немски език. Повечето от брошурите на Информационния център са преведени също на румънски и френски език. Миналата година при подобна инициатива на Центъра, на рецепциите на 350 места за настаняване, на летовници бяха предоставени печатни и рекламни материали за града. Само през зимните месеци на тази година от Центъра са изпратили безплатни карти и пътеводители по електронната поща на над 200 чужденци, които са ги потърсили, за да се подготвят за лятната си почивка във Варна.", "date": "2018.05.15", "title": "Раздават на туристите в хотелите безплатни карти на Варна"}
{"url": "http://www.monitor.bg/bg/a/view/naum-shopov-mladshi-kani-na-blagotvoritelna-trenirovka-99533", "text": "Звездата от „Откраднат живот“ Наум Шопов-младши ще участва в благотворителна кросфит тренировка, чиято цел е набирането на средства за лечението на малкия Никола Беженаров. 5-годишното дете страда от спинална мускулна атрофия и се нуждае от лечение, струващо около 120 хиляди долара. Екранният доктор Тасев призова всеки, който иска да помогне на Никола да се присъедини към него на стадион „Раковски“ на 20 май от 9,30 ч. Освен него, в благотворителната инициатива взимат участие още бившият футболен национал Благой Георгиев-Джизъса и кросфит треньора Валентин Робов. „Нека да потренираме заедно и да помогнем на Никола и семейството му в трудната битка!”, призовава още Шопов-младши. Междувременно сюжетът на новите епизоди на „Откраднат живот“ ще поставят любимата на героя му – коремния хирург Тасев, пред нови изпитания. След като се опита да избяга от съпруга си, бременната Ина Фотева (Ирина Митева) ще бъде заловена от охраната на бизнесмена. В отчаянието си финансовият директор на „Свети Кирил“ ще обмисли да махне детето, а какво решение ще вземе, ще разберем в епизодите на медицинската драма тази седмица.", "date": "2018.05.15", "title": "Наум Шопов-младши кани на благотворителна тренировка"}
{"url": "http://www.monitor.bg/bg/a/view/nina-dobrev-iznenada-majka-si-mihaela-99531", "text": "С трогателно обръщение и връщане към старите ленти Нина Добрев зарадва майка си Михаела. Поводът е денят на майката, който в САЩ се отбеляза вчера, а актрисата с български корен изрази любовта си в социалните мрежи. гласи част от изповедта й. В профила си в Инстаграм звездата от „Дневниците на вампира“ сподели редица фотографии с Михаела, а феновете отбелязаха, че приликата между двете е поразителна. Почитателите на Добрев у нас пък вече тръпнат в очакване да се завърне на родна земя. Въпреки натоварения си график, да се отбива в България поне веднъж годишно е традиция за Нина, чието семейство се установява в Канада, когато е едва на 2 години. сподели преди време в интервю актрисата.      ", "date": "2018.05.15", "title": "Нина Добрев изненада майка си Михаела"}
{"url": "http://www.monitor.bg/bg/a/view/diljana-popova-iska-oshte-deca-99535", "text": "Да увеличи семейството си с няколко малчугана би било сбъдната мечта за Диляна Попова. Моделът с поразяващо сини очи се надява поне още веднъж да гушне рожба, тъй като смята майчинството за прекрасно. разказа пред сп. LOVE style тя. Красавицата признава, че 3-годишният й син прилича външо 99 % на баща си - актьорът Асен Блатечки, а вътрешно и емоционално е на нея, защото е чувствителен, раним, бързо се натъжава и разплаква. разкри още тя. Междувременно Попова не желае да коментира любовния си живот, но е категорична, че скоро не би вдигнала сватба. Това за нея това би бил подарък на по-късен етап от живота й, предимно за да се види в булчинска рокля.  ", "date": "2018.05.15", "title": "Диляна Попова иска още деца"}
{"url": "http://www.monitor.bg/bg/a/view/bg-ejednevnik-s-prestijna-nagrada-ot-es-99536", "text": "Кампанията „Чудесата на България“ на българския в. „Стандарт“ е сред носителите на наградата на ЕС за културно наследство. Тя е отличена в категорията „Изключителен принос“ като се нарежда сред 29-те лауреати от 17 страни, които ще получат призове в рамките на официална церемония в Берлин. Датата е 22 юни, а в ролята на домакини на събитието ще влязат европейският комисар Тибор Наврачич и маестро Пласидо Доминго. „Културното наследство във всичките му форми е сред най-големите богатства на Европа. То изгражда мостове между хората и общностите, както и между миналото и бъдещето. То е в сърцевината на нашата идентичност като европейци и има важна роля за социалното и икономическото развитие. Поздравявам победителите за 2018 г. в конкурса за наградата на ЕС за културно наследство/наградите на Europa Nostra и техните екипи за тяхната изключителна и новаторска дейност. Благодарение на техния талант и всеотдайност бяха съхранени и възродени за нов живот многобройни европейски културни съкровища. И което е най-важно — тяхната работа дава възможност на хора от всякакви среди да откриват, проучват и влизат в допир с нашето богато културно наследство, напълно в духа на Европейската година на културното наследство, която отбелязваме през 2018 г.“, заяви Наврачич. По време на церемонията ще бъдат обявени и седемте лауреати на голямата награда (всеки от които ще получи 10 хиляди евро), както и носителят на наградата на публиката, онлайн гласуването за която вече стартира. Почетен гост на официалното събитие ще бъде и президентът на Федерална република Германия, д-р Франк-Валтер Щайнмайер, в качеството си на патрон на Европейската година на културното наследство в Германия. Победителите ще представят своите постижения в областта на културното наследство на Панаира на високите постижения в Allianz Forum на 21 юни. Те също така ще участват в различни други прояви на срещата на високо равнище за европейското културно наследство под надслов „Споделяне на наследството – споделяне на ценностите“, която ще се проведе от 18 до 24 юни в Берлин. Сред примерите за изключителните „истории на успеха“, свързани с европейското културно наследство и отличени през 2018 г. са реставрирането на византийска църква в Гърция и нейните уникални стенописи от 8—9 век, осъществено благодарение на ползотворното сътрудничество между гръцки и швейцарски организации; разработването на нов метод за консервация на наследството от европейски исторически къщи, резултат на съвместните усилия на пет институции от Франция, Италия и Полша и др. Организирана съвместно от Europa Nostra, Германския комитет за културно наследство (DNK) и Фондацията за културно наследство на Прусия (SPK), първата по рода си среща на високо равнище в Берлин има за цел да способства за създаването на амбициозна европейска програма и план за действие в областта на културното наследство като трайна следа от Европейската година на културното наследство.", "date": "2018.05.15", "title": "БГ ежедневник с престижна награда от ЕС"}
{"url": "http://www.monitor.bg/bg/a/view/idealnijat-ordiovyr-e-kiselo-mljako-99537", "text": "Американски диетолози препоръчаха да ядем кисело мляко като ордьовър преди всяко хранене, защото то сваля кръвното налягане, предотвратява артрита и нормализира бактериите в храносмилателната система, съобщи в. \"Дейли мейл\". Дори при хората, които ядат много месо и въглехидрати, киселото мляко ограничава възпаленията, предизвикани от наситените мазнини. Учените от университета на Уисконсин-Медисън са работили със 120 жени в предменопауза. Те са поискали от половината, които били или със затлъстяване, или с нормално тегло, да ядат по 340 гр нискомаселно подсладено кисело мляко дневно. Други 60 трябвало да ядат същото количество продукти без мляко. Изследването е поредното, което показва, че ферментиралите млечни продукти като киселото мляко и сиренето, имат благотворен ефект върху състоянието на храносмилателната система и ограничават възпаленията. Това противоречи на разпространените препоръки да бъдат избягвани млечните продукти. \"Наблюдавахме незабавен ефект, който продължи девет седмици - каза ръководителят на екипа д-р Брад Болинг. - Предполагаме, че с времето той ще се увеличава\". Учените установиха значителен спад на молекулите, сигнализиращи за възпаление, в кръвта на участничките на режим с кисело мляко. Освен това то подобрява метаболизма на глюкозата на доброволките със затлъстяване и ускорява спада на нивата на глюкозата след хранене. Времето, по което се яде киселото мляко, не е важно, уточниха учените. От ключово значение е да се приемат добри бактерии заедно с нормалната храна. Изследването не поставя и горна граница на приеманото кисело мляко дневно. Учените са се спрели на количество от 340 гр, защото това е половината от препоръчваното за дневна дажба на млечни продукти в САЩ. Хроничното възпаление се свързва със затлъстяване, метаболитен синдром, сърдечносъдови и други заболявания.", "date": "2018.05.15", "title": "Идеалният ордьовър е кисело мляко "}
{"url": "http://www.monitor.bg/bg/a/view/remontirat-varnenski-bolnici-s-obshtinsko-finansirane-99528", "text": "Започват ремонтите във варненските лечебни заведения, за които с решение на местния парламент беше осигурено общинско финансиране. Това съобщи на среща с варненци доц. Антоанета Цветкова, общински съветник и председател на комисията по здравеопазване към ОбС-Варна. С подкрепата на община Варна стартира ремонт на родилното отделение и неонатологията в МБАЛ „Света Анна“, за което в бюджет 2018 бяха заделени 550 000 лв. 200 000 лв. от тях ще бъдат вложени в закупуването на техника и инструментариум за нуждите на клиниката по ортопедия и травматология в болницата. Доц. Цветкова посочи още, че ремонт предстои да започне и в болницата по акушерство и гинекология „Проф. д-р Димитър Стаматов“, за която са осигурени 1,3 млн. лв. 400 000 лв. от тях са предвидени за медицинска апаратура, а останалите са за ремонт на сградата. Сред големите инвестиции в общинското здравеопазване са и закупуването на нова  лапароскопска и ендоскопска апаратура на Онкоболницата, за която Общинският съвет отпусна 500 000 лв. „Тъй като превенцията е изключително важна част от грижата за здравето, запазихме всичките 7 профилактични програми, финансирани от общината. Продължаваме и финансовото подпомагане за ин-витро процедури на двойки с репродуктивни проблеми. За целта в бюджета са заложени близо 300 000 лв. Предвидени са средства и за здравни помощи на нуждаещи се варненци. На 16 май във Варна ще се проведе кръгла маса, на която ще се дискутират нарушенията на съня, като фактор за възникването на инциденти на пътя. Форумът се организира от здравната дирекция към общината и ресорната комисия към ОбС, съвместно със специалисти от Медицинския университет в града. Във фокуса на дискусията ще бъде въвеждането на скринингови програми за анализ на съня на всички рискови групи шофьори, анонсира доц. Цветкова. Тя уточни, че подобна програма е въведена във Варна от миналата година, а анализът на резултатите, е предпоставка усилията в тази посока да продължат и занапред.", "date": "2018.05.15", "title": "Ремонтират варненски болници с общинско финансиране   "}
{"url": "http://www.monitor.bg/bg/a/view/velingradchani-branjat-belodrobnata-bolnica-v-grada-99518", "text": "Над 700 подписа събраха досега жителите на Велинград с искане да се запази статута на Белодробната болница „ Света Петка Българска“ в града.  Инициативата е на местното гражданско сдружение“ Да поработим за Велинград“ с председател София Ключкова. В социалните мрежи е пусната и електронна петиция срещу заповедта на здравния министър от 29 март т.г., според която лечебното заведение може да приема безплатно само пациенти с над 50% нетрудоспособност, и то за болести на дихателните пътища. „Не бихме искали да достигаме белодробна недостатъчност над 50%. Бихме искали да бъдем излекувани преди това, за да сме пълноценни и работоспособни хора“. Според местните министерското разпореждане е „геноцид и дискриминация спрямо болните“. Не може да се излекува пневмония за 7 дни, бронхит за 3 дни и други белодробни болести,,затова в санаториума се приемат  за  продължително лечение и рехабилитация до пълно оздравяване, категорични са недоволните от заповедта на министъра на здравеопазването. „Протестираме за налаганите противочовешки правила от МЗ! Тази болница и Общинската болница във Велинград са от изключителна важност за града и държавата като стратегически обекти“ – пише в обръщението към петицията. Белодробна болница „Света Петка Българска“ в курортния град  е една от само трите в цяла България, специализирани в долекуване и рехабилитация на хора с тежки дихателни заболявания. Петицията ще бъде изпратена до Министерство на здравеопазването, омбудсмана, президента, парламентарната комисия по здравеопазване, Общинския съвет във Велинград, кметът на града, обществеността и медиите.", "date": "2018.05.15", "title": "Велинградчани  бранят Белодробната болница в града"}
{"url": "http://www.monitor.bg/bg/a/view/nzok-plashta-dylgovete-si-kym-chujdestranni-fondove-99511", "text": "Надзорният  съвет на НЗОК е решил на свое заседание да бъдат приведен в пълен размер предвидените в погасителния план на задълженията към германски фондове. Става въпрос за 35 385 484 лева. Средствата, планирани за заплащане на неприключени суми по искове от други държави членки на ЕС, са в размер на 68 300 хил. лв. Планът предвижда през 2018 г. да бъдат изплатени по искове на други държави още 32 914 516 лв., от които: на Австрия - 6 379 204 лв., на Холандия – 1 742 797 лв., на Кипър – 289 567 лв., на Швейцария – 493 691 лв. В плана НЗОК залага средства в размер на 700 000 лв. за възстановяване на извършени разходи от осигурени лица за спешна и неотложна помощ при престой в друга държава членка на ЕС и 4 000 000 лв. за заплащане на договорни партньори на институцията за оказана медицинска помощ на чужди осигурени граждани по време на престоя им в България. Общо по плана за 2018 г. са разпределени определените със Закона за бюджета на НЗОК за 2018 г. средства в размер на 73 000 000 лв. за здравноосигурителни плащания за медицинска помощ по реда на правилата за координация на системите за социална сигурност.  ", "date": "2018.05.15", "title": "НЗОК плаща дълговете си към чуждестранни фондове "}
{"url": "http://www.monitor.bg/bg/a/view/rahoj-pristiga-na-vizita-u-nas-trygva-si-predi-sreshtata-na-vyrha-99521", "text": "Испанският премиер Мариано Рахой пристига у нас на двудневна визита. Той ще е в България по покана на минитър-председателят Бойко Борисов. Наред с това в сряда Рахой ще присъства на неформалната среща и работна вечеря между лидерите на държавите членки на Европейския съюз. На нея основна тема ще бъде дигиталната икономика, ядреното споразумение с Иран, както и дали ще има резипрочни мерки, ако американският президент осъществи идеята си да наложи мита върху европейската стомана и алуминий. Самата вечеря предшества Срещата на върха, която трябва да се проведе в четвъртък в София, на която трябва да присъстват и лидерите на 6-те страни от Западните Балкани. Една от тях е Косово, чието присъстие предизвика напрежение сред част от страните от ЕС, в това число и Испания. Дори се заговори, че страната ще бойкотира срещата и няма да присъства на нея. Оказа се,че Рахой наистина няма да остане, но все пак Официален отказ не е получаван, но според чуждестранни медии заради Рахой общите документи ще бъдат леко коригирани и вместо „държавните и правителствени лидери“, ще бъдат заменени с „лидери“. Самата среща на 17 май пък трябва да приключи с т.нар. декларация от София, с която още веднъж да потвърдят европейската перспектива пред страните от Западните Балкани. Наред с нея ще има и анекс, в който ще бъдат изброени и конкретните транспортни проекти, които ще осигурят свързаност в региона и ще бъдат със хибридно финансиране от ЕС и няколко международни банки - Световна банка, Европейска инвестиционна банка, Европейска банка за възстановяване и развитие На самия форум ще бъде дадено началото и на първия съвместен проект – ще се подпише меморандум за газовата връзка между България и Сърбия. Отделно от това на 16 май в София ще има две конферецнии, посветени на Западните Балкани и срещи на двете най-големи европейски партии - ЕНП и ПЕС.  ", "date": "2018.05.15", "title": "Рахой пристига на визита у нас, тръгва си преди срещата на върха"}
{"url": "http://www.monitor.bg/bg/a/view/praven-svjat-s-otvoreno-pismo-do-vss-sydii-ni-okazvat-bezprecedenten-natisk-99520", "text": "Отворено писмо до Висшия съдебен съвет и правосъдния министър публикува сайтъ . В него се алармира, че в последните месеци интернет страницата е обект на „безпрецедентен натиск, оказван от група български съдии“, чиято цел е да се ограничи публикуването на критични журналистически материали и анализи. Поводът за писмото е, че дейността на „Правен свят“ бе обект на обсъждане на няколко заседания на съдийската колегия на ВСС, председателствана от шефа на Върховния касационен съд Лозан Панов. „Безпрецедентно за практиката на ВСС, но е факт, че от досега проведените за 2018 г. общо 14 заседания на Съдийската колегия, в около 1/3 от тях сайтът е обект на дискусии, съдържащи понякога неприемливи внушения и коментари, провокирани именно от определящия предварителния дневен ред председател на колегията“, алармират от „Правен свят“, като посочват, че очевидно се правят опити за въвличането на ВСС в организирана кампания по ограничаване на една от основните демократични ценности – свободата на словото. „Правен свят“ не е единствената медия, чиито критични материали и разследвания са били подлагани на дискусии в  . На заседанието й на 8 май, по стар обичай Лозан Панов се пробва да поиска цензура над неудобните медии, като чрез ССБ поиска съдийската колегия да излезе със становище за две публикации освен в Правен свят и в ПИК. Кадровиците обаче не успяха да стигнат до единомислие по отношение на текста на становището.    ", "date": "2018.05.15", "title": "Правен свят с отворено писмо до ВСС: Съдии ни оказват безпрецедентен натиск"}
{"url": "http://www.monitor.bg/bg/a/view/do-50-000-lv-globa-za-stroitelstvo-prez-sezona-v-kurortite-kraj-varna-99523", "text": "До 50 000 лв. е глобата от 15 май за нарушаване на забраната за извършването на всички видове строителни и монтажни дейности на територията на курортните комплекси край Варна „Златни пясъци“, Св. Св. Константин и Елена“, „Чайка“, и курортните зони „Прибой“ и „Манастирски рид“. Забраната е във връзка със заповедта на кмета на Община Варна, Иван Портних за нормалното протичане на летния туристичеки сезон и е в сила до до 1 октомври. С нея се спира достъпът на тежка строителна механизация и на всякакви превозни средства, доставящи строителни материали в изброените комплекси и зони. Изключение се допуска за неотложно аварийно-ремонтни дейности, съгласно чл. 15 от Закона за устройство на Черноморското крайбрежие. Заповедта е от началото на май и в нея се допускаше двуседмичен гратисен период, в който възложителите и изпълнителите на незавършени строежи трябваше да предприемат необходимите мерки за ограждане и обезопасяване на строителните обекти, да демонтират временно поставените обслужващи съоръжения, които са извън границата на строителната площадка, както и да почистят и възстановят нарушените в резултат на строително-монтажните работи, тротоари и пътни настилки около строежите. Засегнатите от строителството зелени площи все още не са почистени от строителни отпадъци, не са обработени и засадени със съответния вид декоративна растителност, показаха наши проверки. На територията на Златни пясъци и Св. Константин има по 7 недовършени строителни обекти, някои от които след 15 май ще влязат в нарушение на заповедта и на основание на чл. 23 във връзка с чл. 15 от ЗУКЧ. От утре започват проверките и тогава физическите лица в нарушение ще отнесат глоби от 1000 до 10 000 лева, а едноличните търговци и юридическите лица ще бъдат санкционирани с 10 000 до 50 000 лева.", "date": "2018.05.15", "title": "До 50 000 лв. глоба за строителство през сезона в курортите край Варна"}
{"url": "http://www.monitor.bg/bg/a/view/prokuraturata-ima-opasnost-ot-novo-prestyplenie-monah-veliko-poiska-arest-za-sebe-si-imalo-opasnost-semejstvoto-na-jertvata-da-go-linchuva-99527", "text": "Велико Лефтеров -  36-годишният мъж, който в събота намушка 28-годишен циганин след спречкване в кв. \"Гривица\" в Шумен остава в ареста за постоянно. Това реши във вторник Шуменският окръжен съд, а мярката \"Задържане под стража\" поискаха в единомислие прокуратурата, защитата и самият \"Монах Велико\", както се подписва в социалните мрежи Лефтеров. Прокуратурата поиска задържане под стража за Велико след като преди два дни му повдигна обвинение по чл. 115 от Наказателния кодекс за умъртвяване на 28 годишния Митко Боянов. Прокурор Даниел Шостак поиска най-тежката мярка за неотклонение заради наличието на всички предпоставки за налагането и - високото наказание, предвидено от НК - опасността Лефтеров да се укрие - живял е дълги години в чужбина, както и да извърши ново престъпление. Повод за последното предположение станаха заканите, които \"Монах Великов\" е сипел в дните преди убийството както в кв. \"Гривица\", където живеел напоследък, така и в социалните мрежи. Пак в интернет и по градинките се канел да запали джамията в квартала или да свали високоговорителите и от минарето. Въпросът с психичното здраве на Велико Лефтеров беше разискван при гледането на мярката дотолкова, доколкото обвинението съобщи, че ще бъде изготвена пълна психиатрична експертиза на обвиняемия в специализирано заведение от няколко експерти. Според прокурор Шостак обаче Лефтеров бил психично здрав и за това свидетелствал опитът му веднага след убийството да укрие ножа. Подхвърлил го под една кола близо до храстите в градинката, но свидетел видял и казал на полицията. За психиатрично освидетелстване настоя и защитата, въпреки че в разговор със своя адвокат \"Монах Велико\" твърдял, че е абсолютно здрав и вменяем. Прокуратура и защита се разминаха във вижданията си за бъдещето на обвинението. Според прокурор Шостак то можело да се преквалифицира към чл. 116 - предумишлено убийство, докато според адвоката на Лефтеров работата можело да отиде към чл. 118 - убийство в състояние на раздразнение или 119 в състояние на неизбежна отбрана. - единствено успя да каже от мястото си Велико Лефтеров, докато защитникът му разглеждаше възможните варианти за преобразуване на обвинението. \"Монах Велико\" поиска да остане в ареста до изготвянето на психиатричната му експертиза. Адвокатът му също настоя за това,  тъй като фамилията на жертвата била афектирана и можело да се стигне до саморазправа с извършителя. До събота Велико Лефтеров не е имал сблъсък със закона нито у нас, нито в чужбина, където е работил през последните години, коментира пред репортери адвокат Живко Жечев. Жечев дава вяра на думите на клиента си за неизбежна отбрана заради многото рани и травми, които имал по цялото си тяло. В събота вечерта Лефтеров бил освидетелстван, а във вторник се яви със синина под дясното око и позараснали рани по ръцете и краката.", "date": "2018.05.15", "title": "Монах Велико поиска арест за себе си"}
{"url": "http://www.monitor.bg/bg/a/view/izvit-displej-i-glasov-kontrol-za-hp-envy-all-in-one-posledno-pokolenie-procesori-ot-intel-i-asistenta-alexa-na-amazon-v-novata-sistema-99524", "text": "Компютрите „всичко в едно” (AiO) са добър избор за потребители с ограничено пространство или тези, които искат да намалят значително броя на кабелите. Все пак ще е необходимо малко повече място, в жилищното пространство, за очаквания AiO компютър на HP. Не само, че е изграден около 34-инчов извит дисплей, но също така има и вграден Amazon Alexa. HP не разкрива, дали 34-инчовият извит дисплей на своя предстоящ AiO компютър ще поддържа по-добра разделителната способност от предшественика си, който е с 3.440 х 1.440 пиксела в аспект 21:9. Но потребителите ще може да си взаимодействате с извития 34-инчов дисплей на настолния AiO компютър Envy, като използват гласови команди, благодарение на интегрирания дигитален асистент Alexa на Amazon.  Светеща в синьо лента отпред означава, че Alexa е готова да помогне, като потребителите могат да взаимодействат с асистента по същия начин, както при други устройства, като например да проверят прогнозата за времето или да подредят любимата си музика. Плейлистите от смартфон може да бъдат предавани директно към AiO чрез Bluetooth за възпроизвеждане през високоговорителите на системата.  Заслужава да се отбележи, че звука на AiO Envy идва с любезното съдействие на Bang & Olufsen и се управлява посредством вдлъбната, чувствителна на допир повърхност в основата. Основата, поддържа също безжично зареждане и е покрита със стилно дърво. Потребителите може да очакват 8-мо поколение процесори от Intel, графика Nvidia GeForce GTX 1050, Gigabit Ethernet, модерните USB, Thunderbolt и HDMI портове и слот за SD карти. Вместо да разполага с уеб камера отпред, която винаги наблюдава, HP е избрал да включи камера, която се появява от корпуса на монитора, когато е необходимо, и после отново се прибира.  За съжаление, HP не разкрива точните спецификации на конфигурацията, а само съобщава, че новият извит 34-инчов ENVY AiO ще бъде в магазините по-късно през годината. Вероятно, системата ще бъде доста скъпа, като не извития 27-инчов вариант, очакван по-късно този месец, ще е с цена от $ 1.399.99.", "date": "2018.05.15", "title": "Извит дисплей и гласов контрол за HP Envy All-in-One "}
{"url": "http://www.monitor.bg/bg/a/view/tanciorkata-razbila-nosa-na-vrystnichka-ostava-v-aresta-99522", "text": "За нови 72 часа зад решетките остава танцьорката Габриела Медарова, която преди дни разби с юмрук напълно безпричинно, носа на връстничката си Катя Андреева, съобщи говорителят на Районната прокуратура в Пловдив зам.-районният прокурор Атанас Илиев. Във фаталната вечер на 11 май пострадалата празнувала в нощен клуб своя 21-и рожден ден. Около 2,50 часа отишла до тоалетната, на излизане от която получила юмрука в носа. Катя и Габриела не са имали преди този екшън някакви скандали. Двете не се познавали. Удареното момиче паднало на земята и от носа му бликнала кръв. В шока и болката си тя само чула, че спътник на Габриела Медарова я пита „Защо го направи?”. Пред полицията първоначално танцьорката Медарова се опитала да отрече какво е сторила. Твърдяла, че без да иска фраснала с вратата на тоалетната другото момиче. Но според свидетели нещата не стояли точно така и Габриела била арестувана първо за 24 часа, а във вторник арестът й бил удължен за нови три денонощия. Срещу Габриела Медарова, която е танцьорка в нощни клубове и студентка първи курс, е образувано бързо производство за нанесена лека телесна повреда по хулигански подбуди. Грози я затвор до 1 година или пробация. Младата жена се прочу през април, когато пияна и дрогирана помля с джипа на приятеля си 10 паркирани коли на ул. „Македония”. Тогава тя отново бе задържана и изкара в ареста близо 4 денонощия, след които плачеше неистово в съда и молеше да бъде пусната на свобода. Съдебните състави се смилиха над нея и я пуснаха от ареста срещу парична гаранция от 5 000 лева.", "date": "2018.05.15", "title": "Танцьорката, разбила носа на връстничка, остава в ареста (ВИДЕО)"}
{"url": "http://www.monitor.bg/bg/a/view/izpisaha-sharl-aznavur-ot-bolnicata-99525", "text": "Легендата на френския шансон Шарл Азнавур бе изписан от болницата снощи. Припомняме, че 93-годишният певец бе настанен в лечебно заведение в Южна Франция заради фрактура на раменна кост през уикенда. Той падна в имението си върху лявата си ръка и ще трябва да носи гипс до края на този месец. така представител на Азнавур успокои феновете, като се позова на становището на лекарите. Изпълнителят на La Bohème има предвидено турне в Япония от 21 до 23 май. Това лято той ще даде тон за песен още в Италия, Англия, Испания и Германия. Преди месец Шарл отмени свой концерт в Санкт Петербург, след като му прилоша по време на репетиция и отново бе хоспитализиран.  ", "date": "2018.05.15", "title": "Изписаха Шарл Азнавур от болницата"}
{"url": "http://www.monitor.bg/bg/a/view/pet-zvezdi-i-liga-oshte-mytjat-bydeshtoto-pravitelstvo-na-italija-99508", "text": "Аджамии се оказаха ония репортери – бързаци, които обявиха в понеделник сутринта, че привечер Луиджи Ди Майо и Матео Салвини ще запознаят президента Серджо Матарела с постигнатото от тях споразумение за съставяне на правителство. Оказа се, че такова споразумение няма, тъй като по време на визитите си при държавния глава първо лидерът на Движението „Пет звезди“ и после този на партията „Лига“ поискаха още време, за да се договарят по програмата на евентуалния кабинет. Въпреки очакванията на оградилите ги след срещите им журналисти, Ди Майо и Салвини не обелиха и дума за бъдещия премиер – поста, за който в публичното пространство на Апенините се появяват непрекъснато нови имена, шкартирани след това на бърза ръка. А лидерите на най-добре представилата се на вота на 4-ти март политическа сила „Пет звезди“ и на най-голямата формация в десницата на Силвио Берлускони – „Лига“, бяха обещали на сънародниците си до края на миналата седмица страната им да има правителство. В противен случай случай те трябваше да се откажат от намерението, но вместо да удържат на думата си, пожелаха държавният глава да им даде допълнителна възможност да се пазарят по програма и министри. В интерес на истината Ди Майо, Салвини и техните шерпи работиха здраво в Милано през уикенда, но изглежда не са постигнали съгласие по доста от двайсетината пункта в черновата на програмата им. Ако се вярва на изтеклата от кухнята на преговорите информация, двамата лидери са се споразумели по съкращаването на разходите за държавната администрация, по въвеждането на плосък данък от 15% за доходите до 80 хил. евро и 25% за тези над посочената сума, по въвеждането на т.нар. доход – гражданство за изгубилите работата си жители на Италия, по възрастта за пенсиониране и др. Разминаванията обаче оставали по не един и два проблема и сред тях на първо място е този за имиграционната политика, където „Лига“ желае „твърда ръка“, а „Пет звезди“ - „по-мек“ подход. Протакането пък на консултациите бе оценено от някои политически наблюдатели като „неприятно скърцане“ на общата каруца още преди тя да тръгне на път. Иначе обратно на писанията на мастити агенции и вестници от големите европейски столици, че „Пет звезди“ и „Лига“ били „антисистемни“ и „евроскептични“ формации, в общата им работа по съставянето на кабинет поне досега признаци за подобни напъни няма. Дори напротив – както Ди Майо, така и Салвини, подчертаха в изявления след срещите си с президента снощи, че евентуалното коалиционно правителство на техните партии ще бъде лоялно към ЕС и ще спазва всички международни споразумения на Италия. Като все пак двамата лидери обявиха, че те нямало да следват сляпо повелите на Брюксел, а щели да отстояват твърдо интересите на страната си особено в селското стопанство, риболова, опазването на природната среда и др. Междувременно европейската комисия изпрати послание до Рим да не се пипат постигнатите досега договорености с нея по въпросите на имиграцията и вътрешния дълг на Италия. Това вбеси Матео Салвини, който заяви на всеослушание, че евентуалното бъдещо правителство на „Пет звезди“ и „Лига“ няма да допусне повече намеса във вътрешните работи в Италия. Думите на Салвини накараха наблюдателите в Рим и в Милано да направят прогнозата, че опитът на двете формации да съставят правителство върви към провал.", "date": "2018.05.15", "title": "„Пет звезди“ и „Лига“ още мътят бъдещото правителство на Италия"}
{"url": "http://www.monitor.bg/bg/a/view/zrelishte-severna-koreja-zapochna-demontiraneto-na-jadrenija-si-poligon-99517", "text": "Северна Корея започна да разглобява съоръженията на площадката за ядрени опити \"Пхунгери\". Това се съобщава от портала 38 North, позовавайки се на доклада на изследователската група от Университета \"Джон Хопкинс\". Анализаторите са проучили сателитните фотографии от 7 май и са открили значителни промени в сравнение с предишните снимки. През това време са били разрушени няколко ключови сгради, премахнати са железопътни линии, водещи до планинската част на комплекса, видени са и няколко преобърнати вагона. В същото време входовете към тунелите остават отворени, няколко \"значими съоръжения\" остават недокоснати. Експертите смятат, че това е направено във връзка с предстоящите мероприятия с публичното закриване на \"Пхунгери\" в периода от 23 до 25 май. Двете Кореи се договориха да проведат среща на високо равнище утре. На нея ще бъде бъдат обсъдени необходими стъпки за изпълняване на обещанието за превръщане на Корейския полуостров в зона, свободна от ядрени оръжия, предадоха световните агенции, като се позоваха на комюнике на южнокорейското министерство на националното обединение. По-рано днес представител на ведомството съобщи, че Северът е предложил на Юга преговори на високо равнище утре. В комюникето се уточнява, че срещата ще се състои в граничното село Панминчжон. Северна Корея ще изпрати 29 официални лица от различни сфери начело с председателя на Комитета за мирно обединение на страната И Сон-гуон. Петчленната южнокорейска делегация ще бъде оглавена от министъра на националното обединение Чо Мьон-кьон. Северна Корея е насрочила за 23-25 май закриването на своя ядрен полигон, за да изпълни обещанието си да спре с ядрените опити. Това ще стане след корейската среща на върха в Панминчжон на 27 април и преди предвидената на 12 юни в Сингапур историческа среща между севернокорейския лидер Ким Чен-ун и американския президент Доналд Тръмп. Северна Корея вече е започнала подготвителни дейности по закриването на полигона Пунгери, съобщи специализирана изследователска група към американския университет \"Джон Хопкинс\". Междувременно Япония даде да се разбере, че ще работи заедно с Южна Корея и Съединените щати за пълно унищожаване на севернокорейския ядрен арсенал.", "date": "2018.05.15", "title": "Зрелище: Северна Корея започна демонтирането на ядрения си полигон "}
{"url": "http://www.monitor.bg/bg/a/view/izdirvaneto-na-bojan-petrov-den-posleden-na-kitajskite-spasiteli-99509", "text": "Днес е  последният ден на спасителната акция по издирването на Боян Петров от китайска страна.  Спасителите ще проверят места, които са встрани от традиционния маршрут. Това обяви половинката на Боян Петров – Радослава Ненова, в интервю за bTV. По думите й е възможно да е хлътнал в цепнатина, което се случвало често. Има различни начини за спасяване от пропадане, но не можем да гадаем –в планната може да се случи всичко, обясни тя и допълни, че за ъжаление, каквото и да се е случило, шансът за спасение вече е минимален. Е можах да взема решение за спиране на акцията – това ми подарява още един ден надежда, призна тя. Ненова сподели, че казва на детето им истината, но то също отказва да приеме, че баща му може да не се върне.", "date": "2018.05.15", "title": "Издирването на Боян Петров: Ден последен на китайските спасители"}
{"url": "http://www.monitor.bg/bg/a/view/deca-stanaha-pytni-policai-za-den-99512", "text": "Доброволците от Детското полицейско управление в Пазарджик участваха в съвместна акция със служители от сектор „Пътна полиция\". Децата от Начално училище „Никола Фурнаджиев“ раздадоха брошури  на водачи и пешеходци. Основната цел на акцията беше насочване на вниманието на шофьорите върху пресичащите хора на пешеходни пътеки, особено в зоните около училищата и детските градини.Доброволците дори подпомогнаха няколко майки с деца да преминат през натовареното с автомобили платно. Децата проявиха перфектно взаимодействие с „колегите“ си от „Пътна полиция“, спираха автомобили за проверка и раздаваха брошури в превантивни съвети свързани с опасностите, които крие улицата. Водачите от своя страна проявяваха внимание към децата, като с усмивка и готовност предоставяха документите си за проверка. Акцията приключи повече от успешно, създаде приповдигнато настроение у всички участници в нея.", "date": "2018.05.15", "title": "Деца станаха пътни полицаи за ден"}
{"url": "http://www.monitor.bg/bg/a/view/pametna-plocha-za-zapadnite-pokrajnini-arestuvana-na-granicata-99507", "text": "Паметна плоча, пътувала от България към Босилеград, е била задържана от сръбските власти, предава сайтът на сънародниците ни в Западните покрайнини Гласс-пресс.  Тя е трябвало да бъде поставена в памет на убитите българи в Първата световна война, но не е била допусната да мине браздата, твърдят от Демократичния съюз на сънародниците ни в Западните покрайнини. Това е вторият опит да бъде поставена подобна паметна плоча в Босилеград. Първият бе миналата година на 15 май,но отново се провали. Повторната изаботка е с пари, дарени от адвокатка от Кюстендил. След отказа на граничните власти да я допуснат плочата е оставена на ничията земя между двете държави. Според Гласс-Пресс заради случая генералният ни консул в Ниш Едвин Сугарев е пристигнал в Босилеград като е коментирал, че н може да се отнема нито плоча, нито каквото и да било друго имущество без да е представен протокол от митницата.", "date": "2018.05.15", "title": "Паметна плоча за Западните покрайнини арестувана на границата"}
{"url": "http://www.monitor.bg/bg/a/view/facebook-sprja-200-prilojenija-zaradi-lichnite-danni-99510", "text": "Facebook спря около 200 приложения след обвиненията за злоупотреби с лична информация от консултантската компания \"Кембридж Аналитика\", предаде ДПА. След като източник от \"Кембридж Аналитика\" заяви, че компанията неправомерно е използвала данните на милиони потребители на социалната мрежа за кампанията за Брекзит и предизборната кампания на президента на САЩ Доналд Тръмп, през март директорът на Facebook Марк Зукърбърг обяви, че ще има разследване, както и проверка на външните приложения. \"Процесът на разследване е в пълен ход\", заяви Facebook. В обхвата на разследването са попаднали хиляди приложения, \"а около 200 са временно спрени - в очакване на по-задълбочено разследване дали чрез тях не е злоупотребявано с данни\", допълни компанията. \"Където открием доказателства, че едни или други приложения наистина са злоупотребявали с лична информация, ще ги забраним и ще уведомяваме хората. На хората ще бъде показвано дали те или техни приятели са инсталирали приложение, чрез което да е злоупотребявано с информация преди 2015 г. - точно както направихме в случая с \"Кембридж Аналитика\", уточниха от компанията. Предполага се, че научен изследовател от сферата на психологията неправомерно е предавал информацията на \"Кембридж Аналитика\". Приложението събирало данни не само от стотици хиляди потребители на Facebook, които отговаряли на анкетни въпроси, но и информация за техните приятели, с което броят на засегнатите хора достига общо към 87 милиона души.", "date": "2018.05.15", "title": "Facebook спря 200 приложения заради личните данни"}
{"url": "http://www.monitor.bg/bg/a/view/servirat-se-sys-zelenchuci-i-se-prodavat-za-hiljadi-dolari-kitajci-kolekcionirat-kamyni-ot-meso-stranata-e-v-skalna-pyrjolesta-vojna-99501", "text": "Особено забавление имат мнозина през последните месеци - да събират, продават и разменят камъни, но не какви да е - а приличащи на меса.  Някои китайски колекционери на камъни предпочитат зеленикавия нефрит, други ахват при вида на варовик, но Цзян Суи е влюбен в парчета скала, които приличат на свинска пържола, съобщи wsj.com. Обектите на интереса на китаеца се намират на дъното на реката, която минава покрай дома му в Лушан, Централен Китай и имат розов или почти карамелов оттенък, напомняйки на вкусни парчета месо. Първо са били намерени на „Meat-Rock Mountain” (от англ. „Планина Месен Камък“). Местните вярват, че силните бури ги преместват от върховете на планината до речното дъно. В градчето Лушан, кръстено на великия китайски пълководец Ан Лушан, се намира и музей, показващ природното каменно богатство. Планува се построяването на още един. Сформиран е местен комитет, в който вече членуват стотици каменно-месни ентусиасти. Цзян, като най-добър оценител на скалните фрагменти в Лушан, е поканен да класифицира камъните и така да се създаде общо мнение какво е добър месен камък. Лушанският справочник за къмъните, приличащи на месни храни, съдържа над дузина категории и още толкова подкатегории. Вклчюнеи са критерии като доколко камъкът прилича на свинско, телешко или пилешко, колко е тлъсто, чисто, дали „кожата“ съдържа пори и т.н. Камъните се оценяват от 1 до 100. Севернокитайски колекционери обаче смятат, че Цзян не е е обективен и ще провъзгласи лушанските пържолести камъни за най-добри. „Ако Лушан иска да разпространи собствения си стандарт в държавата, ние няма да го позволим“ коментира 59-годишният Чжан Йаоуен от Северен Китай. Така се заформя месна война. Южните китайски провинции пък играят нечестно като сами оформят „пържолите“ си. Цзян Суй защитава града си с думите: „Може да не сме големи колкото Пекин или Шангхай, но камъните ни от месо са най-добрите в страната. Трябва да се гордеем“. Заложено е и друго освен колекционерската чест на двата региона. Лушанци се надяват, че камъните от месо ще доведат инвеститори и туристи. В Китай не е рядкост цели провинции да си слагат прякори, за да станат по-привлекателни. Най-запомнящите се примери са „Земята на желатина от магарешка кожа“, кръстен на известен китайски мехлем или „Земята на големите барабани“. На национално ниво цените на камъка от месо са се покачили многократно. Най-привичните на пържоли скали се продават за хиляди долари. Колекционерите снимат „съкровищата“ си на чинии, украсени със зеленчуци. Китай цени месните камъни от векове. Те са част от местна традиция, където се търсят правилните скали за медитация или за разкрасяване. Стойността им се измерва според това доколко приличат на каквото и да е – планина, или дори митични създания. Що се отнася до камъните от месо, скалата съдържа кварц и силициев двуокис, а червеният оттенък е заради много количество желязо, а течението по реките ги полира и стават изключително привлекателни. Най-известното парче скално месо е на 300 години. Парче яспис е оформено да изглежда като задушено свинско коремче и е подарено на династията Цин. В момента е на златен пиедестал в музей в Тайван.  ", "date": "2018.05.15", "title": "Китайци колекционират камъни месо"}
{"url": "http://www.monitor.bg/bg/a/view/operiraha-melanija-imala-obrazuvanie-v-bybrecite-99514", "text": "Първата дама на САЩ Мелания Тръмп е била оперирана успешно от доброкачествено образувание в бъбреците, предадоха световните агенции, като се позоваха на Белия дом. \"Тази сутрин (местно време в понеделник) първата дама Мелания Тръмп бе подложена на процедура по емболизация за лекуване на доброкачествен проблем в бъбреците. Процедурата се увенча с успех и нямаше усложнения\", каза в комюнике говорителката на съпругата на президента на САЩ Доналд Тръмп. 48-годишната Мелания, бивша словенска манекенка, е настанена във военната болница \"Уолтър Рийд\", в щата Мериленд, предградие на столицата Вашингтон. Повече подробности за състоянието й не бяха дадени. Според двама уролози, които не са запознати лично със случая, най-вероятно става въпрос за вид неканцерогенен (доброкачествен) бъбречен тумор, наречен ангиомиолипом, посочва Асошиейтед прес. Мелания Тръмп по всяка вероятност ще остане в болница до края на седмицата. Тя бе видяна за последно на обществено място в сряда - на събитие в Белия дом в чест на майки и съпруги на военни, отбелязва АП. Президентът на САЩ посети своята съпруга. Преди свиждането Тръмп определи процедурата като успешна и каза, че Мелания е в добро разположение на духа.Президентът на САЩ остана повече от един час при съпругата си и на излизане не направи изявление за медиите. Вицепрезидентът Майк Пенс разкри, че операцията е била планирана отдавна. \"Мелания вече се възстановява\", отбеляза той. Само преди дни първата дама Мелания Тръмп представи в Розовата градина на Белия дом програмата, по която тя ще работи и която е посветена на децата, предаде АП. Така тя последва примера на предишните първи дами Лора Буш и Мишел Обама, водещи кампании съответно срещу неграмотността и затлъстяването при подрастващите. Мелания Тръмп е избрала за лозунг на програмата си израза \"Бъди най-добър\". Тя заяви, че ще съсредоточи усилията си в три области, свързани с подрастващите - физическото здраве, социалните медии и злоупотребите с опиоиди. В речта, с която представи програмата, първата дама сподели, че е притеснена, че децата днес са по-малко подготвени да управляват емоциите си и често пъти прибягват до пристрастяващо или разрушително поведение, като например пристрастяване към дрога или тормоз над други деца. Мелания Тръмп призова възрастните да бъдат по-добри във възпитанието на децата относно важността на здравословния и балансиран живот. \"Нашата отговорност като възрастни е да припомним на децата, че когато говорят на висок глас, или пък са онлайн, те трябва да подбират грижливо думите си и да говорят с уважение и състрадание\", каза първата дама. Рейтингът на Мелания Тръмп не престава да расте, откакто мъжът й дойде на власт. Миналата година през януари той беше 47 процента, а днес е вече 57 процента.", "date": "2018.05.15", "title": "Оперираха Мелания "}
{"url": "http://www.monitor.bg/bg/a/view/izcheznaha-dve-bylgarki-v-sa-sht-99516", "text": "  Две българки, ученички в Rolling Meadows High School, са обявени за издирване от полицията в чикагското предградие Арлингтън хайтс. Натали Наскова, на 16 години, и Велина Шентова, на 18 години, са в неизвестност от няколко дни. Последната информация за тях е, че са били на училище, пише bg-voice.com. \"Моята дъщеря просто не се прибра\", казва Натали Пенчева, майка на Натали. \"Каза ми, че трябва да остане допълнително след училище, но така и не се прибра\", добавя майката. Тя се е чула по телефона с другото момиче в неизвестност Велина във вторник вечерта. \"Аз я молих, ако знае нещо за Натали, да ми каже, но тя заяви, че нищо не знае\". На следващата сутрин и тя изчезва безследно. Бащата на Велина, Делчо Шинтов, кара камион и не е бил в града по това време, но каза, че се е чул за последно с дъщеря си в сряда сутрин, когато тя му каза, че й е било лошо и че не и се ходи на училище. \"Аз и казах, че трябва да иде и тя ми каза добре, ще ида. Трябва да вземе изпити преди да си замине за България\" добавя Делчо. \"В много добри отношения сме с дъщеря ми\" добавя той. Също в сряда, в 10,30 преди обед му се обажда бащата на Натали с информация, че Велина не е отишла на училище. \"От тогава и звъня и до сега телефона й е изключен\", казва Делчо Шентов. Според него и това, което му е казано от разследващите, няколко момичета от училището на българките са казали на полицията, че са видели тийнейджърките на бензиностанцията на Old Wilky и Alngounquin Rd в Арлингтън Хайтс с мъж, видимо по-възрастен от тях, от латино произход. Към момента от полицията не дават никаква информация по разследването и не са пуснали дори съобщение към медиите. Родителите на двете момиче са силно разтревожени, тъй като с тях няма връзка от няколко дни. \"Телефоните и айпадите им са изключени, няма как да се проследят\", казва майката на Натали. \"Най-странното е, че уж са били на училище, а никой от техните съученици нищо не знае\", добавя Наталия Пенчева. \"Моля се само да са добре, дано да са някакви детски щуротии. Момичетата са хубави, те мислят още по детски\", са думите на разтревожената майка. От дома й липсват някои дрехи на дъщеря й, затова и майката се надява това е хлапашка постъпка и двете момичета да се приберат живи и здрави. Липсва и зелената карта на 16 годишната Натали, въпреки, че като юноша властите няма да и разрешат да напусне страната сама. Възможно е момичетата да са решили да избягат, но според майката без пари, не могат да стигнат далеч. Делчо Шентов казва че не е забелязвал никакъв знак, че дъщеря му Велина планира да бяга или иска да напусне дома си или града. \"На 22-ри има билет за България. На 24-ти нейния випуск има бал, купили сме обувки, чанти\", разказва бащата. Родителите молят ако някой има информация за момичетата незабавно да се обади на Arlington Heights Police Department на 847-368-5300. .", "date": "2018.05.15", "title": "Изчезнаха две българки в САЩ "}
{"url": "http://www.monitor.bg/bg/a/view/naryganoto-momche-ot-troleja-se-vyzstanovjava-99515", "text": "18-годишното момче, което беше прободено с нож вчера привечер в тролейбус в София, се възстановява. Това стана ясно на извънреден брифинг в Пирогов, където младият мъж е настанен.  „Състоянието на пациента е стабилно и няма пряка опасност за живота му. Напълно контактен е и е в съзнание“, каза доцент д-р Юлий Ванев, ръководител на Трета хирургична клиника на УМБАЛСМ „Н. И. Пирогов”. Той разкри подробности за състоянието на младежа, който беше намушкан от криминално проявен.  „Нараняването е едно и в областта на гръдния кош. Не мога да коментирам нищо повече осен здравословното състояние на пациента, за който се грижим и не мога да коментирам информация как се е стигнало до скандала. Младежът не е в реанимация и ще се лекува при нас между 3 и 5 дни, след което ще бъде освободен за домашно лечение“, разкри още доц. Ванев.  Инцидентът възникна на столичната спирка „Опълченска” в посока „Люлин”. Младежът направил забележка на група роми, които се хранели и плюели в превозното средство, като го замърсявали с люспи от семки. При слизането си от тролея въпросният младеж бил прободен с нож от друг мъж, който „защитил” нарушителите, макар да не е бил част от тяхната групичка. 33-годишният мъж е криминално проявен и регистриран за наркомания. При задържането му, състоянието му било видимо неадекватно.      ", "date": "2018.05.15", "title": "Наръганото момче от тролея се възстановява"}
