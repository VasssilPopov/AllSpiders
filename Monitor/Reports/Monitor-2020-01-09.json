{"url": "https://www.monitor.bg/bg/a/view/arestuvaha-ekoministyryt-neno-dimov-185409", "text": "Екоминистърът Нено Димов бе задържан за 24 часа след акция на МВР, ДАНС и спецпрокуратурата. Това потвърди говорителят на главния прокурор Сийка Милева. Това е първият арест на действащ министър.  По-рано вчера той беше привикан да дава показания в Специализираната прокуратура по повод водната криза в Перник и боклука от Италия. Показания даваха и бившата областна управителка на миньорския град Ирена Соколова, както и ексшефът на ВиК в града Иван Витанов. Главният прокурор Иван Гешев беше лично вчера в Перник, където се срещна с кмета Станислав Владимиров. „Освен разпити на свидетели в Перник се провеждат такива и в сградата на МОСВ. Едновременно с това в МОСВ се извършва проверка от служители на ДАНС и МВР във връзка с разпоредената от мен проверка, касаеща различните разрешителни за вноса на боклуци RDF. Това дали има задържани за 24 часа по ЗМВР ще стане ясно в рамките на деня“, заяви вчера главният прокурор. Премиерът Бойко Борисов също коментира акцията, след като участва в КСНС. „Борбата с корупцията има материални измерения. Колегите от МВР, БОП, ДАНС работиха много време. Подготвиха това, което считат достатъчно като материал. И оттам Само да ги поздравя, че така активно работеха. Ще говоря с коалиционните партньори, тези, които са пряко назначени, не ги коментирам. Дали си от ГЕРБ, БСП не трябва да значи нищо. Има свършена работа и несвършена работа“, заяви той. Първи за разпит е бил отведен бившият шеф на водното дружество в Перник. Витанов бил взет от дома си, а днес се очакваше той официално да бъде освободен от новия прокурист. Малко по-късно даваха обяснения Ирена Соколова, която подаде оставка като областен управител, както и бившият кмет на Перник Вяра Церовска. „Проведох среща с кмета на Перник, не съм се срещал с областния управител. Уведомих го, че по досъдебното производство се провеждат съответните действия. Благодаря на колегите от МВР, от ДАНС работят също много активно. Трагедията с водата в Перник, която се случи, това е битовизъм, но видях какво е положението в сградата на прокуратурата. Тук живеят хора с малки деца“, допълни Гешев. По думите му всяка държавна структура трябва да носи отговорност и изрази надежда кризата да бъде разрешена скоро. Той допълни, че Що се касае до яз. „Студена“, източването му било директно криминално престъпление. Следователи, агенти на ДАНС, КПКОНПИ и полицаи час по-късно влязоха в сградата на МОСВ. Те иззели десетки документи и от кабинета на министър Нено Димов. Малко по-късно той бе качен в бус на спецпрокуратурата и отведен за обиск в дома му, а оттам в НСлС. Документи бяха изземани и от сградите на ВиК-Перник и областната управа.", "date": "2020.01.09", "title": "Арестуваха екоминистъра Нено Димов"}
{"url": "https://www.monitor.bg/bg/a/view/ukrainskijat-samolet-svalen-sluchajno-ot-iranskata-protivovyzdushna-otbrana-185416", "text": "Украинският самолет, който катастрофира в Иран, при което загинаха всички 176 души на борда, най-вероятно е свален случайно от иранската ПВО, заявиха американски представители, цитирани от Ройтерс. Според един от източниците американски сателити са засекли изстрелването на две ракети малко преди самолетът да се разбие, последвано от свидетелства за експлозия. По думите на двама служители, на които се позовава Ройтерс, Вашингтон смята, че свалянето е станало погрешка. Няма коментар от Пентагона, но президентът Доналд Тръмп заяви пред репортери в Белия дом, че катастрофата може да е случайност, като добави, че има съмнения относно катастрофата, но отказа да уточни. На същата позиция са и източници от Ирак. Според американското издание Newsweek, които също така са разговаряли със служител на иракското разузнаване, полетът на Украинските международни авиолинии, който летеше от иранската столица за Киев, е бил ударен от ракетна система земя-въздух Тор-М1.", "date": "2020.01.09", "title": "САЩ и Ирак: Украинският самолет свален случайно от иранската противовъздушна отбрана"}
{"url": "https://www.monitor.bg/bg/a/view/bnt-vyzrajda-televizionnija-teatyr-185388", "text": "Телевизионният театър се завръща в ефира на БНТ1. Денят е понеделник, а часът – 22. Първата постановка, на която ще могат да се насладят зрителите пред малкия екран, е „Хъшове“ с режисьор Александър Морфов. Главните роли са поверени на Руси Чанев, Валери Йорданов, Чочо Попйорданов, Христо Мутафчиев и други. Февруари ще стартира с телевизионната постановка „Милионерът“ по едноименната комедия на Йордан Йовков. Междувременно стана ясно, че след два конкурса, един от които провален заради липса на желаещи, от БНТ най-накрая са намерили заместник на разследващия журналист Валя Ахчиева. Това е Богдана Лазарова, чието предаване \"Следите остават\" започва на 15 януари.", "date": "2020.01.09", "title": "БНТ възражда телевизионния театър"}
{"url": "https://www.monitor.bg/bg/a/view/betoniraha-kamennija-most-na-kolu-ficheto-v-drjanovo-185414", "text": "Каменният мост на майстор Колю Фичето, който е един от символите на родния му град Дряново, е бетониран. За това алармират група общински съветници от града. Според тях, освен че по този начин се унищожавал културно-историческият статут на съоръжението, това увреждало конструкцията му, правело го опасен и можело да допринесе за неговото по-бързо срутване и унищожаване.  Председателят на местния общински съвет Галин Герганов определя бетонирането на основите на конструкцията като вандализъм и намекна, че не знае кои са извършителите на това дело, но има предположения, които на този етап не иска да огласява.  Пред „Монитор” кметът на община Дряново Трифон Панчев обясни, че самият той не е знаел за бетонирането на основите на моста и не е давал разпореждане за подобен ремонт. Все още той самият не знае и коя е фирмата, извършила ремонта, и как това се е случило без тя да поиска и да получи разрешение от общината и от НИПК. „Проверих да не би предшественикът ми да е дал подобно разпореждане и да е наел фирма за ремонта, но се оказва, че и по негово време не е правен конкурс и не е била определяна фирма за реставрацията на моста. Уведомил съм архитект Милен Маринов, инспектора, отговарящ за опазване на културното наследство към Министерството на културата. Ако след направената проверка той реши, че трябва да се направи някаква корекция, може да издаде предписания до държавата, тъй като В случая обаче самият аз не виждам поводи за някаква драма. Единствено това, че е бил използван съвременен бетон за закрепване на поставените камъни в основите. Но като мине малко време и цветът на бетона се промени, изобщо няма да има никаква разлика”, каза кметът на Дряново. По-голямата част от жителите на Дряново изобщо не са впечатлени от това, че за моста е използван бетон. За тях по-важно е, че е направен ремонт. „Този мост освен паметник на културата е и съоръжение, което се използва. По него ежедневно минават стотици хора. През последните години той се бе превърнал в опасно съоръжение и минаването по него криеше Така че тези, които са излели бетона, могат само да бъдат похвалени. А не да се търсят някакви кусури. По-добре ли щеше да падне и да убие хора. Тези, дето сега сигнализират за това какво голямо злодеяние било направено, май като че ли повече искат да подлеят вода на новия кмет и да го очернят”, смятат част от дряновци. Мостът в Дряново е построен през 1861 г. и е единственият мост на Колю Фичето, който е съхранен и запазен до наши дни в автентичното си състояние. До построяването му се стига, след като придошлата река Дряновска отнася стария дървен мост. След като е получено разрешение от османските власти за строеж, Фичето прави два проекта на моста – дървен и каменен. Жителите на Дряново избират втория, за да бъде по-здрав и да ги надживее. Изграденото съоръжение е с дължина 38,5 м и широчина на платното и тротоарите 5 метра. Има 4 свода, стъпили върху 3 масивни каменни колони. Настилката на моста е едър калдъръм, а на тротоарите каменни плочи. Любопитното е, че по време на Руско-турската освободителна война по моста преминава руската тежка артилерия, без да успее да го повреди.", "date": "2020.01.09", "title": "Бетонираха каменния мост  на Колю Фичето в Дряново"}
{"url": "https://www.monitor.bg/bg/a/view/svinskata-chuma-otnovo-mina-na-ug-ot-balkana-185411", "text": "Свинската чума отново мина на юг от Балкана, сочи информация на Българската агенция по безопасност на храните (БАБХ). Последното потвърдено огнище в страната е в с. Боров дол, област Сливен. Пробата за наличието на заразата касае лично стопанство тип „заден двор“ с 2 животни. На извънреден брифинг днес изпълнителният директор на БАБХ проф. Паскал Желязков заяви, че всички болни прасета ще бъдат унищожени, както и останалите животни в 10-километровата зона около огнищата, като в 3 км би трябвало вече да са умъртвени. По думите му агенцията въвежда драконовски контрол върху изпълнението на мерките срещу африканската чума по свинете (АЧС). Пет общо са огнищата в страната. Унищожаването на над 40 000 прасета в новооткритите 4 огнища започна, потвърдиха от БАБХ. Най-много животни - област Варна. Около заразените стопанства в Шуменско, Сливенско и Габровско се създават трикилометрови санитарни зони. Свинефермите в Брестак и Никола Козлево са на един и същи собственик. Информация на БАБХ сочи, че част от прасетата са пристигнали точно от комплекса във Варненско. Загубите в свинефермата в Никола Козлево възлизат на 10 млн. лева, а прасетата в Брестак са два пъти повече. Първото за годината огнище на АЧС от началото на годината бе потвърдено в свинекомплекса в шуменското село Никола Козлево. След това бе хваната заразата в с. Брестак. След това бе установено, че от АЧС са заразени 125 животни от породата „Източно-балканска свиня“ в шуменското село Веселиново, отглеждани полусвободно.   област Габрово, във фамилна ферма, в която са отглеждани 29 прасета. Във връзка с последния случай на АЧС в Боров дол за петък е насрочено заседание на епизоотичната комисия в Сливен. Според д-р Георги Чобанов, директор в БАБХ, потвърдената диагноза в свинекомплекса в село Брестак сочи технологична свързаност със случая в Никола Козлево, тъй като комплексите, в които се отглеждат животните, са на една фирма. Но къде първо се е появила заразата предстои да бъде установено тепърва. Дали вирусът е влязъл независимо в двата комплекса, или е прехвърлен, също ще се изяснява оттук нататък. Според д-р Чобанов не може да се каже със сигурност и как е проникнала заразата в свинекомплексите в двете населени места.", "date": "2020.01.09", "title": "Свинската чума отново мина на юг от Балкана"}
{"url": "https://www.monitor.bg/bg/a/view/razvryzka-britanskijat-parlament-podkrepi-brekzit-na-31-januari-185417", "text": "Британските депутати одобриха законопроекта, който ще позволи на Великобритания да напусне Европейския съюз на 31 януари със сделка, слагайки край на повече от три години спорове по условията на безпрецедентния развод, предаде Ройтерс.  Законопроектът за споразумението за Брекзит, договорено миналата година, бе приет с 330 срещу 231 гласа в Камарата на общините. Законопроектът за Европейския съюз (Споразумението за оттегляне) бе разгледан на трето четене в Камарата на общините, отбелязвайки значителна стъпка към провеждането на Брекзит на 31 януари. Консерваторите спечелиха изборите през декември с безпрецедентно мнозинство, след кампания за \"приключване на Брекзит\" и пълен провал на лейбъристите и най-вече на техния лидер Джеръми Корбин.", "date": "2020.01.09", "title": "Развръзка: Британският парламент подкрепи Брекзит на 31 януари"}
{"url": "https://www.monitor.bg/bg/a/view/danyk-uikend-vkara-16-mln-leva-v-haznata-185412", "text": "Близо 16 млн. лв. или 15 560 813 лв. са начислените суми за доставки на стоки и услуги за лични нужди, по-известно като данък „Уикенд“. Това показват данни на Националната агенция по приходите (НАП), предоставени за „Монитор“. Спрямо година по-рано начислените данъци за „Уикенд“ са с 2 млн. по-малко. През 2018 г. те са се равнявали на 17 452 790 лв. При начислените данъци върху разходите в натура, свързани с лично ползване, е налице до ноември 2018 г. до 15 678 597 лв. до предпоследния месец на тази година. Според експерти обаче сумите и по двете точки може да са по-големи, тъй като не всеки декларира за какво използва фирменото имущество. В Закона за корпоративното подходно облагане (ЗКПО) е разписано подробно как се определят данъчните ставки, въз основа на които се формира налогът. Така за служебните коли данъкът се разпределя равномерно - по 50%, между работодател и работник. Данъчната ставка за телефоните и компютрите е 20%. Това означава, че ако една фирма декларира, че някой от автомобилите й се ползва и за лични нужди, тя върху стойността на автомобила. Такъв принцип действа във Великобритания, Естония, Латвия, Полша и Румъния. В Обединеното кралство задължението да се декларира за какво се използва фирмена кола пада върху работодателя, като по този начин служителят жертва част от заплатата си срещу гориво, ваучери за грижи за детето или друга полза. Законите са много строги и всеки трябва да проучи в какви случаи трябва да се подава декларация. При използване на колата за командировка в друг град или придвижване от вкъщи до работа и обратно поради дадена степен на инвалидност декларация не е необходима. Когато обаче горивото се дава като заплата, то това обстоятелство трябва да се изясни пред данъчните и пред митниците. В Полша данъкът, който се плаща за фирмена кола, се определя на база работния обем на двигателя й. Автомобил с работен обем до 1600 куб. см излиза по близо 60 евро на месец. Тези с по-голям обем са с данък близо 94 евро месечно или дори повече. Голям минус на нашето законодателство обаче е, че Или казано по-точно – ако реша да не декларирам, че използвам фирмената кола за почивка, то трудно може да ме хванат. Същото се отнася и ако използвам банята или мазето си за офис, от който да предлагам туристически услуги. При деклариране обаче 50% от разходите за гориво, автомивка или друго ще се признаят за данъчни цели. Същото се отнася и за разходите в натура, обвързани с лично ползване. При тях обаче отново е трудно да се открие доколко това е точният размер, тъй като Така много лесно може да се купят 20 маргарина и 10 хартиени кутии за ресторанта, от които половината да отидат за лично ползване. Данъчните няма как да преровят торбата или автомобила ти, за да видят колко точно и за какво си взел. Темата за въвеждането на данък „Уикенд“ бе започната още в средата на 2015 г. Първоначалният вариант на финансовото министерство предвиждаше да се плаща ставка за всички фирмени активи над 700 лв., които се използват и за лични нужди. След остра реакция от страна на бизнеса текстът, който влезе в парламента, се отнасяше само за имоти над 5000 лв. и за леки коли. За джипове и яхти, купени от фирми, но ползвани за лични нужди, се предвиждаше да плащат до 30% от ДДС. Тези поправки не минаха в парламента и остана досегашният ред фирмите да декларират лично ползване за бизнес активи и да плащат ДДС за тях. Окончателно данъкът бе по време на обсъждането на промените в Закона за корпоративното подоходно облагане (ЗКПО). Тогава текстовете се приеха без дебати, като те задължиха фирмите да декларират каква част от движимото или недвижимото имущество се използва за фирмени и каква част – за лични цели. Данъчната кампания 2020 г. започва от днес заради промени в законодателството. Декларациите за доходите на физическите лица и тези за облагане с корпоративни данъци могат да бъдат подадени най-рано от 10 януари както по електронен път, така и на място в офисите на НАП. Срокът за ползване на 5% отстъпка за ранно деклариране и плащане през 2020 година е 31 март, а крайният срок за обявяване на доходите 30 април, припомнят от приходната администрация. През март 2020 г. ще е достъпна и предварително попълнена декларация за доходите на гражданите, които имат персонален код на НАП или електронен подпис. Годишното приключване на данъчно-осигурителните сметки на фирми и граждани приключи вчера.", "date": "2020.01.09", "title": "Данък „Уикенд“ вкара 16 млн. лева в хазната (ТЕМАТА)"}
{"url": "https://www.monitor.bg/bg/a/view/myj-zagina-pri-sblysyk-mejdu-vlak-i-kola-na-jp-prelez-185418", "text": "Един човек е загинал, четирима са ранени при катастрофа между лек автомобил и влак край сливенското село Жельо войвода. Това съобщи за БТА говорителят на полицията в Сливен Първолета Мандинска. Инцидентът е станал днес около 20 часа, когато влакът е блъснал \"Фолксваген\" на жп прелеза край селото. В колата са пътували петима души, един от тях е загинал на място, а останалите са откарани в болница за оказване на медицинска помощ.", "date": "2020.01.09", "title": "Мъж загина при сблъсък между влак и кола на жп прелез"}
{"url": "https://www.monitor.bg/bg/a/view/germanija-sloji-kraj-na-olimpijskata-ni-mechta-185419", "text": "Германия спря устрема на българските волейболисти по пътя към Токио 2020. В полуфинален мач от олимпийската квалификация в Берлин домакините победиха нашите с 3:1 (25:20, 25:23, 20:25, 25:23). Така в големия финал утре германците ще се изправят срещу тима на Франция, който обърна Словения в другия полуфинал от 0:2 до 3:2. Мачът с немците бе изключително равностоен, но домакините успяваха да поддържат минимална преднина от 2-3 точки, която накрая на геймовете се оказваше достатъчна. Те успяваха да неутрализират началните удари на нашите и на свой ред да изпълняват много силни такива, както и добре да подсигуряват нападателите си. Най-резултатен в мача бе Цветан Соколов с 18 точки. 17 за победата на своите реализира завърналата се немска звезда Георг Грозер, а Калиберда добави 15.", "date": "2020.01.09", "title": "Германия сложи край на олимпийската ни мечта"}
{"url": "https://www.monitor.bg:443/bg/a/view/nato-s-po-goljamo-prisystvie-v-blizkija-iztok-v-syglasie-s-dyrjavite-ot-regiona-185399", "text": "Искането на президента на САЩ Доналд Тръмп за увеличено присъствие на НАТО в Близкия изток не е изненада. Това заяви на пресконференция генералният секретар на пакта Йенс Столтенберг. По неговите думи разговорите по този въпрос едва започват, изискват постигането на единодушие и затова засега той се въздържа от прогноза как биха завършили. Увеличеното присъствие в региона налага съгласуване с държавите на място и ще отнеме време, отбеляза Столтенберг. Той уточни, че НАТО разполага с възможности да отговори на искането на Вашингтон. Генералният секретар посочи, че проблемите в Близкия изток са заплаха за всички, както и че за намирането на решения са необходими политически, дипломатически, икономически и военни мерки. По неговите думи НАТО и сега присъства в Близкия изток с усилията си в борбата с тероризма. Най-доброто противодействие на терористите не са военните операции, а обучението на местните сили за сигурност, добави той. НАТО запазва присъствието си в Ирак, оставаме в тясна връзка с местните власти. Обстановката в Близкия изток остава несигурна. Никой няма интерес от нов конфликт, стабилността е важна за всички в НАТО, допълни Столтенберг.", "date": "2020.01.09", "title": "НАТО с по-голямо присъствие в Близкия изток в съгласие с държавите от региона"}
{"url": "https://www.monitor.bg:443/bg/a/view/ochakvanija-uk-parlamentyt-glasuva-za-brekzit-185374", "text": "След три години и половина блокиране в Уестминстър британските депутати се очаква да дадат днес \"зелена светлина\" за осъществяване на Брекзита на 31 януари. Това ще отвори трудна нова страница в бурните отношения между Обединеното кралство и Европейския съюз. Съкрушителното мнозинство, с което разполага Борис Джонсън след парламентарните избори през декември, на практика не оставя съмнения за резултата от очакваното днес гласуване в Камарата на общините след претупването на дебатите въпреки сложността на въпроса и историческите залози. Споразумението от 535 страници с ЕС, което ще стане част от британското законодателство, се очаква да бъде одобрено безпроблемно. После текстът на споразумението ще трябва да бъде утвърден от Камарата на лордовете, а след това - одобрен от кралицата, което ще е чиста формалност. Тогава ще остане Европейският парламент да ратифицира споразумението, след което в 23:00 часа лондонско време (и по Гринуич) на 31 януари Обединеното кралство ще стане първата страна членка, напуснала ЕС. На тази дата ще бъде затворена страницата на политическия хаос, в който Великобритания тънеше от референдума през юни 2016 г., спечелен с 52 процента от привържениците на напускането на съюза. През следващите три години британците бяха силно разединени по въпроса, а парламентът отхвърли договореното от бившата министър-председателка Тереза Мей споразумение, без да предложи друг сценарий. Това пораждаше доскоро опасения от \"твърд\" Брекзит или отказ от напускане. Идването на власт на буйния Борис Джонсън, пламенен привърженик на Брекзита, и изборната му победа решиха категорично въпроса, без да дадат решения на всички произтичащи предизвикателства. Договореното с Брюксел споразумение за Брекзит урежда развода в общи линии, най-вече като гарантира правата на гражданите и решава главоблъсканицата с ирландската граница. То има за цел главно да осигури плавен преход към бъдещите отношения, които ще бъдат изцяло предефинирани. На 31 януари започва период на преход, който ще продължи до края на 2020 г. и има за цел да даде възможност на Лондон и Брюксел да се подготвят за новите си отношения. През него британците ще продължат да спазват европейските регулации и да се ползват от тях, но без да заседават в европейските институции и да имат думата при вземане на решения. След три отлагания на Брекзит, който първоначално беше планиран за март миналата година, този срок се очертава като твърде кратък за договаряне на споразумения за свободна търговия или за сигурност, за които обикновено се преговаря с години. Според Борис Джонсън не може да става и дума за удължаване на преходния период след 2020 г., каквато възможност се съдържа в споразумението за Брекзит. Той потвърди това за пореден път пред председателката на Европейската комисия Урсула фон дер Лайен, с която се срещна вчера в Лондон, и призова преговорите да започнат \"възможно най-скоро\". При този напрегнат график \"Даунинг стрийт\" все пак даде да се разбере, че Лондон би могъл да се задоволи с частично споразумение, ако до края на годината не бъде постигната цялостна сделка. Председателката на ЕК, от своя страна, предупреди, че разговорите ще бъдат \"трудни\" и ще е невъзможно да се постигне съгласие по \"всички аспекти\" без удължаване на преговорите. \"Трябва да определим приоритети\", каза тя. Фон дер Лайен предупреди, че Брюксел ще се придържа твърдо към принципите си. \"Без безпристрастна конкуренция в областта на околната среда, трудовия пазар, данъците и държавните помощи не може да имате пълен достъп до най-големия единен пазар в света\", заяви тя. ЕС започна вчера да работи по определяне на т.нар. си червени линии и на целите си в преговорите. Очаква се тези дискусии да ориентират Комисията, натоварена да представи пред страните членки мандат за преговори, който я упълномощава да преговаря от тяхно име и би могъл да бъде официално приет в края на февруари. Хърватският премиер Андрей Пленкович, чиято страна е ротационен председател на ЕС, смята, че двете страни в преговорите трябва да проявят реализъм. \"Това значи да не се слагат на масата прекалено много въпроси, които не могат да бъдат решени\", заяви той пред журналисти в Загреб, цитирайки като приоритетни теми търговията и риболова.", "date": "2020.01.09", "title": "UK парламентът готов да гласува за Брекзит"}
{"url": "https://www.monitor.bg:443/bg/a/view/patriah-neofit-prie-poslanici-na-arabskite-strani-185400", "text": "Около запазването и развиването на толерантността, любовта и мира, се обединиха патриарх Неофит и посланиците от арабските държави у нас, които бяха приети от него. Това съобщиха от Синодалната палата. Вече традиционно в началото на Новата година представителите на Палестина, Мароко, Саудитска арабия, Обединени арабски емирства, Йемен, Алжир и Египет се срещат с предстоятеля на Българската православна църква. Посланиците са поздравили патриарх Неофит с отбелязването на празника Рождество Христово и новата 2020 година. Те са обърнали внимание на това, че българската църква и патриарх Неофит играят голяма и важна духовна роля в живота на българите. Посланикът на Палестина у нас Ахмед ал Мадбух е изразил надежда толерантността, с която се слави България, да продължи да се развива и да бъде пример за народите и нациите по света. Той е подарил на патриарха икона, на която е изобразено Рождеството Христово, като израз на приятелство и братски взаимоотношения. Повече мир, повече доброта и повече спокойствие на обстановката в региона, е пожелал патриарх Неофит на посланиците. Той е подчертал, именно на това учи и Рождеството Христово. \"Надяваме се и занапред да полагаме общи усилия за запазване на мира сред хората\", е казал патриарх Неофит. В края на приема са били изразени надежди срещите от такъв характер да продължат. На срещата са присъствали главният секретар на синода епископ Герасим, викарият на патриарха епископ Поликарп и архимандрит Василий - протосингел на Софийската митрополия.  ", "date": "2020.01.09", "title": "Патриарх Неофит прие посланици на арабските страни"}
{"url": "https://www.monitor.bg/bg/a/view/skior-uvisna-ot-sedalkovija-lift-bynderica-nad-bansko-spasi-go-drugata-mu-ska-185415", "text": "Скиор увисна от седалковия лифт „Бъндерица” над Банско на едната от ските си и само бързата реакция на служителите от концесионера „Юлен“ го е спасила да не падне от над 10 метра височина. Инцидентът е станал в сряда следобед. Возейки се на лифта към връх „Тодорка“ едната ска на скиора  се откачила и започнала да пада, той се навел и опитал да я задържи, потвърди за агенция „Монитор“ и „Телеграф“ Иван Обрейков, маркетинг директор на „Юлен”. Младият скиор обаче се подхлъзнал от седалката и  увиснал от лифта, задържала го другата ска. Служителите на съоръжението забелязали на видеоекрана случващото се и спрели лифта. След това го върнали на бавен ход до безопасно място, където да бъде свален.  След нелепия инцидент туристът е бил в добра кондиция и се е разминал само с уплаха.", "date": "2020.01.09", "title": "Скиор спасен след висене от седалковия лифт „Бъндерица“ над Банско"}
{"url": "https://www.monitor.bg:443/bg/a/view/vijte-koi-sa-chetirite-naj-myrzelivi-zodii-185401", "text": "Кои са най-мързеливите зодии! Това е толкова относително, ако си припомним максимата - накарай мързеливия на работа, за да те научи на ум, но все пак ето кои са те: Лъв Супер изненадващо, нали? Когато Лъвът е демотивиран обаче... положението е страшно. Мързелът му може да бъде пословичен. Ако един път попадне в комфортната си зона на лентяйство и живот, трудно можете да го стимулирате отново да работи здраво. Обикновено спазва ангажиментите си, но винаги имайте едно наум, защото царят на животните си знае своето! Близнаци Не можете да разчитате на техните обещания, защото постоянно променят лицата си. Можете да сте говорили с единия близнак и той да ви е дал думата си, но после другия близнак да се отметне. Няма оправия! Ако попаднете в подобна ситуация, ще е много трудно да се справите с възникналия проблем, защото представителите на тази зодия ще твърдят, че не са обещавали нищо и са невинни до доказване на противното! Рак Обикновено работят с желание, но когато го изгубят, става страшно! Понякога е трудно да накараш Рак да свърши някоя задача. Разбира се не само слънцето, но и другите планети влияят върху желанията на зодиите за работа. Обикновено Раците може да ги мързи и да се справят по-бавно със задачите, но всъщност са изпълнителни и отговорни. Везни Представителите на тази зодия са амбициозни, но взимат трудно решения и са безкрайно колебливи... Веднъж щом загубят ориентацията и отправната си точка, го обхваща страхотна летаргия. Често те имат нужда от пътеводител, който да ги напътства и да им дава идеи, мотивация и стимул. Везните обичат живота и много лесно могат да се разсеят от работата и да се съсредоточат към удоволствията!", "date": "2020.01.09", "title": "Вижте кои са четирите най-мързеливи зодии!"}
{"url": "https://www.monitor.bg:443/bg/a/view/tita-albumyt-mi-shte-iznenada-fenovete-i-kriticite-185376", "text": "Голяма изненада за най-големите фенове и най-строгите критици – така певицата Тита описва първия си самостоятелен албум. Тавата е продуцирана от Любо Киров и носи името „Аз съм Тита“. Съдържа 10 чисто нови песни и микс от „поп химни и разтърсващи балади“. „Всички искат да се докоснат до Тита, но всъщност никой не познава Христина. Аз съм момичето от малкия град, което не се страхува да има големи мечти. В албума съм и дива, и нежна, и силна, и ранима. Каквито всъщност сме всички, когато успеем да се опознаем, преди прибързано да съдим един за друг.“, заяви антилопата на БГ попа. Една от изненадите за меломаните в албума е кавър на „Летим“ - знаково парче от репертоара на Любо.", "date": "2020.01.09", "title": "Тита: Албумът ми ще изненада феновете и критиците "}
{"url": "https://www.monitor.bg:443/bg/a/view/hranite-po-sveta-prodyljavat-da-poskypvat-185403", "text": "Цените на храните в световен мащаб продължават да се покачват, като през декември миналата година отбелязват 5-годишен връх. Това сочи статистиката на Организацията за храните и земеделието към Организацията на Обединените нации (FAO), цитирана от Reuters. От декември 2014 г. до декември 2019 г. индексът отбелязва ръст от 2.5% на месец, като в края на миналата година вече е 181.7 пункта. Резултатите от цялата 2019 г. могат да бъдат обобщени като средни - постигнато е увеличение с 1.8 на сто до 171.5 пункта спрямо 2018 г., но все още не са надминати колосалните 230 пункта, отбелязани през 2011 г. Основната причина за покачването на индекса на храните е повишаването на цените на млечните продукти, растителните масла и захарта. При зърнените култури също се наблюдава поскъпване.", "date": "2020.01.09", "title": "Храните по света продължават да поскъпват"}
{"url": "https://www.monitor.bg:443/bg/a/view/bufernite-parkingi-bezplatni-v-sofija-utre-zaradi-mrysnija-vyzduh-185407", "text": "„На 10 януари, можете да паркирате безплатно в буферните паркинги. Мярката се въвежда заради прогнозата за повишаване на нивата на фини прахови частици“. Това съобщи кметът на София Йорданка Фандъкова във Фейсбук. Безплатните паркинги са по линиите на метрото на булевардите Цариградско шосе, „Черни връх“, “Ломско шосе“, “Александър Малинов“ и “Драган Цанков“. От кметството призовават гражданите да използват градския транспорт вместо личните си автомобили и да заменят отоплението на твърдо гориво с алтернативно. Екипи на Столичния инспекторат ще следят за нерегламентирани замърсители. А миенето на централните булеварди в града ще продължи.", "date": "2020.01.09", "title": "Безплатни буферни паркинги в София утре заради мръсния въздух"}
{"url": "https://www.monitor.bg:443/bg/a/view/orban-enp-gubi-vlijanie-185395", "text": "Европейската народна партия (ЕНП) - десноцентристки обединен блок в Европейския парламент, губи влияние, тъй като се отклонява към либерални и центристки политики и това трябва да бъде променено, заяви унгарският премиер Виктор Орбан, цитиран от Ройтерс. \"Ако ЕНП не е способна да промени курса си, тогава ще възникне необходимост от нова инициатива в европейската политика, от нова посока\", каза премиерът на пресконференция. \"Ако не можем да постигнем промяната в рамките на ЕНП, тогава ще представим нова инициатива в европейския партиен живот, защото трябва да създадем противотежест на възхода на движението на (френския президент Еманюел) Макрон\", каза Орбан. Според унгарския премиер британският министър-председател Борис Джонсън е \"един от най-смелите политици в Европа\", а Европейският съюз трябва да се стреми към силни стратегически отношения с Великобритания, след като тя напусне блока. \"Считам, че е необходимо тясно и стратегическо сътрудничество с Великобритания в наближаващия период, когато тя вече няма да е страна членка на ЕС\", заяви Орбан. \"Смятам Борис Джонсън за един от най-смелите европейски политици\", каза унгарският премиер като добави, че целият свят е бил срещу Джонсън и той все пак е спечелил парламентарните избори през декември.", "date": "2020.01.09", "title": "Орбан: ЕНП губи влияние "}
{"url": "https://www.monitor.bg:443/bg/a/view/v-avstralija-bushuvat-oshte-150-pojara-185386", "text": "Военни обикаляха в четвъртък жилища на различни места в Южна Австралия, убеждавайки хората да се евакуират преди задаващата се нова гореща вълна, която потвърждава, че кризата с горските пожари далеч не е свършила. Температурата на въздуха отива вече към 38 градуса, предаде Франс прес. Хеликоптер, участващ в гасенето на пожарите, е паднал в язовир. Пилотът обаче е успял да доплува до брега. Особено подранил и бурен тази година, сезонът на пожарите взе досега 26 жертви в Австралия, унищожи над 2000 къщи и превърна в пепел площи, големи колкото остров Ирландия. Властите в щата Виктория също удължиха с два дни обявеното бедствено положение заради очакваните в петък високи температури, които може да засилят опустошителните пожари в горите. Учените обясняват, че тези бедствия, съсипващи всяка година огромни територии на континента, стават все по-тежки заради сушавите периоди, дължащи се на глобалното затопляне. Премиерът на щата Виктория Даниъл Андрюс препоръча на населението да се подготви за продължителни изпитания. \"Все още сме в началото на едно много, много трудно лято\", заяви той. Въпреки по-спокойното начало на седмицата с по-ниски температури и слаби валежи във Виктория и Нов Южен Уелс - най-засегнатите от бедствията и най-населени щати, все още бушуват към 150 пожара. За борба с огъня в южните щати са мобилизирани над 2500 пожарникари със стотици единици специална техника, отбелязва АП. Жителите на редица опустошени райони вече навлизат в трудната фаза разчистване и възстановяване на инфраструктурата, а това може да отнеме години, отбелязва АФП.", "date": "2020.01.09", "title": "В Австралия бушуват още 150 пожара"}
{"url": "https://www.monitor.bg:443/bg/a/view/kejt-chukna-38-na-fona-na-megzit-185384", "text": "На 9 януари Кейт Мидълтън отбеляза 38-ия си рожден ден като събра роднините си в Кенсингтън. Тя е най-голямото от трите деца на Майкъл Франсис Мидълтън и съпругата му Карол Елизабет Голдсмит. Бащата на Кейт е авиодиспечер, а по-късно и пилот от Бритиш Еъруейс, а майка й е стюардеса. Първоначално Кейт учи в училището Сейнт Андрюс в град Пангбърн, Бъкшър. В университета тя се запознава с принц Уилям, който по това време учи за магистър. Събирането ", "date": "2020.01.09", "title": "Кейт чукна 38 на фона на Мегзит "}
{"url": "https://www.monitor.bg:443/bg/a/view/18-godishen-britanec-e-kradecyt-otmyknal-mecheto-ot-ledenata-pyrzalka-v-burgas-185390", "text": "Ченгетата в Бургас спипаха мистериозния крадец, който задигна \"мече\" от ледената пързалка навръх Нова година. След разследване, продължило близо две седмици униформените стигнали до извършителя - 18-годишен британски гражданин. Младежът живеел със семейството си в Каблешково. Откраднатото съоръжение, което е на стойност над 800 лева,  е открито и върнато на фирмата, стопанисваща ледената пързалка в Бургас. След като бил разкрит, англичанинът обявил че се разкайва. Той се оправдал, че бил пиян и не знаел какво върши. По време на кражбата чужденецът бил в компанията на петима свои приятели - три момчета и две момичета. Те обаче не са подведени като съучастници, защото с нищо не му помагали.  Наглата кражба стана в нощта на 28-ми срещу 29-ти декември. Охранителните камери на централния площад \"Тройката\" са заснели как подпийналата компания пристига посред нощ на ледената пързалка. Младежите прескачат оградата и започват да се гонят по леда. След като се забавляват близо 30 минути, те напуснат леда. Един от тайфата обаче прибира скъпо помощно съоръжение за пързаляне на начинаещи кънкьори, с форма на мече.   \"Проведени са множество бързи и задълбочени оперативно-издирвателни действия, в резултат на които е установена самоличността на шестимата младежи и е достигнато и до фактическия извършител на кражбата. Мечето е върнато на собствениците на ледената пързалка и вече се използва по предназначение. Работата по цялостно документиране на деянието продължава от служители на Първо Районно управление – Бургас\", съобщиха от полицията.", "date": "2020.01.09", "title": "18-годишен британец задигнал \"мечето\" от ледената пързалка в Бургас"}
{"url": "https://www.monitor.bg:443/bg/a/view/mnogotonen-vlekach-se-obyrna-na-am-trakija-185392", "text": "Многотонен влекач „МАН“ с полуремарке , собственост на старозагорската компания „Градус“ се преобърна по таван на километър 230 от трасето на автомагистрала „Тракия“. Тежката машина е пренасяла фуражни смески от завода в Нова Загора към друг обект на фирмата , катастрофата е станала на територията на Сливенска област. Сигналът за инцидента е бил подаден към 13,30 часа на 9 януари, на място са заминали екипи на КАТ и пожарната, но не се е наложило гасене, съобщиха от ОД на МВР-Сливен. Водачът е останал жив след като успял в движение да скочи от кабината. Временно движението в посока Бургас-София е било извършвано само в едната лента. Образувано е досъдебно производство, тепърва ще се изясняват причините, първоначално няма данни за употреба на алкохол от водача, трасето е било сухо и нямало обледеняване", "date": "2020.01.09", "title": "Многотонен влекач се обърна на АМ Тракия"}
{"url": "https://www.monitor.bg:443/bg/a/view/dyrjavna-tec-vyvejda-revolucionna-tehnologija-185391", "text": "Министерството на енергетиката е дало зелена улица на държавната ТЕЦ „Марица изток-2“ да бъде изградена иновативна преработваща инсталация, която ще превръща в метан 60% от отделяните при производсвото на електроенергия въглеродни емисии. Метанът ще бъде използван като горим газ обратно в производството на електроенергия, съобщи проф. Жеко Ганев в Стара Загора, чийто компания \"Елфи Тех\" е собственик на ноу-хауто. Проектът може да бъде в реализиран за около година, след което въглищната централа ще работи  без да нарушава все по-строгите изиствания на Европейския съюз за ограничаване на отделяните въглеродни емисии.  „Иновацията на „ЕлфиТех“ може да преобърне отношението към топлоцентралите в света. Само след 5-6 години те ще отделят само кислород, нановодород и твърди наночастици, чиято цена и сега е изключително висока на световните пазари“, смята проф. Ганев, интерес към нея имало вече проявен от унгарски ТЕЦ. Освен от българската ТЕЦ „Марица-изток“2 , силен интерес към инсталацията на проф.Жеко Ганев проявяват и от въглищни топлоцентрали в Унгария. Специалистите от старозагорското дружество са създали етанов  абсорбер , който улавя до 60% от въглеродните емисии, отделяни след сероочистките на използващата нискокалорични лигнитни въглища централа . Инсталацията съединява въглеродния двуокис с водород чрез катализация с нискотемпературно плазмено поле, като полученият краен продукт е газ метан, се връща обратно в процеса на производство на електроенергия.  „Ние не сме открили „топлата вода“ – това приблизително е методът, по който от години се прави 80% от производството на ацетилен“,коментира учения, който от години е преподавател в катедра „Оптико-електроника“ при Санкт-Петербургския политехнически институт Според проф.Жеко Ганев, ако Европейския съюз не погледне с предубеждение към реализацията на проекта в ТЕЦ „Марица-изток 2“, въглищните ни централи биха могли да работят поне още 30-40 години.", "date": "2020.01.09", "title": "Държавна ТЕЦ ще изгаря обратно 60 на сто от димните си газове"}
{"url": "https://www.monitor.bg:443/bg/a/view/avtoinstruktori-izlizat-na-protest-sreshtu-promenite-v-kursovete-185387", "text": "Автоинструктори излизат на национален протест срещу промените в шофьорските курсове. На 14 януари (вторник) преподаватели и учебни коли от цялата страна ще се съберат на пл. Батенберг в София. Основното искане на протестиращите е незабавно да бъде отменена заповедта на министъра на образованието и науката за увеличение на броя на часовете по кормуване от 31 на 42. Тази промяна е тясно обвързана с въвеждането на нова система за контрол върху практическото обучение на водачите. Начинът на въвеждане на системата за контрол от Министерството на транспорта даде основание на голяма част от експертите в сферата да се усъмнят, че става въпрос за корупционна схема, смятат организаторите на протеста. Договорът за изработка на системата е подписан в момент, в който работната група по обсъждане на промените, все още не е приключила своята работа. Междувременно, фирмата, на която е възложена изработката, вече е била готова със софтуера и той дори е предоставен за тестване на определени автоинструктори. В тази връзка протестиращите търсят отговор дали е възможно фирмата да е работила върху изработката на система за сигурност преди държавата да ѝ я възложи. Възникват съмнения дали промените не се правят с цел една частна фирма да събира такса (в размер на 20-30 лв) от 60-70 000 курсисти годишно за достъп до тази система. От браншът смятат, че е възможно да се цели пренасочването на близо 2 милиона лева годишно към една частна фирма. Националният протест е поредна стъпка срещу въвеждането на допълнителна тежест автоинструкторите и обучаващите се шофьори, след като през месец декември бяха събрани близо 1000 подписа на автоинструктори срещу промените. Протестът е организиран от Националния автоинструкторски съюз, Българския автоинструкторски съюз и Съюза на българските автомобилисти – СБА.", "date": "2020.01.09", "title": "Автоинструктори излизат на протест срещу промените в курсовете"}
{"url": "https://www.monitor.bg:443/bg/a/view/izbraha-despodov-za-napadatel-nomer-1-v-shturm-185385", "text": "Българският национал Кирил Десподов беше определен за най-добре представилия се нападател в „Щурм” (Грац) през първия полусезон в австрийския шампионат. Изданието Sturmnetz.at прави обстоен анализ на всички играчи на “Щурм” и националът ни получава най-висока оценка – 2,29. В австрийската система оценките са межу 1 и 6, като 1 е най-високата и съответно всичко под 4 е слаба оценка. “Беше невероятна есен от страна на Кирил Десподов, пише в анализа. - Българинът беше привлечен от “Каляри”, за да съживи атаката на “Щурм” и той успя да демонстрира високо ниво от самото начало. Със своята изключителна техника, бързина и динамичност той постоянно радваше феновете на “Щурм”. В 13 мача българинът отбеляза 7 гола и направи 7 асистенции. Това прави Десподов най-опасният и успешен играч в редиците на отбора. Десподов не само убеждава с изключителните си показатели за средно пробягани километри на мач, но и със своята динамичност, бързина и ентусиазъм”, допълва изданието, което прогнозира, че след края на сезона нападателят ще се завърне в „Каляри“. Самият Десподов не пропусна да благодари на австрийските журналисти за оценката, като използва профила си във Фейсбук. \"За мен е чест да бъда избран за най-добър нападател на полусезона в “Щурм”. Искам да благодаря на всички фенове и журналисти в Австрия, които ме оцениха и демонстрират уважeние към мен от ден първи тук. Благодаря!\", написа Футболист №1 на България за 2018-а.", "date": "2020.01.09", "title": "Избраха Десподов за нападател номер 1 в „Щурм“"}
{"url": "https://www.monitor.bg:443/bg/a/view/edno-kym-edno-razprostraniha-snimki-na-trymp-ot-noshtta-na-iranskata-atakata-185397", "text": "Нова снимка показва Доналд Тръмп с Майк Пенс и други висши представители на администрацията в така наречената ситуационна зала, където се обсъждат проблеми на националната сигурност. Конкретно в този момент администрацията обсъжда ракетните удари на Иран по две иракски бази. Белият дом предостави снимката на CBS News. Във вторник Иран изстреля повече от дузина балистични ракети към бази в Ирак с американски войници. ", "date": "2020.01.09", "title": "Едно към едно: Разпространиха снимки на Тръмп от нощта на иранската атаката "}
{"url": "https://www.monitor.bg:443/bg/a/view/polovinata-ot-bylgarite-biha-zamenili-portfejla-si-s-digitalen-185406", "text": "Българите в активна възраст вече разпознават плащането през смартфон като опция и имат положителна нагласа към използването на дигитални портфейли. Проучване на мобилния оператор A1 показва, че над 50% от българите биха заменили традиционния си портфейл с дигитален. Около 43% споделят, че в случай че забравят своя традиционен портфейл у дома, но носят със себе си своя смартфон, биха направили плащане с него. От компанията добавят, че фактът, че смартфоните заемат толкова важна част от ежедневието ни, обяснява стремежа към интегриране на все повече функции в тях. След като почти се изравниха с тези на любителските фотоапарати, сега започва навлизането на мобилните финансови услуги и дигиталните портфейли. Според проучването, ако излизат навън за до 30 минути и трябва да изберат между портфейл и смартфон, 60% от участниците в изследването ще предпочетат да вземат със себе си смартфона. То показва също, че 91% от респондентите избягват да напускат дома си, без да вземат своя смартфон, а 43% са искали да могат да платят през мобилен телефон. Анкетата доказва все по-голямата ни зависимост от мобилните устройства. Така за 50% от респондентите смартфонът е последното нещо, което поглеждат, преди да си легнат да спят, а 21% го ползват, когато остават по-малко от 15 минути преди лягане. Резултатите показват сходни навици и при ставане от сън а други 29% взимат мобилното си устройство до 15 минути след събуждане. Анкетата е проведена онлайн през месец декември 2019 г. сред над 1600 човека в активна възраст от цялата страната. Поглеждайки към демографията на проучването, прави впечатление, че в него са се включили основно хора в активна трудова възраст. Две трети от участниците попадат в интервала от 25 до 54 години, което означава, че технологията не е ограничена до най-младите, а може да се използва от широк кръг хора.", "date": "2020.01.09", "title": "Половината от българите биха заменили портфейла си с дигитален"}
{"url": "https://www.monitor.bg:443/bg/a/view/djudji-i-konstantina-nishtjat-neshtata-ot-jivota-185364", "text": "Тандемът Деляна Маринова-Джуджи и Константина Живова се събира за нов проект. Двете дами се захващат с онлайн предаване, което ще носи името „Нещата от живота“. Това ще е поредица от видеа в Инстаграм, която ще показва мнения по разнородни теми. \"С радост искам да ви споделя, че новата 2020-та година стартирам с нов проект! Аз и моята любима екранна половинка Деляна Маринова- Джуджи стартираме нашето Instaпредаване. “Нещата от живота” ще е поредица от видеа в Инстаграм, в които ще ви показваме и споделяме мнения по различни теми. Естествени, усмихнати и заредени с много позитивна енергия, това сме ние! \", написа Константина в социалните мрежи. Водещите очакват предложения от феновете относно това какви теми ги вълнуват.", "date": "2020.01.09", "title": "Джуджи и Константина нищят „Нещата от живота“"}
{"url": "https://www.monitor.bg:443/bg/a/view/leonardo-di-kaprio-spasi-myj-ot-udavjane-185360", "text": "Холивудският ас Леонардо ди Каприо е спасил човешки живот. Актьорът е участвал в мисия за откриването на 24-годишен французин, който паднал в морето и прекарал във водата близо 11 часа. Туристът бил изваден успешно от бурния океан, но според капитана на спасителния екипаж това е бил шанс \"едно на милион\", а французинът се е отървал от сигурна смърт, благодарение на бдителността на звездата от „Титаник“. „Мъжът почти се беше удавил. Мъжът беше обречен. Сигурно е мислил, че сънува, когато е видял, че едно от най-популярните лица в света го приближава“, разказа очевидец пред в. The Sun. Това се е случило още на 30 декември, по време на почивката на Ди Каприо и 22-годишната манекенка и актриса Камила Мороне на Карибите.  ", "date": "2020.01.09", "title": "Леонардо ди Каприо спаси мъж от удавяне"}
{"url": "https://www.monitor.bg:443/bg/a/view/polovinata-ot-bylgarite-biha-zamenili-portfejla-si-s-digitalen-185375", "text": "Българите в активна възраст вече разпознават плащането през смартфон като опция и имат положителна нагласа към използването на дигитални портфейли. Проучване на мобилния оператор A1 показва, че над 50% от българите биха заменили традиционния си портфейл с дигитален. Около 43% споделят, че в случай че забравят своя традиционен портфейл у дома, но носят със себе си своя смартфон, биха направили плащане с него. От компанията добавят, че фактът, че смартфоните заемат толкова важна част от ежедневието ни обяснява стремежа към интегриране на все повече функции в тях. След като почти се изравниха с тези на любителските фотоапарати, сега започва навлизането на мобилните финансови услуги и дигиталните портфейли. Според проучването, ако излизат навън за до 30 минути и трябва да изберат между портфейл и смартфон, 60% от участниците в изследването ще предпочетат да вземат със себе си смартфона. То показва също, че 91% от респондентите избягват да напускат дома си без да вземат своя смартфон, а 43% са искали да могат да платят през мобилен телефон. Анкетата доказва все по-голямата ни зависимост от мобилните устройства. Така за 50% от респондентите смартфонът е последното нещо, което поглеждат преди да си легнат да спят, а 21% го ползват, когато остават по-малко от 15 минути преди лягане. Резултатите показват сходни навици и при ставане от сън, а други 29% взимат мобилното си устройство до 15 минути след събуждане. Анкетата е проведена онлайн през месец декември 2019 г. сред над 1 600 човека в активна възраст от цялата страната. Поглеждайки към демографията на проучването, прави впечатление, че в него са се включили основно хора в активна трудова възраст. Две трети от участниците попадат в интервала от 25 до 54 години, което означава, че технологията не е ограничена до най-младите, а може да се използва от широк кръг хора.", "date": "2020.01.09", "title": "Половината от българите биха заменили портфейла си с дигитален"}
{"url": "https://www.monitor.bg:443/bg/a/view/novijat-zam-kmet-v-sofija-sledi-pod-lupa-vsichki-stroeji-185377", "text": "Повече контрол по време на предпроектните проучвания за нови общински строежи в София. Това обеща новият зам.-кмет по строителството Цветан Божинов, който заедно с градоначалника Йорданка Фандъкова провериха ремонтите дейности в 30-то училище „Братя Миладинови“, където се изгражда физкултурен салон и басейн. Освен повече контрол Божинов обеща, че ще се вслушва в гласа на гражданите и ще зачита мнението им при вземането на важни решения за града. „Ще направя срещи с всички ответни страни в бъдещата ми работа - с районната администрация, с експлоатационните дружества, с гражданите“, каза още Божинов. Фандъкова пък ще изисква от него да работи в тясно сътрудничество и координация с главния архитект Здравко Здравков. Така според нея ще се гарантира връзката между възлагането, проектирането и изпълнението на строителните обекти в града. Фандъкова каза още, че в последните 10 години общината е построила 19 нови училищни сгради. „В момента строим 2, а през тази година ще започнем още 4“, уточни тя. Относно ремонта в 30-то училище стана ясно, че физкултурния салон ще бъде готов през март, а през новата година ще заработи и басейна. „Това е знаково строителство, защото възстановяваме и строим отново съоръжения, които преди 30-ина години са били започнати и изоставени. През лятото кметът на район „Възраждане“ Савина Савина има задача да обнови и двора на училището с нови спортни съоръжения и игрища“, каза градоначалникът.", "date": "2020.01.09", "title": "Новият зам.-кмет в София следи под лупа всички строежи"}
{"url": "https://www.monitor.bg:443/bg/a/view/levski-startira-s-torta-i-bez-trima-tituljari-185404", "text": "„Левски“ стартира зимната си подготовка при сериозен интерес. Над 200 фенове дойдоха на „Герена“ за първата тренировка преди пролетния полусезон, а един от тях почерпи всички играчи и служители с огромна торта, с която пожела на „сините“ да станат шампиони. В дебютното за годината занимание на „Левски“ отсъстваха трима титуляри - Холмар Ейолфсон, Франко Мазурек и Паулиньо. Централният бранител на \"сините\" ще пътува с националния отбор на Исландия за САЩ, където селекцията на Ерик Хамрен ще проведе подготовка. Мазурек и Паулиньо пък ще закъснеят с два дни, като са получили разрешение от треньора Петър Хубчев. От 13 до 23 януари „Левски“ ще е на лагер в Сандански, а след това заминава за турския курорт Алания. Хубчев призна, че очаква две нови попълнения да се присъединят към тима в близките дни, но отказа всякаква допълнителна информация. Той копира думите на колегата си в „Лудогорец“ Павел Върба, че една селекция е толкова по-добра, колкото по-тайно се прави. „Възможно е някой да бъде отдаден под наем. Надявам се до два дни максимум да имаме резултат за още нови. Чух, че един нов треньор в България - Павел Върба, каза, че колкото по-тайно се случват нещата, толкова по-добре. Ние също сме на този принцип. Всичко друго освен шампион и купа не се брои в такива отбори като нашите. Не съжаляваме за нищо - тези играчи, които сме искали, са в съблекалнята или ще бъдат там. Ние се опитваме да тренираме на високи обороти”, допълни Хубчев. На първото занимание за годината стана ясно също, че новото попълнение Симеон Славчев ще играе с номер 8, който бе вакантен след раздялата с Давиде Мариани. В първенството „Левски“ изостава на 5 точки от лидера „Лудогорец“, а за Купата на България двата тима излизат в директен сблъсък от 1/4-финалите на „Герена“.", "date": "2020.01.09", "title": "„Левски“ стартира с торта и без трима титуляри"}
{"url": "https://www.monitor.bg:443/bg/a/view/martina-apostolova-e-izgrjavashta-zvezda-na-berlinale-2020-185358", "text": "Българската актриса Мартина Апостолова влезе в списъка с 10 европейски изгряващи звезди на програмата за млади артисти на European Film Promotion. Всички те ще бъдат представени пред филмовата индустрия, публиката и международната преса в рамките на тазгодишното 70-о издание на международния кинофестивал Берлинале. Българката е първото име, което се среща в списъка. За нея от програмата пишат, че „пресъздава своята героиня (в „Ирина“) с архетипна сила, поразяваща публиката навсякъде по света“. За превъплъщението си в режисьорския дебют на Надежда Косева Апостолова е триумфирала с много награди от форуми от всички краища на света. Благодарение на своята мъдрост и зрялост тя дарява на героите си автентичност и те се превръщат в универсални образи“, аргументират се още от European Film Promotion. Забележителните талантливи изпълнители, готови да се появят на международната филмова сцена, са избрани за 23-ти път от специалното жури, съставено от киноексперти. Освен Апостолова в списъка тази година попадат още Виктория Кармен Соне (Дания), Паару Ойа (Естония), Зита Ханрот (Франция), Леван Гелбакяни (Грузия), Йонас Даслер (Германия), Билал Уахиб (Нидерландия), Бартош Биелена (Полша), Жоана Рибейро (Португалия), Ела Румпф (Швейцария).", "date": "2020.01.09", "title": "Мартина Апостолова е изгряваща звезда на Берлинале 2020"}
{"url": "https://www.monitor.bg:443/bg/a/view/80-ot-obajdanijata-do-noi-prez-2019-g-sa-za-bolnichni-i-pensii-185367", "text": "Паричните обезщетения за временна неработоспособност и майчинство са най-честите теми, по които хората се обръщат за съвет или информация към Контактния център на Националния осигурителен институт. Това показва статистика на институцията за запитванията през 2019 г. От създаването си в средата на 2012 г. Контактният център на НОИ е обработил близо 1,3 милиона обаждания, само за миналата година те са почти 170 хиляди. Повече от половината от тях (54%) са именно по въпроси, свързани с правото за получаване на парични обезщетения за временна неработоспособност и майчинство. Общо 31% от обажданията пък се отнасят до пенсиите, други 10% касаят обезщетенията за безработица. Останалите 5% от запитванията са разпределени между други теми от компетентността на НОИ, като най-сериозен е интересът към електронните услуги на института и условията за ползване на паричната помощ за профилактика и рехабилитация. Статистиката показва още, че над 87% от търсещите информация по телефона го правят в лично качество, а едва 13% се обаждат като служебни лица. През 2019 г. чрез Контактния център на НОИ са подадени и 9 сигнала за злоупотреби с фондовете на държавното обществено осигуряване, уточняват от институцията.", "date": "2020.01.09", "title": "80% от обажданията до НОИ през 2019 г. са за болнични и пенсии"}
{"url": "https://www.monitor.bg:443/bg/a/view/bosyt-na-levski-obvini-balkan-v-ukrivane-na-danyci-185379", "text": "Собственикът на баскетболния \"Левски Лукойл\" Валентин Златев се оплака, че за разлика от неговия клуб, който плаща огромна сума за данъци, други дават символични пари, сочейки шампиона \"Балкан\". \"Ние плащаме 367 000 лв. данъци. А знам отбори, включително шампиона на България, които плащат по 4000 лева. Ние поставяме като въпрос да има равни условия. Не може играч, който е играл при нас за 9000 лв., при тях да играе за 1500. Трябва да бъде пресечем сивата икономика в нашия спорт\", заяви Златев пред бТВ. Шампионите отхвърлиха обвиненията на Валентин Златев с изявлението, че са покрили всички изисквания за финансова дисциплина, за да получат картотека в Националната баскетболна лига. \"Доказателство за това са предоставените преди сезона в БФБбаскетбол документи за финансов феърплей, които съдържат пълна и точна информация за възнагражденията на всички професионални състезатели и треньори, с които има договори и тяхното осигуряване. Документите са достъпни в българска федерация и може да бъде направена пълна справка\", коментираха още от ръководството на клуба и добавиха: \"БК \"Балкан\" осъжда всякакви безпочвени опити за атака срещу работата на клуба и името на българския шампион!\"", "date": "2020.01.09", "title": "Босът на \"Левски\" обвини \"Балкан\" в укриване на данъци"}
{"url": "https://www.monitor.bg:443/bg/a/view/razsledvat-chetiri-versii-za-tragedijata-sys-samoleta-v-teheran-185380", "text": "Съветът за национална сигурност и отбрана на Украйна проучва четири версии за катастрофата с пътническия самолет в Иран. Това съобщи секретарят на Съвета Алексей Данилов. Сред основните версии са поражение със зенитна ракета, сблъсък с безпилотен самолет или друг летящ обект, разрушение и взрив на двигател в резултат на техническа неизправност и терористична атака. Съветът за национална сигурност проверява дали не става дума за ракета, изстреляна от зенитен комплекс \"Тор\" руско производство. Това заяви секретарят на ведомството Олексий Данилов пред онлайн изданието \"Цензор\". По нареждане на президента Володимир Зеленски в Техеран са пристигнали членовете на украинската държавна комисия за разследване на трагичния инцидент, при който загинаха 177 души. Групата включва 45 души от 12 министерства и ведомства.  Проучват се различни версии за внезапното падане на боинга. По думите на Данилов \"една от основните\" е за поразяване на самолета с ракета от зенитно-ракетен комплекс, включително модел \"Тор\", защото в интернет вече се е появила информация, че близко до мястото на катастрофата са открити отломки от ракета. Разглежда се и възможността самолетът да се е сблъскал с безпилотен летателен апарат или друг летящ обект, двигателят да се е разрушил и взривил по технически причини или да е имало експлозия в самолета при терористичен атентат. Комисията смята да постигне с иранските власти договореност да работи на местопроизшествието и да търси отломки от зенитна ракета за комплекс \"Тор\", като се ръководи от данните, качени в интернет. Украинските експерти ще искат и разрешение да участват в разчитането на данните от \"черните кутии\" на боинга. Зенитно-ракетният комплекс \"Тор\" е разработен и приет на въоръжение в Съветския съюз през 1986 г. Русия продължава да произвежда модернизирани версии на този модел. Неговите ракети могат да поразяват цели в обсег от 1 до 16 км на височина от 10 метра до 10 километра. По данни на медии с комплекси \"Тор\" са въоръжени днес армиите на най-малко 11 държави, включително армията на Иран. По-рано Организацията за гражданска авиация на Иран публикува предварителен доклад за разследването. Предполага се, че причината за инцидента е техническа неизправност. Самолетът не е подавал сигнал за проблем, но се е опитал да се върне на летището в Техеран, предаде АП. Очевидци на земята и в летящи в района самолети разказали на иранските разследващи, че падналият \"Боинг 737\" се е бил запалил още във въздуха, съобщи Ройтерс. При разбиването на самолета на Украинските международни авиолинии е отекнала мощна експлозия, вероятно защото той е бил пълен с гориво за полета до Киев, пише още в доклада. Всички 176 човека на борда загинаха при катастрофата. Жертвите са граждани на седем страни - 82 иранци, 63 канадци, 11 украинци, 10 шведи, четирима афганистанци и по трима германци и британци. Експерти от ЕС се събират в петък на извънредна среща, за да преценят дали са необходими допълнителни предпазни мерки за полетите на европейски въздушни превозвачи над Близкия изток. Това съобщи говорител на Европейската комисия. Той отбеляза, че европейската агенция за сигурност на въздухоплаването препоръчва за всеки случай да не се изпълняват търговски полети над Ирак. Някои превозвачи въведоха промяна на полетните планове, уточни говорителят. Предвижда се да бъде направена цялостна оценка на обстановката в Близкия изток и отраженията за гражданските полети. Ще бъде преценена необходимостта от следващи стъпки за осигуряване на безопасността на полетите, добави говорителят.", "date": "2020.01.09", "title": "Разследват четири версии за трагедията със самолета в Техеран"}
{"url": "https://www.monitor.bg:443/bg/a/view/vodata-v-botevgrad-otgovarjala-na-normite-spored-rzi-185368", "text": "Параметрите на водата в Ботевград са в нормите и отговорят на стандарта, това сочат всички протоколи на РЗИ, която взема проби всеки месец – това обяви пред бТВ кметът на града Иван Гавалюгов. Така той отговори на твърденията на Валентин Златев, че язовир \"Бебреш\" не е бил построен за питейни нужди, а прокуратурата няколко пъти е предупреждавана, че водата не е годна за пиене. Според кмета, бизнесменът твърди неверни неща и всява паника в населението.  При последната водна криза в Ботевград имаше проверка от прокуратурата за водохващания, отклонения и за дейността на ВиК дружеството и не бяха открити. Той обясни, че още когато е построен язовирът, има изградени 6 връзки между тръбата на \"Напоителни системи\" и водопровода. „В последствие през годините са изграждани допълнителни връзки към мрежата на Напоителни системи. Има разрешение за водовземане по една тръба – общинска собственост, която повече от 20 години не се използва заради амортизираното й състояние. Прави се некоректно внушение, че водата която се взема от тръбата на Напоителни системи, директно се влива в разпределителната мрежа на града и селата, без да бъде пречиствана, което е абсолютно неверен факт. Водата от язовир „Бебреш“ минава задължително през пречиствателните станции, това е проверено и констатирано от редица органи“, отбеляза кметът. Водата се пречиства от ВиК дружеството, не от Напоителни системи, уточни той.  Над 20 са водоизточниците, от които Ботевград и селата наоколо се снабдяват с вода и те функционират всички, обясни още кметът на града. „Не функционират сондажи и дренажни кладенци, които са по поречието на река Бебреш. Те не функционират още от края на 80-те години, когато е построен язовирът“, заяви Иван Гавалюгов. Той беше категоричен, че работа на веца е една от причините за малкото вода в язовира и дори \"Напоителни системи\" го извеждат като един от основните фактори.", "date": "2020.01.09", "title": "Водата в Ботевград отговаряла на нормите според РЗИ"}
{"url": "https://www.monitor.bg:443/bg/a/view/psj-gromi-s-6-1-nejmar-hvali-tima-185378", "text": "ПСЖ размаза „Сент Етиен” с 6:1 у дома в 1/4-финал от турнира за Купата на Лигата във Франция. Мауро Икарди откри още във втората минута след асистенция на Мюние, а в 31-ата гостите останаха с човек по-малко. До края на полувремето гол на Неймар и автогол на Мулен направиха резултата 3:0. Два гола на Икарди за хеттрик и още един на Мбапе през втората част доведоха нещата до 6:0, а Йоан Кабай оформи крайното 6:1 в 71-ата. След мача звездата на ПСЖ Неймар не спести суперлативи за силата на отбора. Бразилецът, който преди началото на сезона настояваше да бъде продаден на „Барселона“, вече изглежда щастлив в тима и в местните медии дори се заговори, че е склонил да удължи договора си. „Тази година голямата цел е Шампионската лига и мисля, че този път ще успеем, сподели Неймар. - Това е най-силният ПСЖ, откакто аз съм в отбора”, сподели нападателят. От началото на сезона 27-годишният ас има 10 мача и 8 гола във френското първенство, а в Шампионската лига се разписа веднъж в два мача.", "date": "2020.01.09", "title": "ПСЖ громи с 6:1, Неймар хвали тима"}
{"url": "https://www.monitor.bg:443/bg/a/view/real-na-final-za-superkupata-na-ispanija-185373", "text": "Макар и без част от най-големите си звезди, „Реал“ (Мадрид) победи с 3:1 „Валенсия“ в първия полуфинал от турнира за Суперкупата на Испания. Тони Кроос откри резултата в 16-ата минута, когато изненадващо стреля директно от корнер и завари неподготвен стража на \"прилепите\" Хауме. В 39-ата Иско овладя на гърди и безпроблемно прати топката в мрежата. След почивката се разписа и Лука Модрич (66), а Даниел Парехо реализира единствения гол за „Валенсия“ от дузпа в добавеното време. Надпреварата от тази година е с нов формат и се провежда в Саудитска Арабия. „Валенсия“ се класира за нея като носител на Купата на Испания, а \"белите\" участват благодарение на това, че през миналия сезон завършиха на трето място в Ла Лига. Другите два тима, които спорят за отличието, са „Барселона“ и „Атлетико“ (Мадрид). Мачът между каталунците и дюшекчиите e тази вечер, а преди него имаше куриозна случка – шофьорът на автобуса на „Барса“ обърка пътя и Меси и компания пристигнаха с 45 минути закъснение.", "date": "2020.01.09", "title": "„Реал“ на финал за Суперкупата на Испания"}
{"url": "https://www.monitor.bg:443/bg/a/view/s-10-mln-lv-pravim-karta-na-seizmichnija-risk-v-stranata-185381", "text": "До края на 2025 г. трябва да се изработи карта на сеизмичния риск в страната. Ангажимент за това има Агенцията по геодезия, картография и кадастър. Това каза зам.-министърът на регионалното развитие и благоустройството Валентин Йовев в телевизионно интервю, информират от МРРБ. Министерството вече е утвърдило Методиката за анализ, оценка и картографиране на сеизмичния риск на страната, стана ясно от думите на зам.-министъра. и осигуряването им ще се търси от бюджета. В картата ще бъде отразено описанието на всяка сграда в страната и това, как би „реагирала“ при даден вид земетресение. Ще се разработят и съответните мерки, които е необходимо да бъдат предприети в различни ситуации, подчерта Йовев. Информацията за сеизмичните рискове в различните зони може да допринесе за повишаване качеството на строителството у нас, за подобряване на инженерната инфраструктура, за поддръжката на хидротехнически и енергийни съоръжения, за модернизирането и развитието и на други области от живота, стана ясно от думите на заместник - министъра. Според него тези данни имат и икономическо значение за страната, защото играят важна роля за отговорното и качествено строителство, за изграждането и етажността на сградите. Според Йовев е необходимо създаването и на за да се докажат съответните качества на материалите, използвани в строителството, както и на конструкциите, методите и технологиите на изграждане на сградите. Около 97% от територията на страната вече е покрита с кадастрална карта, съобщи още Йовев. Остават по-малките населени места. “В момента текат търгове за възлагане на поръчки за създаване на кадастрални карти и регистри на около 400 малки населени места, като села и махали”, каза той. Зам.-министърът обясни, че стратегията и дългосрочната програма на Агенцията по геодезия, картография и кадастър предвиждат надграждането на кадастралната карта и създаването на многофункционален кадастър. В него ще бъдат отразени „С цел устойчивото управление на природните ресурси, проектиране и инвестиции Агенцията по геодезия, картография и кадастър, с подкрепата на Норвежката картографска агенция разработи проект за изграждане на капацитет за създаването на цифрова едромащабна топографска карта. Създаването на тази карта ще даде актуална цифрова база данни“, каза още Йовев.", "date": "2020.01.09", "title": "С 10 млн. лв. правим карта на сеизмичния риск в страната"}
{"url": "https://www.monitor.bg:443/bg/a/view/telk-shte-mogat-da-vzemat-reshenija-samo-po-dokumenti-185359", "text": "Териториалните експертни лекарски комисии вече ще могат да вземат решения само по документи без преглед на  лицата в определени случаи. Около това решение се обединиха днес участниците в първата среща , организирана от  изпълнителния директор на МБАЛ-Пазарджик д-р Красимир Темнилов. Тя беше свикана във връзка с промените в  Правилника на регионалните картотеки на медицинските експертизи, които влязоха в сила от началото на 2020 година. В срещата участваха директорите на РЗИ -Пазарджик и ТП на НОИ-Пазарджик д-р Фани Петрова и Елка Гълъбова, както и представители на РЗИ, РКМЕ и  експертните лекарски комисии. Искаме да съдействаме на болните  и максимално да улесним хората с увреждания, подчерта д-р Темнилов. Трябва да променим начина на работа. Нямаме право излишно да разкарваме хората, категорична беше и д-р Фани Петрова. По време на заседанието бяха обсъдени и проблемите, с които се сблъскват експертните лекарски комисии. Решено бе такива съвместни  срещи да се провеждат на всеки два месеца.  Изпълнителният директор на МБАЛ-Пазарджик д-р Красимир Темнилов ще издаде и заповед, с която  от началото на месец февруари Териториалните експертни лекарски комисии вече ще приемат  документи без да извършват и прегледи на място по  конкретни случаи. Те касаят болни, за които  предоставената медицинска документация  по категоричен начин обективно показва степента на увреждане и функционален дефицит на заболелия орган/или система, и не е необходимо за нуждите на експертизата да бъде извършен клиничен преглед или назначени допълнителни изследвания и консултации.  ", "date": "2020.01.09", "title": "ТЕЛК ще могат да вземат решения само по документи "}
{"url": "https://www.monitor.bg:443/bg/a/view/podgotvjame-semenata-za-ranen-razsad-185017", "text": "  Най-голямата януарска грижа на градинаря е подготовката за отглеждане на ранните разсади. Здравите семена никнат безпроблемно. За да са здрави, трябва да се обеззаразят, но не всичките. Фирми производителки на семена ги обеззаразяват, затова купените от магазините не се нуждаят от вашата намеса. Има растителнозащитни препарати, но те или са от категория, която не е разрешена за употреба от любители, или са неудобни за обеззаразяване на малки количества семена.  Има доста надежди и съвсем лесни начини за обеззаразяване при домашни условия. Ето някои от тях: - Калиев перманганат - разтворете половин пакетче (в аптеките се предлагат по 10 г) калиев перманганат в 1 л вода и потопете семената, поставени в торбичка, за няколко минути в разтвора. - Меден сулфат (син камък )- разтворете 50 г меден сулфат (син камък) в 1 л вода и потопете по същия начин семената в получения разтвор.  - Перхидрол (кислородна вода) - изсипете семената в подходящ съд и ги залейте с перхидрол (кислородна вода) за около 20 минути. Обработените по някой от тези начини семена са мокри и се слепват помежду си. За да можете да ги засеете, трябва леко да просъхнат. Като най-студеният месец от годината, през януари зеленчуковите култури се развиват само в култивационни съоръжения - оранжерии и парници. На полето се отглеждат само някои култури, като засадените през есента чесън, лук и спанак. Всичките усилия са насочени към подготовката по отглеждането на зеленчуковите култури през следващите месеци и лятото. Подготвят се полиетиленовите оранжерии за експлоатация. Засяват се разсади на домати, пипер, краставици и тиквички за отглеждане в парници или отопляеми полиетиленови оранжерии. Здрав разсад се получава, когато се отглежда върху обеззаразена почва или субстрат, а за сеитба се използват здрави и обеззаразени семена. Засяването се извършва в култивационни съоръжения, когато температурата на почвата достигне около 20 градуса. До края на месеца се засяват семената на доматите, пипера, зелето и карфиола. Започва залагането за рътене на семената на ранните картофи. Това се извършва в помещения на тъмно при температура 15-18 градуса. Ако местата, където ще се отглежда разсадът, са заселени с попово прасе, преди сеитбата се разхвърлят примамки. Такива се продават в агроаптеките, но може и да се приготвят от пшеничени отсевки, трици, ярма, като на 1кг от тях се прибавят 2 супени лъжици нуреле. Получената примамка се разхвърля, като на 1 кв. м площ се слага 15-20 г от нея. Следната таблица ще ви ориентира както за сроковете, така и за необходимите ви семена и за площта, която трябва да отделите за отглеждане на пролетните разсади. Култура Срок на засяване Необходимо семе Посевна норма Необходима площ  (грама за 1 дка) (грама за 1 м2) за гъст разсад (м2) Домати 20.I. – 15.II. 24-25 2-3 8-12 Пипер 10.I. – 5.II. 120 10-12 10-12 Патладжан 10.I.– 5.II. 40 4-6 7-10 Главесто зеле 1.II. – 10.II. 40 5 8 Цветно зеле 20.I. – 5.II. 40 5 8 Алабаш 1.II. – 10.II. 50 5 10 Салати 1.II. – 10.II. 20 2 10 Краставици 25.III. – 5.IV. 80 20 4 Тиквички 20.III. – 5.IV. 250 100 2,5 Един от препоръчителните сортове пипер е Донат (Дакота) – хибрид, подходящ за отглеждане в полиетиленови и стъклени оранжерии. Сроковете за сеитба са 1-5 януари или 25 януари – 5 февруари. От доматените сортове за оранжерийно производство е подходящ раннозрелият полудетерминантен хибрид Магнус F1, който се засява между 15 и 20 януари. В неотопляемите оранжерии и полиетиленовите съоръжения, както и в защитените парници се засяват репичките. Сеитбената норма е 2-3 г на квадратен метър. Времето е подходящо за торене с оборски тор, суперфосфат и калиеви торове след направен почвен анализ и потребностите на почвите. В благоприятните за работа дни е добре да се приготви почвената смес, която ще се използва за разсаждане от равни части чимова пръст и обгорял оборски тор с прибавка на речен пясък. В случай на отглеждани домати като предкултура в отопляеми стъклени оранжерии те се берат редовно, в края на месеца може да се наложи обирането на всички добре оформени зелени плодове и оставянето им за доузряване в помещения, където температурата се колебае около 12°C. След приключване на беритбите на оранжерийните площи се прави фумигация с оглед да се унищожат причинителите на болести и неприятелите. След почистване на растителните остатъци, оранжерията се подготвя за производство на разсад или за засаждане на вече подготвен разсад за ранно производство.", "date": "2020.01.09", "title": "Подготвяме семената за ранен разсад"}
{"url": "https://www.monitor.bg:443/bg/a/view/djystin-bijbyr-stradam-ot-lajmska-bolest-185357", "text": "Певецът с канадски корени Джъстийн Бийбър разбуни духовете в социалните мрежи с новина за здравословното си състояние. Той разкри, че е засегнат от лаймска болест и хронична мононуклеоза. Причината 25-годишната звезда да издаде тежката диагноза – мнозина фенове го упрекват в последно време за начина, по който изглежда, приписвайки го на употребата на наркотици. \"Тези хора не са наясно, че наскоро бях диагностициран с лаймска болест като цяло. Последните две години бяха трудни, но с подходящото лечение, което ще помогне за справяне с тази засега нелечима болест, аз ще се завърна по-добре от всякога\", написа в Инстаграм Бийбър. Любимецът на тийнейджърките заяви още, че здравословните му проблеми са сред темите, които ще проследи предстоящата му документална поредица. Тя ще стартира на 27 януари в платформата за видеосподеляне YouTube. Поредицата ще носи името „Джъстин Бийбър: Сезони“ и ще се разгърне в 10 епизода време. От YouTube разкриха, че поредицата ще предложи \"задкулисен\" поглед към личния живот на Бийбър, в това число и непоказвани кадри от сватбата му с манекенката Хейли Болдуин и всекидневието с хората от най-близкото му обкръжение. Феновете ще могат да проследят и размишленията на певеца върху върховете и спадовете, съпътствали израстването му пред погледа на обществото. През изминалата година в серия публикации в социалните мрежи бившата муза на Селена Гомес направи 124-те си милиона последователи съпричастни на борбата му с депресията, злоупотребата с наркотици и трудното приемане на славата. Бийбър сподели, че за възстановяването му са помогнали религията и съпругата му. Припомняме, че Джъстин не е първата музикална звезда, покосена от лаймска болест. Неговата сънародничка Аврил Лавин изчезна за дълго време от публичното пространство заради диагнозата. Тя напусна сцената през 2014-а. „Няколко години си стоях вкъщи, болна. Бях приела смъртта и чувствах как тялото ми гасне“, разказа преди време певицата. Тя до последно не била сигурна дали иска да разкаже за битката си със заболяването в песните си. Въпреки това го направила с цел да привлече повече внимание към страдащите от него. Освен това Лавин основа и фондация в полза на изследванията върху лаймска болест, която се предава с ухапване от кърлежи.", "date": "2020.01.09", "title": "Джъстин Бийбър: Страдам от лаймска болест"}
{"url": "https://www.monitor.bg:443/bg/a/view/senoto-se-dava-do-objad-na-malki-porcii-185018", "text": "През зимните месеци вниманието към животните в говедовъдната ферма не бива да отслабва, препоръчват от Националната служба за съвети в земеделието. Крайните икономически резултати изискват поддържането на висока продуктивност през цялата година. За получаването на повече и по-качествено мляко наред с породата, наследствените и индивидуалните особености на животните е необходимо да се отдели сериозно внимание на храненето на кравите през зимния  период на годината, като най-важно и решаващо условие. Дажбите на кравите трябва да съдържат необходимите хранителни вещества - белтъчини, въглехидрати, мазнини - и да бъдат богати с витамини, минерални вещества и др. През зимата дажбите на кравите се състоят от концентрирани храни, сено, сочни фуражи (силаж, кръмно цвекло и др.) и други груби и малоценни фуражи (слама, плява, царевичак).  Обикновено кравите се хранят 2-3 пъти на ден. Различните видове фураж се залагат в следния ред: концентриран, сочен (или и двата едновременно) и накрая груб фураж. Желателно е преди даването им фуражите да бъдат предварително обработени - нарязани, меласирани, запарени и т.н. Когато е в малко количество, сеното се дава сутрин и на обяд на малки порции. През зимата кравите се поят толкова пъти, колкото пъти се хранят, затова ако не им е осигурен постоянен достъп до вода или водата е замръзнала, трябва да се съобразим с условията.  Остатъците от храна в яслата трябва да се почистват преди всяко следващо хранене на кравите, за да се избягнат загниването и ферментирането им. На 100 кг живо тегло се дава 1-1,5 кг сено и 3-5 кг силаж. Количеството на концентрирания фураж (зърнени храни, трици, кюспета, шротове и др.) зависи от дневната млечност на кравата - дава се 200-300 г на 1 л мляко. При по-нископродуктивните животни - млечност за лактационен период 1800-2200 л и 3,8-4% масленост на млякото на кравите се дава през зимата по 4-6 кг сено, 2-4 кг слама и царевичак, 20-25 кг сочен фураж (силаж и цвекло) и по 2-3 кг концентриран фураж дневно. В голяма част от фермите в равнинните райони началото на годината съвпада с разгара на агнилната кампания. Затова трябва да се отдели сериозно внимание на храненето на овцете майки през този период на годината - втория период на бременността или периода на бозаене на новородените агнета. През втория период на бременността изискванията на животните се повишават с 15-20 %. Дажбата на овцете е вече зимна и трябва да се осигурят повече компоненти - по 0,3 кг концентриран фураж с трици или смес с царевица, до 3 кг ливадно сено, 0,5 кг люцерново сено, 1 кг кръмно цвекло и до 0,5 кг слама. Бозайният период (първите два месеца след оагването) се характеризира с рязко повишаване на изискванията на животните. Дневната дажба на една овца трябва да включва около 0,4 кг смеска от 2-3 вида концентрирани фуражи (царевица и ечемик във вид на ярма), 1,5 кг ливадно сено, 2 кг силаж, 1 кг фиева или овесена слама и около 10 г креда. Каменната сол се дава на воля. През месец януари започва и окозването на козите. За нормалното раждане на яретата е необходимо пълно спокойствие на майките, добре почистено, сравнително топло, сухо и без течение помещение. Помещението се почиства, основно се дезинфекцира две седмици преди окозването на козите. След това подът се застила с дебел пласт чиста суха слама. През последните дни до окозването трябва внимателно да се следи поведението на бременната коза, за да й се окаже при нужда необходимата помощ. С наближаване на раждането козата става неспокойна, често ляга, става, жално вряка, вимето се увеличава, половият орган набъбва и от него изтича слуз. Родилният акт започва с показване на родилния мехур. При нормално раждане мехурът не се разкъсва, а се пука сам. Нормалното раждане обикновено продължава 30-35 мин., а при козичките (първескините) - 40-45 минути. При нормално положение на плода, когато най-напред излизат колената на предните крака, на които лежи главата, раждането е леко и помощ не е необходима. При неправилно положение на плода, когато излизат предните крака, а главата не се подава, защото е обърната назад, плодът лежи диагонално или излиза със задната част, трябва да се потърси помощта на ветеринарен лекар.", "date": "2020.01.09", "title": "Сеното се дава до обяд на малки порции"}
{"url": "https://www.monitor.bg:443/bg/a/view/berluskoni-s-novo-gadje-po-mlado-ot-nego-s-polovin-vek-185369", "text": "Палавникът на италианската политика, четирикратният експремиер и евродепутат в момента Силвио Берлускони заби ново младо гадже на 83 години. Поредната избраница на вечния мераклия на Апенините се казва Марта Фашина, родена е точно на 9 януари 1990 година в областния център на Калабрия – Реджо Калабрия, но е отрасла в Неапол. Завършила е литература и философия в държавния университет на Рим „Ла Сапиенца“ и е руса дама с едра гръд, като плеядата други хубавици в сваляческия архив на Силвио. Според информации от тесния кръг приятели на бившия министър-председател, той бил хвърлил око на Марта преди близо две години, когато тя работела в PR – отдела на футболния клуб „Милан“. Сприятелили се, Берлускони бил впечатлен не само от нейните пищни женски атрибути и раздаващата радост усмивка, но и от начетеността й. Започнал да се среща с нея така да се каже по работа и на политическите избори преди година и половина я направил депутатка от неговата партия „Форца Италия“. Миналото лято пък разпалило тлеещите страсти на двамата, взаимното им привличане експлодирало и те заживели под един покрив в Рим. Но когато останалата в Милано вече бивша фаворитка на Силвио - Франческа Паскале разбрала това, тя му вдигнала жесток скандал. Злите езици сплетничат, че Марта много й се ядосала, след което накарала по-големия от нея с 53 години възлюбен да натири унизената съперничка обратно в родния й Неапол. Речено сторено и сега неофициално пък и официално най-близката до сърцето на видния политик и бизнесмен дама е днешната рожденичка. Ако се вярва на жълтите издания между Алпите и Сицилия, за разлика от Франческа Паскале, Марта Фашина била много добре приета и от пет законни деца на Берлускони от неговите два брака.", "date": "2020.01.09", "title": "Берлускони с ново гадже -по-младо от него с половин век"}
{"url": "https://www.monitor.bg:443/bg/a/view/282-kameri-na-natovareni-krystovishta-v-ruse-sledjat-za-narushenija-185362", "text": "Общо 282 нови камери за видеонаблюдение вече работят на 30 натоварени кръстовища в Русе и следят в реално време за нарушения. Освен че дават възможност за проследяване на трафика, данните се използват и за разчитане на регистрационни номера и разпознаване на провинил се водач, тъй като камерите са с висока резолюция. Органите на МВР имат достъп до системата, а това ще им помогне при изясняването на инциденти. С новата система се проследява и спазването на графиците и маршрутните разписания на автобусите и тролейбусите. 232 от камерите са стационарни, а 50 от устройствата са управляеми и могат да се завъртат от оператор на 360 градуса за панорамно наблюдение. Поставянето им е част от дейностите по проекта „Интегрирана система за градски транспорт“, като стойността на инвестицията е 1,7 млн. лева, поясняват от общината.", "date": "2020.01.09", "title": "282 камери на натоварени кръстовища  в Русе следят за нарушения"}
{"url": "https://www.monitor.bg:443/bg/a/view/otvedoha-neno-dimov-za-razpit-v-specprokuraturata-185363", "text": "Екоминистърът Нено Димов бе рапитван при спецакция на спецпрокуратурата, МВР и ДАНС. Това потвърди говорителят на главна прокуратура Сийка Милева. Поводът е акцията в Перник и в МОСВ от сутринта, свързана с разследване на престъпления около водния режим в Перник и заради вноса на боклук в България. \"Оказваме съдействие в момента. Ще направя изявление след като приключим. Не съм задържан\", заяви пред журналисти той. Според медийни публикации, преди да бъде отведен за разпит в следствието, в дома на Димов, в негово присъствие, е направен обиск. От снимки към пресъобщение на прокуратурата на сайта на ведомството пък става ясно, че Димов е бил разпитван и в кабинета си, преди да бъде отведен за обиск на дома му, а след това и в следствието. От особен интерес за разследващите са графиците, които МОСВ трябва да изготвя за водните обеми и наличности във всички язовири на територията на страната. По непотвъредена информация по време на акцията в Перник за задържани бившият областен управител Ирена Соколова и шефът на ВиК в Перник Иван Витанов, както и бившата кметица Вяра Церовска. Главният прокурор Иван Гешев бе лично в Перник, като заяви, че до края на деня ще стане ясно дали ще има задържани и дали ще се повдигнат обвинения. Какво каза още Гешев ,  . По-късно през деня от прокуратурата излязоха с официално съобщение за акцията, от което става ясно, че спецпрокуратурата, заедно с ДАНС, КПКОНПИ и МВР са извършили претърсвания и изземвания на документи от три места - в Областна администрация в Перник, ВиК в града, както и в министерствто на околната среда и водите. \"Събират се доказателства за извършени престъпления от длъжностни лица, довели до проблемите с водоснабдяването в гр.Перник\" съобщават от прокуратирата. От там изтъкват, че Гешев се е срещал с кмета на града Станислав Владимиров, като продължение на проведената през ноември в Съдебната палата след подадения от него сигнал за водната криза, причинена от експлоатацията на язовир „Студена“. Наред с това от прокуратурата съобщават, че днес да били извършени действия от ДАНС и ГД “НП“ във връзка с разпоредена от главния прокурор на проверка  притежателите на отпадъци на територията на страната. Проверката беше възложена на министъра на вътрешните работи и на председателя на ДАНС на 6 януари 2020 г. Темата с акцията коментира и премиерът Бойко Борисов след заседанието на КСНС. Той отказа да заяви категорично дали се очакват министерски оставки и рокади в кабинета, като уточни,че това трябва да се обсъди с коалиционните партньори, тъй като Нено Димов е от квотата на \"Обединени патриоти\". Борисов се изказа предпазливо и посочи, че първо ще изчака разследването и да види дали прокуратурата ще повдигне обвинения. Ще говоря с коалиционните партньори. Тези, които са пряко назначени от ГЕРБ, въобще няма да ги коментирам. Не мога да кажа дали има сянка на съменние, нека да видим обвинителни актове“, каза той.  Той отказа да коментира слуховете за арестите на Сиколова и Церовска. Те си отидоха от ГЕРБ, напуснаха си постовете“, заключи той. Иначе Борисов поздрави МВР, ДАНС и прокуратурата за акцията в Перник. МВР-шефът Младен Маринов също не даде подробности около акцията. \"Резултатите от днешната мащабна акция в Перник и МОСВ ще бъдат дадени на по-късен етап.\", каза лаконично той. Действията са извършени на определени адреси. Има проблем с питейната вода в Перник, работихме и по празниците, премиерът беше уведомен от мен и срещнахме пълна подкрепа, обясни Маринов. По думите му ще бъде извършен мониторинг и там, където има данни за престъпление, ще бъде докладвано на прокуратурата. Целта на тази проверка е да видим и определим проблеми от по-рано, каза Маринов. Иначе лидерът на ДПС Мустафа Карадайъ пък заяви, че замесени по казуса, докато тече разследването. Според лидерът на БСП Корнелия Нинова обаче тепърва ще се види каквъв е резултата от акцията. \"На пръв поглед ми изглежда, че това е опит с локални мерки да се потуши една национална криза. Проблемът в Перник е само единичен случай. Водна криза има в цялата страна\", смята тя и поясни, че нищо не се прави и за проблемите с мръсния въздух. Според Нинова Нашият вот на недоверие е срещу правителството, защото министрите са просто изпълнители на една политическа воля и модел на управление на ГЕРБ. Не сме водили разговри с другите парламентарни партии за вота, защото искаме да подготвим много сериозно нашите мотиви. Ще проведем такива разговори другия четвъртък и петък\", добави Нинова.  Междувременно от АБВ внесоха сигнал до прокуратурата срещу Нено Димов за „престъпна небрежност“ от негова страна. Очаква се в между ГЕРБ и Обединени патриоти, където лидерите на партиите да обсъдят проблемите с водната криза в Перник, МСОВ и МРРБ, както и ситуацията с Нено Димов и неговата оставка. Към момента обаче няма насрочена конкретна дата, а причината е, че партиите в управляващата коалиция, все още чакат резултатите от проверката на прокуратурата. По тази причина Коалициоен съвет ще има най-рано след два или три дни. Всъщност Димов е от квотата на ВМРО и именно те трябва да посочат и евентуален негов заместник. Ако се стигне до оставката на Нено Димов, рокадите в кабинета ще могат да се гласуват от НС най-рано на 15 януари, когато е първото заседание на депутатите след коледните празници.", "date": "2020.01.09", "title": "Разпитаха министър Нено Димов и обискираха дома му(ОБЗОР + СНИМКИ)"}
{"url": "https://www.monitor.bg:443/bg/a/view/oficialno-oskarite-shte-sa-bez-vodesht-za-vtora-poredna-godina-185361", "text": "Церемонията по връчването на наградите „Оскар“ ще се проведат без водещ за втора поредна година. Това обяви в сряда Кейли Бърк, един от шефовете в телевизията ABC, която излъчва събитието. заяви тя, като уточни, че с Американската филмова академия, която раздава статуетките, застават заедно зад това решение. Начинът, по който бе структурирано съобщението обаче води до заключението, че макар и да няма един човек, който да се отчита с почти постоянно присъствие на сцената в „Долби тиатър“, то няколко звезди ще се редуват, за да представят категориите и специалните гости. Дали това е така и кои ще бъдат евентуалните знаменитости, които ще ни забавляват след по-малко от месец на оскарите все още не е ясно. Припомняме, че миналата година наградите останаха без водещ, след като Кевин Харт се оттегли. И то – цели два пъти. Повод за това стана недоволството, което предизвика фактът, че Академията се е спряла именно на него за позицията. Срещу „назначаването“ му като водещ се обявиха киномани в социалните мрежи, които изтъкнаха, че комикът е публикувал обидни хомофобски послания онлайн преди 10 години. След като рейтингът на церемонията се повиши леко миналата година, Академията и ABC явно отново залагат на същата формула. Дали тя ще доведе до подобен резултат, ще разберем на 9 февруари, когато отличията „Оскар“ ще бъдат раздадени за 92-и път.", "date": "2020.01.09", "title": "Официално: Оскарите ще са без водещ за втора поредна година"}
{"url": "https://www.monitor.bg:443/bg/a/view/skandal-raztrese-bylgarskija-tenis-sled-atp-cup-185365", "text": "Голям скандал разтресе българския тенис след участието на страната ни на отборния турнир ATP Cup. В анонимна публикация в социалните мрежи със заглавие \"Лицемерието зад успеха\" се твърди, че \"след като получава поканата ATP Cup, родната федерация по тенис я отказва. Защото отказва да финансира престоя на отбора ни. Преценява, че няма нужда да бъдат харчени пари за подобни турнири.\" Написаното обаче се разминава с истината, тъй като по регламент българският тим намери място в турнира благодарение на класирането в ранглистата на първата ни ракета Григор Димитров. Звездата ни в тениса също бе забъркан в разпространената информация, която предизвика хиляди коментари сред феновете. В статията пише още: \"След като разбира, че федерацията отказва финансиране първата ни ракета взима нещата в свои ръце. Със свои средства осигурява престоя на отбора ни в Австралия, така че нищо да не им липсва. Федерацията отказва да пусне и български специалист за треньор, въпреки че той също ще е на разноски на Димитров. Гришо изрично заявява пред отбора, че това не желае да се разчува, за да не се измести фокусът от победите и добрата игра. Обяснява им, че го прави, за да може да се докоснат до най-големите в тениса и да добият безценен опит.\" Ръководството на българската федерация по тенис, както и всички членове на тима ни, без Григор Димитров, коментираха скандала. Президентът на централата Стефан Цветков отговори в от чужбина в профила си във Фейсбук: \"Много долен платен fake news за \"отказаната\" покана от БФТ за АTP Cup. Гледам, че много приятели даже са се хванали. Потресен съм и разочарован, защото се разбра откъде идва и защото фокуса трябва да е върху това как да помогнем на следващото поколение в тези тежки условия. Явно целят малкото хора, които помагат и работят за оцеляването на БФТ и тениса да се откажат.\" От федерацията излязоха и с официална позиция и заявиха, че авторите на въпросната публикация уронват престижа на българския тенис: \"Крайно разочароващо е и лековерното споделяне на фалшивата новина, при положение, че всички факти са напълно достъпни и лесни за проверяване, което веднага изобличава откровените лъжи.\" Напомнен бе и регламентът, според който \"страна може да се класира за участие в ATP Cup, ако има минимум трима играчи с точки в ранглистата на ATP, като поне двама от тях трябва да имат ATP точки в ранглистата по единично. ATP провежда събитието в партньорство с австралийската тенис федерация, която реално има лиценза за ATP Cup и поема хотела, храната и транспорта по време на състезанието. Играчите се записват в системата на ATP директно и като на всеки турнир на ATP си поемат транспортните разходи до мястото на провеждане.\" Последва емоционална реакция и от втората ни ракета Димитър Кузманов. \"Хора! Преди ден написахме с главни букви името си в историята на българския тенис и спорт! Завършихме на 9то място на Световното първенство,като само малшанса ни лиши да излезем от групата,въпреки че завършихме с 2 победи от 3 мача! През тези 14 дни цяла България беше обединена!Такава каквато винаги съм искал да бъде! Хората не спяха,плакаха и изживяваха успеха като техен личен! Защо искате да ни отнемете всичко това?? Не само на нас,но на всички Българи!! Бъдете горди от това,което направихме! Това беше за всички вас\", написа Кузманов, а позицията бе споделена от съотборниците му. Отношение взе и капитанът на България за купа \"Дейвис\" Тодор Енев, който заяви, че целта на лъжите е да се измести фокуса на внимание.  \"Изключително съм потресен от писанията в социалните мрежи. Абсолютно няма никаква истина, че БФТенис е отказала помощ или покана за участие на ATP Cup. Явно някои хора целят да изместят фокуса. За мен е по-правилно всички да се концентрираме върху това как да развиваме тениса и как да помагаме на всички подрастващи, както сме се грижили винаги. Оказаха всякаква помощ на момчетата от отбора\", коментира Енев пред \"Дарик радио\" и добави: \"Момчетата отидоха във форма в Сидни. Те се подготвяха на националния тенис център. Ние сме ги подкрепили. Предложихме подкрепа аз да съм там. Не е имало никаква молба към нас някой от федерацията да пътува до Австралия. Тези твърдения са абсолютно безпочвени. Няма поети разноски от щаба на Григор Димитров. Искам да поздравя целия отбор за отличното представяне в Сидни. Ние завършихме номер 9 в света. Нека се фокусираме върху този успех, вместо да обвиняваме този или онзи играч. Всички дадоха най-доброто от себе си. Знам каква отговорност е при 1:1 или при 0:1. Не трябва да се нахвърляме върху топ състезателите ни.\"", "date": "2020.01.09", "title": "Скандал разтресе българския тенис след ATP Cup"}
{"url": "https://www.monitor.bg:443/bg/a/view/bylgarija-e-sred-stranite-v-es-s-naj-goljam-spad-na-bezraboticata-185372", "text": "През ноември 2019 година България е била сред страните в ЕС с най-голям спад на безработицата на годишна основа, сочат данни, публикувани днес от Евростат. По-силно е понижението само в Гърция, но с налична информация за септември - от 18,8% на 16,8%. България безработицата е намаляла от 4,8% през ноември 2018 година до 3,7% през ноември 2019 година. Следват Естония (от 5,3% на 4,2% между октомври 2018 г. и октомври 2019 г.) и Хърватия (от 7,5% на 6,5% между ноември 2018 година и ноември 2019 г.). Общо взето, през ноември равнището на безработицата се е понижило в 20 страни членки, останало е стабилно в Нидерландия и Португалия и се е повишило с Люксембург (от 5,4 на 5,5%), Словения (от 4,4 на 4,6%), Чехия (от 2% на 2,2%), Кипър (от 7,5 на 7,7%), Швеция (от 6,5 на 6,9%) и Литва (от 5,8 на 6,4%). В целия ЕС показателят е запазил октомврийското си исторически ниско равнище от 6,3%, като спрямо ноември 2018 година (6,6%) бележи понижение. В еврозоната безработицата остава 7,5%, най-ниско от юли 2008 година, колкото бе и през октомври. Това е спад спрямо 7,9% през ноември 2018 г. Сред младежите безработицата е намаляла до 14,3% в ЕС и до 15,6% във валутния съюз спрямо съответно 14,8% и 16,3% през ноември 2018 г. България е и сред страните с най-ниско равнище на младежката безработица през ноември. Страната ни се нарежда на трето място със 7% след Чехия (5,2%) и Германия (5,9%). Най-много безработни млади хора има в Гърция (32,5% за третото тримесечие на 2019 година), Испания (32,1% за ноември) и Италия (28,6% за ноември).", "date": "2020.01.09", "title": "България е сред страните в ЕС с най-голям спад на безработицата"}
{"url": "https://www.monitor.bg:443/bg/a/view/9-godishnijat-niki-ot-sliven-se-bori-za-jivota-si-185346", "text": "9-годишният Ники Костов от град Сливен спешно се нуждае от средства за лечение, за да живее. Той страда от „остеосарком“ на едното краче, направена му е операция за изрязване на костта и му е поставена протеза. Получил е обаче разсейки в белите дробове, за което отново е извършена хирургична интервенция в Германия и лечението му ще продължи у нас. Но трябва да му бъдат проведени 5 имунотерапии със скъп медикамент, като само единият курс струва 170 000 лв. За съжаление, Здравната каса не поема разходите и те трябва да бъдат осигурени от родителите. Това сподели за „ Монитор“ майката на детето-Даниела. Преди 2 дни те са се върнали от химиотерапия в Детската онкохематология в Пловдив. Досега на Ники са му проведени 19 от общо 21 химиотерапии, а в началото на февруари, според лекуващия лекар, трябва да започне първия курс на имунотерапията. Семейството се обръща с молба към съпричастни хора от цялата страна, за да помогнат на единственото им дете да оздравее и се радва на детството си. Ники е 9-годишен четвъртокласник в НУ \"Васил Левски\", град Сливен. Умен, винаги усмихнат, приветлив и много подвижен, той се радва на щастливо детство! Ники е и прекрасен ученик! Завършва със специална грамота от неговия класен ръководител за добро поведение, възпитание, за своето добро сърце и съпричастност към другарчетата му в клас! Един ден, по време на гоненица в междучасието, Ники си удря крачето. Заболява го, но това е обикновена синина и нищо повече. Нещо, което се случва на всички деца десетки пъти. След пет дни обаче, не само, че болката не минава, но се и засилва, а кракът се подува. Правят се два скенера един след друг, като вторият е с контрастно вещество и показва \"киста\" на крачето.  Лекарите съветват семейството да се направи операция за премахването ѝ в град Стара Загора. С направената задължителна биопсия идва и страшната новина – костен тумор! Веднага семейството заминава за град София. За съжаление, на 1-ви април лекарите потвърждават диагнозата на Ники – остеосарком! Родителите са съкрушени и изплашени! Осъзнават, че им предстои най-тежката битка в живота – битката за оцеляването на техния син! Детето започва спешна химиотерапия в УМБАЛ \"Свети Георги\", град Пловдив. Родителите решават да изпратят комплектованата медицинска документация за състоянието на Ники в специализираната болница \"Acıbadem International Hospital\" в Турция и в още една клиника в Германия. От Германия се получава становище за ампутация на крака. Семейството категорично отхвърля този вариант и поради тази причина, Ники е опериран в ортопедичната клиника в Горна Баня. На 4-ти септември м.г. д-р Патриков и екипът му сътворяват истинско чудо и успяват да поставят протезата, успяват да спасят крачето на Ники! Операцията е одобрена от Здравната каса, но протезата не е растяща и предстоят още няколко операции за периодично удължаване чрез подмяна на модули, които не се поемат от НЗОК. Към момента лечението на Ники продължава в УМБАЛ \"Свети Георги\", град Пловдив, като детето не ходи на училище, постоянно е по болници и семейството изпитва финансови затруднения, тъй като майката не работи и трябва да придружава момченцето. \"Ники е всяко едно дете, във всяко едно българско семейство! \"Никой не планува как една сутрин да се събуди и да е главният герой във филм на ужасите! Защото действителността е точно такава ужас, шок, страх, болка, отчаяние!“, пишат съпричастни хора в страницата за Ники във Фейсбук. Борбата ще е дълга и непредвидима, а разходите са непосилни за семейството. Дайте шанс на Ники! Дарителска сметка IBAN:BG63UNCR70001523564841 BIC: UNCRBGSF гр. Сливен Николай Валентинов Костов Paypal: meerbusch@abv.bg Helpkarma С теб сме, Ники! https://bg.helpkarma.com/…/s-teb-smeniki-…/dashboard/preview", "date": "2020.01.09", "title": "9-годишният Ники от Сливен се бори за живота си"}
{"url": "https://www.monitor.bg:443/bg/a/view/britanskija-bejanec-snejanki-prez-proletta-185352", "text": "Хелоу гайс, адски гадно е времето навън, without doubt. Не знам за вас, но мен това мъчително очакване да завали сняг направо ме убива. Както и фините прахови частици, но това е друга тема it’s will be better да не я засягаме пак, за да не си разваляме настроението, поне докато има вятър в София. The problem is, че то само вятър има и ужасяващ, смръзяващ костите студ. Макар и да съм си поставил за цел да обиколя цялата държава и да опозная всички landmarks, дори аз неуморимият новоизпечен българин Конан Дъфи, хич не мога да се enthuse-на. В това депресивно време хич не ми е до разхода, furthermore не знам дали сте обърнали внимание, но предишния път се похвалих, че моята съпруга Додо е в hm.. special period. Поради тази причина реших този път да ви разкажа спомените си от едно от най-слънчевите и стоплящи душата и тялото места, които посетих през вече изминалата година. Става въпрос за fabulous балканско градче Трявна. Да, колкото и странно да звучи, when I think about топло и слънчево място не си представям някое от черноморските ви градчета, а именно Трявна. Maybe the reason is, че го посетихме в края на пролетта, когато още горещото лято не е започнало и слънцето топли приятно както хората, така и растенията в природата. Maybe причината е в едни други сълнца, за които ще ви разкажа по-нататък, who knows? Както казват традиционните собственици на футболни отбори в Лондон - поживём — увидим! В Трявна не се стига лесно. In fact, в Трявна трудно можеш да попаднеш, ако не си тръгнал especially за това градче. Ние с Додо, в конкретния топъл майски ден тръгнахме от Велико Търново, за да си направим one-day trip до това прекрасно, възрожденско градче. Разстоянието от Старата столица до Трявна е about 40км и се взема за по-малко от час с кола. Unless не си с Golf 2, тогава probably ще го вземеш за 14 минути и 2 рушвета (на влизане в Дебелец и малко след Дряново), но това последното няма как да го знам, because аз съм примерен шофьор. Виж, от София, ако тръгваш за Трявна ситуацията е малко по-complicated и тези 220км. разстояние може да ти отнемат близо 4 часа. Както и да пътуваш, обаче си струва, защото когато пристигнеш в Трявна, especially в старата част на града се връщаш назад във времето с поне 200 години. Особено, когато се озовеш на стария площад до Часовниковата кула. As a matter of fact това е единственият изцяло запазен площад от Възрожденския период, което actually е било точно преди 200години. Всички сгради около площада, в това число и църквата са с уникален архитекурен стил и са строени по различно време през Възраждането. Часовниковата кула, пък е местната гордост. Тя е построена през 1804г. и според легендата, за да получат citizens на Трявна разрешение от турците да я построят, местните жени трябвало да се откажатда носят традиционните прабългарски украшения за глава наречени сукай. С тези накити жените много приличали на българските аристократи – болярите, а това адски дразнело турците. However, сокаите излезли от мода, а кулата била построена. После й сложили и часовник с циферблат, а през последните години са монтирали към механизма й опция, след 22 часа, когато камбаната спира да бие на всеки час, от кулата да звучи музиката от песента „Неразделни“ по стихотворението на Пенчо Славейков. Веднага after Часовниковата кула, се озовахме на другата забележителност в града – Гърбавия мост. Той също е част от цялата възрожденска композиция и е толкова красив, че когато минавахме по него, ако вече не го бях напрваил, непременно щях да падна на колене пред Додо и да й предложа да се омъжи за мен. Well, в този случай минахме само със селфи. След моста, започва търговската улица, по която са разположение и къщите музеи. Трявна е most famous с резбарската си школа (макар че, if you ask me Битката при Тревненския проход, след която братята Асеневци размазали византийския император е толкова bloody interesting, че заслужава да й се посвети поне един епичен холивудски блокбастър) затова основнтие сувенири по магазинчетата са произведени от дърво и са доста изкусно резбовани. Actually Трявна и в момента е синоним на място, от където можеш да се сдобиеш с прекрасни дървени мебели, а в града има Училище по приложни изкуства. Most impressing thing за моята любима българска съпруга, обаче се оказаха не дървените лъжици или кукли, а колкото и странно да звучи за нейните 46 кг. – нещо за ядене. Докато обмислях старателно коя още дървена чинийка да купя от поредния дюкян, Додо хлътна в едно магазинче за „аветнтична храна“ и след малко излезе сияеща повече и от майското слънце, което приятно топлеше гърбовете ни at this moment. „Виж! Това ми беше любимото като дете“, каза ми тя и ми показа пакет с доста weird изглеждащи бонбони so called “Снежанки“. Оказа се, че това не са even бонбони, а са фъстъци потопени в захарна глазура и имаха вид на бели камъчета, всяко едно, от които може да ти счупи поне 5 зъба едновременно. Погледнах сниизходително Додо, искрено щастливата й физиономия, обаче показваше, че би разменила цял кашон от любимия й швейцарски шоколад са едно пакетче от тези pathetic candies. Опитах едно. Успях да запазя всичките си пломби непокътнати. След това опитах още едно. След 10 минути вече се боричкахме за последната останала снежанка. След половин час се върнах до магазина и купих още 2 пакета, а когато си тръгнахме си купихме запаси за в къщи. As a matter of fact, за рождения ми ден (който е през октомври) в къщи черпих гостите ми със „Снежанки“ от Трявна. Но стига храна за тялото. Нека ви разкажа за храната за душата, която поехме in that day. Посетихме Музея на дърворезбата и етнографсктие изкуства, който се намира в Даскаловата къща. Там получих печат номер 21 от 100-те Национални туристически обекта. Освен това след като разгледах експонатите мога с ръка на сърце да твърдя, че дърворезбата е изобразително изкуство наравно с рисуването и склуптурата, а в Трявна през Възраждането са живели и творили истински художници. Разгледайте ги mate, но гледайте да сте без дъвка в устата, докато сте там. Защото рискувате да я изгубите през провесеното си чене поне 5-6 пъти. Look mate, бил съм в Лувъра. Бил съм в Прадо, също така и в музеите на Ватикана. Ако трябва да бъда честен не съм особен познавач и ценител на изобразителното изкуство. В тези гореизброените, of course, бях супер впечатлен. Super впечатлен останах, обаче и от дървените картини в Трявна. А, Трявна е на не повече от 400км. от всяка една точка на България, за разлика от Лувъра и Прадо. If you know what I mean. Най-впечатляващото нещо, обаче си останаха двете Слънца. Това са изцяло резбованите тавани на две от залите в къщата-музей. Историята за тяхното създаване е не по-малко приказна от самите творби. Според легендата майсторът-резбар Димитър Ошанеца и неговият калфа Иван Бочуковеца се хванали на бас кой ще направи по-красив таван. Двамата работили по уникалните си творби половин година – от Гергьовден до Димитровден. Ошанеца направил топлото лятно слънце, а неговият ученик – горещото слънце през Юли. И като ви казах, че приказката е оригинална като самите творби, такъв е и нейният финал. Когато приключили с работата си, всички поканени да оценят кой е победителят отсъдили, че това е майсторът. Виждате ли, че е оригинален финалът – това не е поредната ordinary fairy tale, в която ученикът побеждава учителя. Финалът наистина е неочакван. Нашият финал на разходката в Трявна също бе не очакван. След като минахме през къщата музей на Петко Р. Славейков и неговото семейство (amazing история има Славейковия род и legendary членове, но макар и документалният филм за тях, който изгледахме в къщата да беше супер интересен, нямаше да е лошо да сложат поне една пейка, тъй като историята им е бая дълга) се насладихме на още една забележителност, с която Трявна е известен. Кафе на пясък. Седнахме на дървените столчета в прекрсната кафеджийница на търговската уличка. Поръчахме си по едно fantastic кафе на пясък, наслаждавахме се на топлото, галещо майско слънце напекло калдъръма на Трявна, а и нашите собствени лица. И бяхме единодушни с Додо, че нищо повече нямаме нужда. Красива гледка, интересни впечатления, вкусно кафе и топли слънчеви лъчи. И малко bloody снежанки, разбира се.", "date": "2020.01.09", "title": "Британския бежанец: Снежанки през пролетта"}
{"url": "https://www.monitor.bg:443/bg/a/view/razchistvat-po-metyr-i-polovina-prespi-ot-trojanskija-prohod-185348", "text": "Започна разчистването на Троянския проход. Заради снега и влошените метерологични условия от 5 януари трафикът за всички превозни средства през най-високия старопланински проход е ограничен, за да се гарантира безопасността на шофьорите, съобщиха от пътната агенция. От снеговалежа и бурния вятър в прохода на места има преспи до метър и половина. Разчистването на пътното платно се извършва от специализирани машини - роторен снегорин, грейдери, багери и т. н. Целта е движението по второкласния път II-35 Троян – Кърнаре за превозните средства до 12 тона да бъде възстановено във възможно най-кратък срок. Очаква се това да стане за предстоящите почивни дни. С пускането на движението през Троянския проход ще се улесни пътуването на шофьорите от областите Ловеч, Плевен и Пловдив, както и връзката между Северна и Южна България.", "date": "2020.01.09", "title": "Разчистват по метър и половина преспи от Троянския проход"}
{"url": "https://www.monitor.bg:443/bg/a/view/sofija-dava-40-ot-bvp-na-bylgarija-185349", "text": "София остава най-голямата областна икономика в страната с около 40% от брутния вътрешен продукт (БВП) на България. Това посочва новият Доклад “Икономически и инвестиционен профил на София 2019” на Общинската агенция за инвестиции, цитиран от БНР. Икономиката на София се характеризира и със значително по-висока от средната за страната инвестиционна активност. По последни данни около 40% от разходите за дълготрайни материални активи и половината от преките чуждестранни инвестиции са направени именно в столицата. Към края на 2018 г. София е привлякла 13 млрд. евро чужди инвестиции или около 9800 евро на човек от населението, което е близо три пъти повече от средната стойност за страната. Основната част от инвестициите в София се насочват към услугите, които са и отраслите с най-голям принос в добавената стойност на местната икономика – 37% от всички ПЧИ до 2018 г. са се влели в него. Това се дължи както на високите доходи и потребление в столицата, така и на факта, че градът е развит транспортен и логистичен център. Другите най-атрактивни сектори за чужди инвестиции в столицата са промишлеността и комуналните услуги, недвижимите имоти, ИТ и аутсорсинг индустриите. София се отличава и с добро усвояване на европейски средства, което е основен източник на публични инвестиции. До края на юни 2019 г. столицата е усвоила 4,2 млрд. лева. Освен че привлича икономически активни хора от други области, столицата се характеризира и с концентрация на висококвалифицирано население. Докато в страната делът на населението с висше образование е 28%, в столицата той е значително по-висок – над 51%.  Заетостта в София е най-висока – 76% (за възрастовата група между 15 и 64 години) през 2018 г., което е абсолютен рекорд в страната. Близо 180 хиляди или ¼ от заетостта в столицата е в търговията и ремонта на автомобили и мотоциклети. Като цяло перспективите пред развитието на София са положителни, посочва докладът. Градът най-вероятно ще продължи да концентрира все по-голям дял от икономическата активност в страната заради положителните демографски процеси и лидерството си в развитието на най-бързо растящите сектори. Висококвалифицираната работна сила и в бъдеще ще привлича инвестиции в бързорастящите сектори на ИТ индустрията, аутсорсинга на бизнес услуги и някои промишлени дейности с относително висока добавена стойност. ", "date": "2020.01.09", "title": "София дава 40% от БВП на България"}
{"url": "https://www.monitor.bg:443/bg/a/view/sin-halosa-majka-si-s-metalna-tryba-po-glavata-185347", "text": "Пиян син е ударил с метална тръба по главата майка си, а след това, за да прикрие деянието си, звъннал в полицията и казал, че жената е паднала и се е ударила. Злосторникът обаче бързо бил разкрит от криминалистите. Скандалът се е разразил в Септември в сряда по обяд, уточняват от Областната дирекция на МВР в Пазарджик. 44-годишният Г.М. се скарал с  64-годишната си майка. Употребеният алкохол от страна на мъжа допълнително нажежил обстановката. В яростта си той ударил жената с метална тръба в областта на главата. Осъзнавайки случилото се той подал сигнал на телефон 112, че майка му е паднала и си ударила главата. Екип на Спешна помощ транспортирал пострадалата в МБАЛ-Пазарджик, а дежурна група от РУ-Септември започнала да изяснява случилото се. Криминалистите бързо разобличили Г.М. и той е задържан в ареста за срок от 24 часа. Спрямо него се води бързо производство", "date": "2020.01.09", "title": "Син халоса майка си с метална тръба по главата"}
{"url": "https://www.monitor.bg:443/bg/a/view/evroeksperti-prestojat-v-bylgarskite-bolnici-e-dvojno-po-kratyk-ot-tezi-v-es-185350", "text": "Продължителността на хопитализациите в българските болници е двойно по-кратък от тези в останалите страни на Европейския съюз, средно по пет дни. В същото време разходите за лекарства са твърде високи. Това показва проучване на евроексперти, резултатите от които бяха съобщени от Ане Шпрангер от Факултета по мениджмънт на здравеопазването в Техническия университет в Берлин по време на представяне на доклада за състоянието на здравеопазването в ЕС през 2019 год. в частта за България. Те представляват 43% от публичните средства и следва да се намалят, допълни тя. Шпрангер подчерта, че трябва да има повече средства за постболнично лечение на пациентите в домашно условие. Тя припомни, че доплащането от българите за лечение е най-високо в ЕС – 48 на сто, но същевременно продължителността на живота е най-ниската в общността. Докладът показва още, че от публичните средства 34 на сто се разходват за болнично лечение. Оказва се, че разходите за здравеопазване в България на глава от населението е 1300 евро годишко, което също е сред най-ниските в страните от Европейския съюз. Продължителността на живот също е най-ниска сред европейските държави, като до преди две години показателите ни са били еднакви с румънските. Румъния обаче, макар и с малко, вече ни изпреварва по този показател. В общността смъртността от сърдечно-съдови заболявания и от исхемична болест на сърцето остава висока. Докато обаче в другите страни тя започва леко да намалява, у нас остава на същото ниво, както в предходните години. В доклада изрично се подчертава, че в България все по-малко хора се ваксинират, особено срещу морбили, въпреки националната имунизационен календар, който е задължителен. Посочва се още, че близо 10% от население не е здравноосигурено, като една четвърт от тези хора не си плащат осигуровките, защото не вярват на здравноосигурителната система в България. Близо 10-14 на сто от населението ни няма добър достъп до медицинска грижа. Друга група, основно от ромски произход, дори няма документи за самоличност. Евроекспертите посочват, че в страната има голяма гъстота на лекари, особено в сравнение с Германия, но те не са разпределени равномерно. От тях само 15% са общопрактикуващи лекари, а броят на медицинските сестри е много малък. „Отчита се увеличаване на разходите за промоция на здравето, но ефектът не е очакваният“ заяви Ане Шпрангер. Според нея трябва да се обърне внимание на предотвратимата смъртност и на подобряване на амбулаторната грижа.", "date": "2020.01.09", "title": "Евроексперти: Престоят в българските болници е двойно по-кратък от тези в ЕС (ОБНОВЕНО)"}
{"url": "https://www.monitor.bg:443/bg/a/view/ubilijat-dvama-shofior-ot-stolipinovo-bez-knijka-pijan-i-drogiran-185356", "text": "19-годишният шофьор от „Столипиново”, който на 29 септември т.г. през нощта катастрофира с „Опел корса” и уби двама младежи, е бил пиян, дрогиран, без книжка и е карал със 112 км/час. При жестокия удар в електрически стълб на бул. „Марица” в Пловдив загинаха 16-годишен младеж и Петър Илиев на 19 години. Като по чудо оцеля самият водач, както и близнакът на загиналия 19-годишен. Заради тежката катастрофа с два смъртни случая прокуратурата повдигна обвинения срещу Огнян и баща му. Родителят също никога в живота си не е изкарвал шофьорска книжка и във фаталната вечер дал ключовете за опела на сина си. От показанията на оцелелия свидетел Жоро Руменов Илиев станало ясно, че скоростта минути преди удара е била 112 км/час. Оцелелият младеж е разказал пред разследващите подробно, че преди да се качат в колата и да потеглят към центъра, са били на ромска сватба в „Столипиново”. Там пили марков алкохол – водка и уиски. Огнян не е имал шофьорска книжка, а впоследствие е установено, че е карал с 1,55 промила алкохол в кръвта. Взел ключовете за опела от баща си без последният да разбере. При удара в стълба загинали 19-годишният Петър Илиев и 16-годишно момче. Петър е брат близнак на оцелелия Жоро Руменов Илиев, който е бил третият в колата убиец и е имал късмета да не пострада фатално. Шофьорът Огнян бе около седмица в реанимация и с опасност за живота. В съдебната зала миналия октомври той бе доведен с белезници, превързана лява ръка и голяма рана на дясното слепоочие. „Завършил съм седми клас и работя в автоморга”, каза тогава пред съдия Елена Захова Огнян Дебелаков. А на въпроса й дали е осъждан, младежът отговори категорично: „Осъждан съм за катастрофата”. В показанията си той самият признавал, че и преди е карал опела без книжка, а брат му Васил казал, че никой в семейството му няма свидетелство за управление на мпс. Това обаче не ги спирало да взимат колата на дядо си и да я карат. По време на разследването и данни за множество регистрирани пътни нарушения на Огнян Дебелаков. Във фаталната нощ той е карал след употреба на наркотични вещества – карбокси – D9-THC –метаболит на тетрахидроканабинола, установено по надлежния ред – с протокол за химическа експертиза, уточниха от прокуратурата. Обвиняемите баща и син купили синия опел през септември от пловдивчанка, която си била оставила возилото в автоморга за продан. Тя искала за леката кола 1400 лева, но двамата й броили 200 лева като първоначална вноска. На 28 септември 2019 г. в квартал „Столипиново“, имало сватба, на която присъствал обвиняемият О.Д. Там той пил водка. Към полунощ сватбата свършила. Огнян се качил на колата и отишъл в заведение, в което близнаците и 16-годишният, които пиели бира. Шофьорът им предложил да отидат до лавките на ул. „Сокол“, за да си купят алкохол и те се съгласили. Когато се качили в леката кола, никой от четиримата не си сложил предпазния колан. След като тръгнали оцелелият Жоро направил забележка на Огнян да кара по-бавно, но шофьорът му отговорил, че няма проблем с уменията си зад волана. Вместо да отиде до лавката, той се насочил към бул. „Марица – юг”, където увеличил скоростта до 150 км/час. Жоро повторно му направил забележка с думите: „Какво правиш?”. В този момент автомобилът започнал да се люлее и се завъртял. Обвиняемият загубил контрол и се насочил надясно по посока на движението, като се ударил последователно в три броя метални колчета и метален стълб със скорост 112 км/ч. и спрял.  Четиримата изхвърчали извън автомобила. Жоро и Огнян паднали в средата на пътното платно, близо до стълба лежал близнакът. 16-годишният паднал в коритото на река Марица, до върба, намираща се под изкривения стълб, където по-късно е открит трупът му. Обвинителният акт срещу бащата и синът е внесен в окръжния съд и предстои насрочване на дата на процеса.  ", "date": "2020.01.09", "title": "Убилият двама шофьор от „Столипиново” без книжка, пиян и дрогиран"}
{"url": "https://www.monitor.bg:443/bg/a/view/ksns-trjabva-da-se-nameri-miren-izhod-s-diplomaticheski-sredstva-185354", "text": "Трябва да се намери мирен изход с дипломатически средства. Около тази позиция се обединиха политиците на извънредната среща на КСНС свикана на президента Румен Радев относно конфликта между САЩ и Иран, като темата бе \"Възможни рискове и заплахи за националната сигурност в контекста на усложнена среда на сигурност в Близкия изток”. След края на срещата президента заяви, че са обсъдили обстановката и потенциалните рискове и заплахи за България и са се обединили около идеята, че ескалация на кризата застрашавала мира, не само в регионален, но и в глобален мащаби и за това трябвало да се избягват действия които водят към такава. Било подчертано, че в съвремения взаимосвързан свят всеки акт на насилие имал глобално влияние. Радев каза още, че с оглед на обстановката от съвета отпарвяли 5 препоръки. Именно първо да се поддържа национала позиция с акцент на деескалация на напрежението и разрешаване на кризата с дипломатически средства, като позицията следва да е отстоявана на всички нива. Второ службите за сигурност да осъществяват постоянен мониторинг на ситуацията. Трето МВнР да поддържа постоянен контакт с бг граждани в зоната на напрежение като при необходимост да актуализира разработените препоръки за сигурност. На предпоследно място МО да предприеме мерки за безопасност на бг служуще зад граница и на пето, което се отнася до МВР,  да се предприемат допълнително мерки за защита на населението при промяна на обстановката.  \"Мисля, че всеки, който каже, че няма заплаха, е без отговорен\" , коментира премиерът Бойко Борисов пред журналисти. Той определи консултативния съвет като \"лесен\", защото позициите и докладите на службите са били приети единодушно и затова лесно всички участници са се обединили около общия текст, който президентът Румен Радев прочете в края на съвета. \"Максимална бдителност, внимание и най-важното е дипломацията да бъде водеща и да се търси траен мир в региона\", каза още  премиерът. Той отказа да коментира излязлата непотвърдена информация за оставката на Нено Димов зареди кризата в Перник и кризата с вноса на боклук за горене. Той посочи за пореден път, че при доказана вина на хора от ГЕРБ те ще си понесат отговорността.  Тази сутрин рано в Перник и в самото Министерство на околната среда се провежда съвместна акция на няколко институции под ръководството на Специализираната прокуратура. Появиха се неофициални информации за арести, но Борисов отказа да коментира в детайли, но определи въпроса като коалиционен.  Вътрешният министър Младен Маринов също не поиска да потвърди арести докато още текат процесуално-следствените действия. Маринов посочи, че неговото ведомство и службите са работили по случая с водата в Перник и други места и по празниците и са сформирани екипи, които ще проверят всички ВиК. Той обясни, че не било известно кога ще приключат проверките, защото били различни по големина, но посочи, че целта е да се предотвратят подобни проблеми и в други населени места.  За кризата в Близкия Изток, заради която бе свикан консултативния съвет, Маринов увери, че МВР е взело мерки, отговарящи на ситуацията в момента и посочи, че ситуацията е била обсъдена и с партньорските служби. Председателят на ДПС Мустафа Карадайъ зави, че участниците са се запознали с докладите на службите, които следят обстановката в Близкия Изток и че засега мнението е, че ситуацията се е успокоила.  По думите му сега са разбрали за акцията в МОСВ и тепърва ще се запознават със случая. \"Ако премиерът е последовател в действия си, докато текат разследванията, е редно да отстрани министрите срещи, които се води разследване\", отговори той на въпрос дали очакват оставки.  За вота на недоверие, който ще внесе БСП, Карадайъ каза, че ще се запознаят с мотивите и парламентарната група ще вземат решение. ", "date": "2020.01.09", "title": "КСНС: Трябва да се намери мирен изход с дипломатически средства"}
{"url": "https://www.monitor.bg:443/bg/a/view/600-bona-kryvnina-poiskaha-blizkite-na-ubitata-kristin-185351", "text": "Граждански искове за общо 600 000 лв предявиха близките на зверски убитата Кристин Георгиева от сливенското село Сотиря по време на разпоредителното съдебно заведение, по което подсъдим е 21-годишният Мартин Трифонов. За 400 000 лв претендира майката на 7-годишното момиченце, което бе  убито посред бял ден на 15 август м.г. по пътя за дома си, след като преди това извергът направил опит да я изнасили. Останалите 200 000 лв са за бабата и дядото, коментира адвокатът на близките Сиво Сивов, който се съгласи на съкратен следствен процес при който да не бъдат разпитвани свидетели. Трифонов бе доведен с конвой от болницата при столичния централен затвор, където се лекува от огнестрелните рани , получени при преследването му миналото лято. Младият мъж остана безмълвен  в залата. Първото заседание по делото ще бъде на 30 януари, тогава ще бъде разпитан единствено съдебният лекар д-р Тома Чаушев, който е извършил аутопсията на невръстната жертва. Срещу Трифонов са повдигнати три обвинение:за убийство на малолетно дете с особена жестокост; за опит за изнасилване и за блудство с малолетно дете.Очаква се съдът да го изпрати зад  решетките до живот без право на замяна. На разпоредителното заседание дойде само бабата Милка Георгиева, която за пореден път настоя за доживотна присъда. По думите й майката на Кристин Гергана  заминала да работи в чужбина с новия си съпруг. Георгиева и и съпругът й са обявили жилището си в Сотиря за продан тъй като ги измъчвал спомена за трагичната участ на малката. В коридора на съда се събра малка група близки и познати на опечалената фамилия, които се надяваха още на това първо заседание да чуят присъдата. В хода на досъдебното производство Трифонов заяви, че е извършил престъплението под въздействие на алкохол, той дори не познавал жертвата си. Мъжът има зад гърба си вече една присъда за блудствени действия и кражби през 2017 година.Наказанието си е  изтърпял в бургаския затвор, откъдето излязъл на свобода през май 2018 година.", "date": "2020.01.09", "title": "600 бона кръвнина поискаха близките на убитата Кристин"}
{"url": "https://www.monitor.bg:443/bg/a/view/mila-robert-vyzpja-lubovnicata-video-185297", "text": "Мила Роберт отново показа ексцентричност. Този път не с кавър на Азис или Ивана в джаз вариант, а в авторско парче по нейна музика и текст, в което възпя любовта... между любовници. Песента се казва „Такт“ и е по музика и текст на дъщерята на Ваня Щерева. В съобщението разпратено до медиите пък описват парчето като „истинска лична изповед, текстът е написан от самата нея и е вдъхновен от последната ѝ любовна история\". Мила изляла чувствата си под под формата на музика, след като приключила отношенията си с друг популярен български изпълнител, чието име не желае да разкрива все още. Факт обаче е, че такт е вдъхновен от отношението на женен мъж към любовница и плътските удоволствия между тях. В минималистичното видео дело на Георги Пеев, Мила Роберт впечатлява с предизвикателно облекло и поведение, което напълно резонира на посланието в песента. Клипът е заснет на матрак в апартамента на певицата, изцяло със смартфон. Песента ще стане част от първия албум на Роберт, който ще се казва „Еготрип“ и ще е излезе през май. Той ще включва още вече издадените „Наше си е, Саше“, „Нещо грубо“, „WTF” и десет нови песни.", "date": "2020.01.09", "title": "Мила Роберт възпя любовницата (ВИДЕО)"}
{"url": "https://www.monitor.bg:443/bg/a/view/mladi-arhitekti-nominiraha-chinijata-za-sybitie-na-2019-godina-185343", "text": "Рушащият се стоманобетонен мастодонт на връх Бузлуджа, известен повече като Чинията е сред номинираните за архитектурно събитие на отишлата си 2019-а година,. Гласуването за предложението на експертите от Whata Awards продължава до 31 януари, а резултатите ще станат известни на 17 февруари. В обосновката си за изберат точно създадения по проект на архитект Георги Стоилов преди 40 години  паметник екипът от организатори за нестандартните призове  е написал: „В момента най-известната българска сграда в света е една. И тя не е нито Боянската църква, нито Казанлъшката гробница, нито Рилският манастир. Може да ни се иска да е някоя от тях, но не е. За добро или за лошо, най-известната българска сграда в света е полуразрушеният Дом-паметник на БКП на старопланинския връх Бузлуджа, който до момента е най-успешният експорт на българска архитектура въобще. Факт е, че през последните десет години световните медии преоткриха  архитектурата на бившия Източен блок. Така неусетно и малко изненадващо за самите нас – източноевропейците, сградите на късния социализъм се превърнаха в поп-културен феномен. Затова и логично дойде новината в края на юли 2019, че американската фондация “Гети”, която от години отделя сериозни средства за проекти за консервация и реставрация на емблематични образци на модернизма в цял свят, е избрала именно Бузлуджа като първия български обект, на който да бъде отпуснат грант от 185 000 долара в рамките на програмата “Keeping It Modern”. Получател на гранта е ICOMOS Германия, който направи международен екип, за да се занимава с нашата Бузлуджа.“ Бузлуджанският монумент е в компанията на още 5 събития, сред тях са публичната лекция през октомври в УАСАГ на японеца  Кенго Кумаи публичното обсъждане на общия устройствен план на столичната община. Авансово от старозагорската областна администрация съобщиха, че се очаква в началото на февруари в УАСАГ да се проведе среща на всички участвали в обследването на Чинията екипи от няколко европейски университета, които да представят заключенията си за състоянието на бузлуджанския монумент и да дадат насоки за по-нататъшни действия по консервацията и използването му. Очаква се до тогова от Министерството на културата да са издали документ за статута на паметника . Конкурсът на Whata Awards е в 8 категории: събитие; тенденция, конкурс, сграда, градски бъг, нормалност, книга и личност. В категорията нормалност са включени три проекта за реставрация :на Стоян-Стайновата къща в Казанлък, Томбул джамия в Шумен и реконструкцията на бившето военно окръжие на софийския булевард  \"Сливница\". Казанлъшкият проект е свързан със стенописите на гениалния художник Иван Милев, рисувани през далечната 1925 година и по чудо оцелели през десетилетията. Заради тях домът на фамилията  Стайнови е обявен за недвижим паметник на културата през 1979-а, реставрацията е завършена през 2019 година, когато са възстановени и последните повредени елементи и са запазени оригиналните австро-унгарски плочи. Конкурсът има вече десетилетна история, за пръв път е проведен през 2010 година, той е  дело на 4, родени през 1978 година и завършили УАСАГ през 2003 година архитекти: Анета Василева,Жана Стоилова,Николай Ангелов и Христо Говедаров.", "date": "2020.01.09", "title": "Млади архитекти номинираха паметника на Бузлуджа за събитие на 2019 година"}
{"url": "https://www.monitor.bg:443/bg/a/view/zamrazjavat-vsichki-danyci-i-taksi-v-shumen-za-2020-185344", "text": "Нито един данък или общинска такса няма да бъде пипната в бюджета за 2020 година в Община Шумен. Това става ясно от публикуваните за обществено обсъждане проект за сметките на общината през 2020. Първото публично обсъждане на проекто-бюджета е насрочено за 14 януари, вторник от 13.30 часа в залата за заседания на Общинския съвет. Поканени са граждани, представители на бизнеса, спорта, неправителствените организации и второстепенните разпределители на бюджетни средства да се включат в обсъждането. Свиване на приходната част на общинския бюджет с 2 милиона лева планира общинската администрация. По-малките постъпления на практика са само на хартия, тъй като те са за сметка на продажба на земи и терени, които през м. г. са били планирани, но така или иначе не са били реализирани. Кметството в Шумен се надява да има приходи с местен характер в размер на 27.8 милиона лева. През 2019 са били събрани 10.2 милиона лева от имуществени данъци от жители на общината, планираните за 2020 са 10.4 милиона при запазване на размера на съществуващите данъци и такси. Запазването на данъците беше едно от предизборните обещания на преизбрания за втори мандат кмет на Шумен Любомир Христов. 56.3 милиона лева са очакваните приходи в общинския бюджет от държавата.", "date": "2020.01.09", "title": "Замразяват всички данъци и такси в Шумен за 2020"}
{"url": "https://www.monitor.bg:443/bg/a/view/skypoto-svinsko-poddyrja-inflacijata-v-kitaj-na-7-godishen-vryh-185355", "text": "Почти двойното увеличение на цените на свинското в Китай е основната причина равнището на инфлация през декември да остане на 7-годишен максимум въпреки усилията на правителството да намали недостига на свинско, породен от епидемия сред свинете, предаде АП. Повишаващата се инфлация е още едно предизвикателство пред комунистическите лидери на страната, които се опитват да подкрепят забавящата се икономика и да се справят с митническата война с Вашингтон. Цената на свинското нарасна с 97% за година въпреки повишения му внос и освобождаването на хиляди тонове от държавния резерв. Храните са поскъпнали със 17,4% през декември, а инфлацията като цяло е достигнала 4,5 на сто, колкото бе и през ноември, като това е най-високото равнище от 2012 г. Целевата инфлация, определена от комунистическата партия, е 3%. За цялата година инфлацията е била 2,9% според китайската държавна статистическа служба, цитирана от ТАСС. Според официалната статистика за 2018 г. индексът на цените на дребно е бил 2,1%. Китай произвежда и потребява две трети от свинското месо в света, но предлагането рязко намаля, тъй като властите унищожиха прасета, заради АЧС, и блокираха доставки, за да ограничат епидемията от африканска чума по свинете, която бе потвърдена през август 2018 година. Световните цени на свинското се повишиха, тъй като китайците внасят повече от Канада, Европа и други доставчици. През септември Пекин обяви, че ще премахне наказателните мита, наложени на американското свинско и соя като част от търговската война с Вашингтон. Целта бе да се намали натискът върху китайските фермери, които използват соята като храна за животни. Американското министерство на селското стопанство прогнозира през октомври, че производството на свинско в Китай ще спадне с 25% на годишна основа. Прогнозираният недостиг от 12 милиона метрични тона би бил равен на почти цялото годишно производство на САЩ. Миналата година властите са унищожили 390 000 прасета и общо 1,2 милиона от началото на епидемията, съобщи вчера китайското министерство на селското стопанство.", "date": "2020.01.09", "title": "Скъпото свинско поддържа инфлацията в Китай на 7-годишен връх"}
{"url": "https://www.monitor.bg:443/bg/a/view/ochakvat-ni-tri-starta-za-svetovnata-kupa-jeni-v-bansko-185341", "text": "От 24 до 26 януари ни очакват три старта на Световната купа по ски алпийски дисциплини-жени в гр. Банско.  Правителството отпусна 1,2 млн. лева за състезанието Най добрите скиорки в света ще карат под връх Тодорка спускане, слалом и супер гигантски слалом. Световната купа е под №7 за Банско и отново ще се превърне в най-голямото спортно събитие в България за годината. Над 60 от най-големите звезди на алпийските ски ще стартират в трите дни от последния уикенд на януари. България ще приеме три състезания от 24 до 26 януари. Първоначално трябваше да са два, но преди няколко дни международната федерация насрочи за 24 януари отмененото спускане от Вал д'Изер. „Приветствам решението, защото това състезание е едно от най-значимите спортни събития за годината в нашата държава. Нещо повече, то е изключително полезно за утвърждаването на Банско и България, като световна ски дестинация“, потвъеди новината народният представител от Банско – Александър Мацурев.  Два пъти в Банско се състезаваше непобедимата шампионка, американката Линдзи Вон.", "date": "2020.01.09", "title": "Три старта за световната купа жени в Банско   "}
{"url": "https://www.monitor.bg:443/bg/a/view/specakcija-startira-v-pernik-185342", "text": "Спецакция се провежда в Перник. Представители на Специализираната прокуратура, съвместно със служители на МВР, ДАНС и КПКОНПИ, съобщиха от Спецпрокуратурата. „Води се досъдебно производство след акция на спецпрокуратурата в Перник, касаещи водната криза в града. Делото е под наблюдението на спецпрокуратурата. Действията се провеждат от следователи на спецпрокуратурата, съвместно с ДАНС и КПКОНПИ. В момента, освен в Перник, се провеждат и разследвания в Министерство на околната среда и водите. Там се извършва проверка от служители на ДАНС и МВР”, съобщи на брифинг в Перник главният прокурор Иван Гешев. По информация на NOVA задържани са бившият областен управител на Перник Ирена Соколова и отстраненият шеф на местното ВиК - Иван Витанов. \"Най-вероятно премиерът Борисов е запознат с действията на прокуратурата, ДАНС и МВР. До утре трябва да бъдат разпитани над 30 души\", добави Гешев, като уточни, че не е уведомявал предварително премиера.  \"Занимаваме се с вероятната наказателна отговорност за това, което се е случило. Този проблем не е резултат само от престъпления, а е комплексен\", отбеляза още Гешев. Главният прокурор се е срещнал с кмета на Перник, с когото са разговаряли за проблемите, свързани с водната криза.", "date": "2020.01.09", "title": "Спецакция в Перник заради водната криза (ОБНОВЕНА)"}
{"url": "https://www.monitor.bg:443/bg/a/view/novoto-renault-clio-smajva-s-revolucionni-tehnologii-185327", "text": "Renault Clio е един от най-успешните модели в историята на френската марка. От 1990 г. насам са произведени над 15 милиона от тези автомобили, а през последните години Clio е вторият по популярност модел в Европа. На автосалона в Женева през март Renault показа новото, пето поколение на модела, а през октомври бестселърът на френската марка дебютира у нас на автомобилното изложение в София. Петото поколение на Renault Clio е изградено на напълно нова платформа и е изцяло нов модел. Компактният хечбек е с дължина 4048 мм и междуосие 2583 мм. Теглото е намалено с 50 кг до 1090 кг в базовата версия. Новото Renault Clio запазва познатия елегантен силует на своя предшественик, но в същото време стана по-солиден и придоби чертите на по-големия брат Megane. Новата радиаторната решетка е с увеличен размер и прилича по форма на усмивка, а наклонените фарове се допълват от извитите С-образни дневни светодиодни светлини. Предното стъкло е с по-голям ъгъл на наклон, профилните стени са раздути, а дръжките на задните врати отново са скрити в стойките на покрива. Всички светлини вече са LED още от базовата версия. В предната броня на хечбека има по-голям отвор за въздух. Рамките на прозорците и праговете на каросерията са украсени с хромирани лайстни, а линията на прозорците прави елегантна извивка. Разширените задни калници са подчертани от стреловидни светлини. Панорамното стъкло отгоре е покрито със спойлер. Новото Renault Clio може да бъде детайлно персонализирано. Можете да изберете стикери по каросерията и двуцветна украса, както и няколко нови екстериорни цвята, включително ярък оранжев. Има и спортна версия на R.S. Line, която външно се отличава с аеродинамичен пакет за каросерията, включващ клетъчна решетка, по-спортни брони и специални 17-инчови джанти, както и сплитер за насочване на въздушния поток. В салона на новото Renault Clio материалите са подобрени значително и сега интериорът на хечбека е едни от най-добрите в B-сегмента. Пластмасата е освежена с ярки вложки. Вентилационните дефлектори се простират по цялата широчина на предния панел. Воланът с три спици е станал по-компактен. В салона на версията R.S. Line са поставени спортни седалки с подсилени странични опори, карбонови вложки, волан облицован с перфорирана кожа в зоните за захващане с двойно лого R.S. във формата на диамант, алуминиеви педали и кожена тапицерия в черен цвят с контрастни червени външни шевове и кантове. Таблото е цифрово, а измервателните уреди се показват на голям дисплей, който може да бъде с диагонал 7 или 10 инча. Централният панел на Renault Clio е леко обърнат към водача, а най-отгоре е поставен новият 9,3-инчов сензорен екран с формата на таблет на системата R-Link. Бутоните за превключването на аудиосистемата и автоматичния климатик вече са по-малки и по-удобни за водача. Кормилната колона се регулира в дълбочина и ъгъл на наклон, като интервалите са увеличени. Предните седалки са удобни, а страничните им опори са по-изразителни. Спортните седалки във версията R.S. Line поддържат гърба още по-добре. Позицията зад волана е доста ниска, поради което видимостта назад е ограничена. Облегалките на предните седалки са по-тънки, което е увеличило пространството за краката на пътниците отзад. Има достатъчно място и над главите на пътниците отзад. В зоната на раменете салонът е доста тесен, така че отзад все ще е по-удобно за двама човека. Значително е увеличен багажникът на новото Clio, като обемът му е 391 литра в нормално състояние и 1069 литра със сгънати задни седалки. Оборудването на новото Renault Clio е много богато, особено за стандартите на B-сегмента. Базовата версия е получила система за достъп без ключ, климатик, електрически прозорци, аудиосистема, Bluetooth, круиз контрол с ограничител на скоростта. Също така има 6 въздушни възглавници и електронна стабилизираща система ESP с асистент при потегляне по наклон. Високите версии включват климатроник, сензори за паркиране, камера за обратно виждане, сензори за светлина и дъжд, сателитна навигация. Списъкът с опции разширява оборудването с автопилот за паркиране, четири камери за пълен обзор на 360 градуса и изглед от птичи поглед, адаптивен круиз контрол, по-мощна аудиосистема Bose и др. Предлагат се и асистиращи технологии за автоматично спиране при опасност от удар, система за разпознаване на пътните знаци, за задържане в платното на движение, за наблюдение на слепите зони и дори за полуавтономно движение. Новото Renault Clio дебютира у нас с три бензинови и два дизелови двигателя. Базовият вариант е с 1,0-литров 3-цилиндров атмосферен мотор с мощност от 75 к.с. и въртящ момент от 95 Нм. Двигателят е съчетан с 5-степенна механична скоростна кутия и е удачен основно за градско шофиране. Следващият бензинов двигател от ново поколение е 1,0-литров 3-цилиндров мотор с турбокомпресор и мощност от 100 к.с. и въртящ момент 160 Нм. Първоначално той се предлага само с 5-степенна ръчна скоростна кутия, а от следващата година ще се съчетава с безстепенна автоматична скоростна кутия X-Tronic. Най-добра динамика демонстрира новото Clio с новия 1,3-литров 4-цилиндров турбомотор TCe, който разполага с мощност от 130 к.с. Този нов агрегат развива максимален въртящ момент от 240 Нм още при 1600 об/мин и с него новото Clio се ускорява пъргаво. Моторът се комбинира със 7-степенна автоматична скоростна кутия EDC с двоен съединител. Комбинацията реагира бързо и отзивчиво при натискане на газта, като ускорява енергично и дава възможност на водача да изпреварва по-бързо и сигурно. В същото време при плавно и равномерно подаване на газ, новият двигател е много тих и почти не се чува. Мощността е напълно достатъчна за приятно придвижване в ежедневието. Ключова роля в представянето на новия бензинов двигател има новата 7-степенна автоматична скоростна кутия с двоен съединител EDC, която е особено практична и приятна за шофиране в града. Автоматикът превключва плавно без прекъсване на тягата и ускорява динамично, което създава приятно усещане при шофиране и пътуване. С новия бензинов мотор Renault Clio може да бъде и много икономично, но всичко зависи от маршрута и стила на натискане на газта. При равномерно шофиране със скорост 90 км/ч, хечбекът харчи само 4,4 л/100 км, на магистралата със 140 км/ч разходът е 5,8 л/100 км, а в града консумацията е около 6-7 литра на 100 км в зависимост от сезона и трафика. За още по-голямо удоволствие, новото Renault Clio TCe 130 EDC е оборудвано с планки зад волана за ръчна смяна на предавките. Новото Renault Clio се предлага и доказания турбодизелов двигател 1.5 Blue dCi, адаптиран за интензивна употреба. Този силов агрегат е усъвършенстван и отговаря на новите екологични стандарти. Налични са две версии на двигателя - с мощност 85 к.с. и 220 Нм за икономично шофиране и със 115 к.с. и 260 Нм за по-добра динамика. В комбинация с 6-степенната механична скоростна кутия, която намалява оборотите на двигателя при скорост над 110 км/ч, новото Renault Clio 1.5 Blue dCi 115 е особено динамично по извънградски пътища и магистрали, като в същото време е смайващо икономично и може да постигне разход на дизел под 4 л/100 км. През годината ще бъде представена и хибридна версия с 1,6-литров бензинов атмосферен двигател и електромотор. Очаква се и появата на спортната версия Clio R.S. На пътя новото Renault Clio вози изключително комфортно спрямо конкурентите си от В-сегмента. Окачването му е доста меко и неравностите на пътя не се усещат дори със 17-цоловите нископрофилни гуми. Каросерията се наклонява в завоите, но не и критично. Воланът е по-остър и по-прецизен за по-забавно и директно управление. Новият хечбек е по-маневрен, като диаметър му на завиване е намален до 10,5 метра. Приятно впечатление прави подобрената звукоизолация, тъй като при високи скорости шумът от вятъра и гумите е едва забележим и не дразни водача. Новото Renault Clio вече се продава при дилърите на марката в София и страната, като цените започват от 23 990 лева. С малкия турбодвигател цената стартира от 25 890 лева, а за комбинацията от най-големия мотор и автоматик французите искат минимум 35 290 лева. Най-достъпната дизелова модификация струва 29 090 лева.", "date": "2020.01.09", "title": "Новото Renault Clio идва с революционни технологии"}
{"url": "https://www.monitor.bg:443/bg/a/view/bylgarsko-slovo-bez-granici-populjarizira-syvremennata-ni-poezija-185330", "text": "Държавната агенция за българите в чужбина подкрепи инициативата на библиотеката при Народно читалище ”Развитие-1873” в град Пещера под наслов „Българско слово без граници”. Тя има за цел да популяризира съвременната българска поезия чрез културни събития на българската общност в чужбина. Прекрасно е езикът ни да се съхранява чрез изкуството на поезията, която е повод хората да четат на български и дава възможност за духовно и личностно израстване чрез силата на словото, смятат създателите на инициативата. На този етап вече има организации и дружества, български съботно-неделни училища в чужбина, включили се в инициативата „Българско слово без граници”.", "date": "2020.01.09", "title": "\"Българско слово без граници\" популяризира съвременната ни поезия "}
{"url": "https://www.monitor.bg:443/bg/a/view/desislava-stjaga-kufarite-za-sa-sht-i-kanada-185294", "text": "Поп-фолк дивата Десислава отбелязва старта на 2020 година с пътуване. Певицата е поканена да изнесе поредица от концерти в Америка, като стартовата дата на турнето й е 24 януари. Първата среща на българите зад граница със звездата на “Планета“ ще бъде в Торонто, Канада, а билети за събитието вече са пуснати в продажба. На следващия ден русокосото миньонче ще забие ток на сцена в Чикаго, където е най-многобройната българска общност в САЩ. Концерти на изпълнителката на „Много съм добра“ в САЩ и Канада ще има още в Нейпълс, Флорида (26 януари), в Лас Вегас (28 януари), Монреал (31 януари) и за финал в Атланта (1 февруари). Десислава ще пътува зад Океана в компанията на музиканта Иво Моллов – Гугутката. Музикалният тур е организиран от Romanova Entertainment.", "date": "2020.01.09", "title": "Десислава стяга куфарите за САЩ и Канада"}
{"url": "https://www.monitor.bg:443/bg/a/view/ruskite-zatvori-ostavat-bez-mobilna-vryzka-185353", "text": "Обитателите на руските затвори в скоро време ще бъдат откъснати от останалия свят – законопроект предвижда в местата за лишаване от свобода да бъде изцяло изключени мобилните услуги. Нормативният документ бе внесен в Държавната Дума в четвъртък, като се очаква в близките месеци депутатите да гласуват крайната мярка. Тя се налага, тъй като много затворници ползвали незаконно мобилни телефони. Според сега действащото законодателство, осъдените нямат право да ползват мобилна връзка, но това правило рядко се спазва. По този начин лишените от свобода продължавали да поддържат контакт с престъпни групировки и да оказват влияние на важни свидетели. Ако внесеният в долната камара на руския парламент законопроект бъде одобрен, то мобилните оператори ще бъдат задължени да блокират мобилната връзка на територията на затворите. По този начин лишените от свобода няма да имат достъп и до интернет услуги, които също се използвали за престъпна дейност. Именно по тази причина преди време руските власти блокираха месинджъра Телеграм на територията на страната, за който бе доказано, че е  използван от терористи за организиране на атентати. От 1 октомври м.г. действа закон, според който целия интернет трафик в страната вече се записва. Новите нормативни положения задължиха интернет провайдърите да съхраняват в течение на 6 месеца съдържанието на електронните пощи на клиентите си, историята на техните посещения на сайтове, текстовите съобщения, гласовата и видео информация и т.н. При подозрение за извършване на терористическа дейност от определено лице, то неговият интернет трафик ще може да бъде изискан от Федералната служба за сигурност за провеждане на съответното разследване.", "date": "2020.01.09", "title": "Руските затвори остават без мобилна връзка   "}
{"url": "https://www.monitor.bg:443/bg/a/view/gorivata-poskypnaha-ot-3-do-30-st-za-lityr-za-godina-185290", "text": "Горивата поскъпнаха с между 3 и 30 стотинки за година. Докато при някои разликата е едва 3-4 стотинки, то при повечето увеличението в цената е с между 10 и 30 ст. Средната цена на масовия бензин за 8 януари е 2.22 лв. като на места той се продава и за 2.27 лв. Година по-рано той се е предлагал за 1.95 лв. Цената над 2 лв. се задържа още от началото на декември 2019 г. Това показа справка на „Монитор“ в сайта fuelo.net. При дизела пък е налице увеличение от 14 ст. за едногодишен период. Днес той се предлага за средно 2.28 лв./л, а година по-рано – за 2.14 лв. На някои бензиностанции той може да се намери и за 2.08 лв., при други обаче достига дори за 2.33 лв. Около празниците неговата цена се е вдигнала с още една стотинка. При високооктановия бензин А98 увеличението е с над 30 ст. и средната му цена днес е 2.52 лв./ спрямо 2.21 лв. миналата година. При автонафтата с добавки, известна още като дизел плюс увеличението е с 12 ст. на литър и вече се продава за 2.58 лв. На места той се предлага даже и по 2.71 лв., най-ниската му цена е 2.34 лв. При А98+ цената скача за година с 26 ст., макар и през декември средното й ниво да бе 2.55 лв. Сега най-евтино се продава по 2,24 лв./л, а максималната – 2,70 лв. За пропан-бутана и метана увеличението е най-малко – със съответно 4 и 3 ст. за година. Автогазта се е продавала за 0.91 лв./л в началото на 2019 г., а 12 месеца по-късно средно по 0.95 лв./л. Природният газ (метанът) за автомобили вече струва 1,47 лв./кг спрямо 1.44 лв. в началото на 2019 г.", "date": "2020.01.09", "title": "Горивата поскъпнаха от 3 до 30 ст. за литър за година"}
{"url": "https://www.monitor.bg:443/bg/a/view/ot-1-maj-kitaj-otvarja-pazara-si-za-tyrsene-i-dobiv-na-neft-i-gaz-185336", "text": "Китай за първи път в своята история след 1949 г. отваря пазара си за търсене и добив на нефт газ за чужди фирми, съобщава „Ройтерс”. Агенцията се позовава на изявление на министерството на природните ресурси на най-голямата комунистическа държава. Възможността чужденци да работят в сектора се отваря от 1 май 2020 г. условието е фирмите да бъдат регистрирани в Китай с чисти активи на стойност поне 300 млн. юана (43 млн. долара). Те ще получат разрешение самостоятелно да правят проучвания за наличието на находища на въглеводороди и да ги добиват. Засега чуждите предприемачи могат да правят такъв бизнес само в състава на съвместни дружества с китайски фирми, най-вече държавни, като CNPC, Sinopec или техни дъщерни предприятия. От началото на май Пекин ще позволи и на местни частни компании с аналогичния размер на активите да търсят и добиват нефт и газ на територията на страната. Разрешенията за добива на полезните изкопаеми ще са петгодишни с възможности за удвояване на срока. Причината за отваряне на пазара в сектора е стремежът на китайските власти да увеличат местния добив на петрол и метан, като привлекат за целта частни инвестиции. Китай, заедно със САЩ са най-големите консуматори на нефт в света.", "date": "2020.01.09", "title": "От 1 май Китай отваря пазара си за търсене и добив на нефт и газ"}
{"url": "https://www.monitor.bg:443/bg/a/view/zapochva-deloto-za-ubijstvoto-na-6-godishnata-kristin-ot-s-sotirja-185345", "text": "В Сливен започва делото за убийството на 6-годишната Кристин от село Сотиря. Обвиняем за престъплението е 21-годишният Мартин Трифонов, на когото са повдигнати три обвинения - за убийство на дете с особена жестокост, за опит за изнасилване и за блудство. Най-тежкото наказание, което предвижда законът за тях е лишаване от свобода от 15 до 20 години, доживотен затвор или доживотен затвор без право на замяна. След серия от протести на близките на Кристин, законът беше променен така, че наказанието на Трифонов да не може да се редуцира въпреки направените самопризнания. Момиченцето беше намерено мъртво под мост в селото на 15 август 2019 г. Заподозреният беше заловен след издирване и ранен по време на задържането. Досега Трифонов лежеше в болницата на Софийския затвор, а днес ще бъде конвоиран до Сливенския съд. Очаква се там да бъде посрещнат от близки на убитото дете.", "date": "2020.01.09", "title": "Започва делото за убийството на 6-годишната Кристин от с. Сотиря"}
{"url": "https://www.monitor.bg:443/bg/a/view/radev-svikva-syveta-za-nacionalna-sigurnost-dnes-zaradi-sa-sht-i-iran-185335", "text": "Извънредно заседание на Консултативния съвет за национална сигурност свиква президентът Румен Радев. Поводът е конфликтът между САЩ и Иран. Заседанието ще започне в 10.00 часа на „Дондуков“ 2. Темата на извънредния съвет е „Възможни рискове и заплахи за националната сигурност в контекста на усложнена среда на сигурност в Близкия изток”. На срещата свикана от президента Румен Радев присъстваха министър-председателя Бойко Борисов, 4ма министри - на отбраната Каракачанов, вътрешния министър Младен Маринов, финансовият министър Владислав Горанов и външния Екатерина Захариева. От парламентарните групи представители бяха от ГЕРБ шефът на комисия по отбрана Константин Попов, лидерката на БСП Корнелия Нинова, предаестеля на ДПС Мустафа Карадайъ, от ОП Юлиан Ангелов и от ВОЛЯ Пламен Христов. ", "date": "2020.01.09", "title": "Радев свика съвета за национална сигурност днес заради САЩ и Иран (ОБНОВЕНА) "}
{"url": "https://www.monitor.bg:443/bg/a/view/mihaela-todorova-iska-da-probie-v-kinoto-185292", "text": "Мис Плеймейт 2019 Михаела Тодорова се надява да направи пробив в киноиндустрията. 21-годишната красавица от Казанлък се стани и за следване в театрална школа. Това заяви самата тя в интервю за „Плейбой“. Надявам се да имам време да запиша театрално училище. Имам много какво да оправям по себе си... говор, актьорски умения.“, каза пред Мъжката библия тя и е категорична, че най-важното е да се забавлява. Русата изкусителка не изключва и опцията в бъдеще да хване микрофон. Може би ако намеря добър учител, бих пропяла... не знам.“, сподели още Михаела.", "date": "2020.01.09", "title": "Михаела Тодорова иска да пробие в киното"}
{"url": "https://www.monitor.bg:443/bg/a/view/taksimetrovite-shofiori-iskat-cena-ot-lev-a-kilometyr-v-sofija-185339", "text": "Промени в тарифите и правилата за движение на такситата искат шофьорите от бранша. Искането се основава на факта, че цените а превоз не са променяни от осем години.   „За 2019 г. бяха приети минималните тарифи за столицата – 77 ст. дневна и 88 ст. нощна тарифа. Повечето таксита возят на минимални тарифи, независимо от това, че бяха дадени доста пари от Столичния общински съвет. В доклад себестойността на услугата „таксиметров превоз на пътници“ беше обоснована да бъде 1 лв. на 1,10 лв. – за това настоявахме от страна на браншовите организации, но беше гласувано друго“, председателят на Съюз „Такси“ Кирил Ризов пред БНР.", "date": "2020.01.09", "title": "Таксиметровите шофьори искат цена от лев за километър в София"}
{"url": "https://www.monitor.bg:443/bg/a/view/jana-angelova-neobhodimo-e-po-visoko-zaplashtane-za-lechenieto-na-licevi-anomalii-185326", "text": "- По отношение на лицевите аномалии липсва разбиране на много нива у нас. Тяхното лечение е комплексно, специфично и мултидисциплинарно. Най-често срещаните лицеви аномалии са цепнатините на устната и небцето, но има и други по-редки лицеви аномалии, при които също лечението започва от първите дни на живота. От своя страна цепнатините могат да бъдат съчетани или изолирани и с различна тежест. Когато освен устната е засегнато и небцето, се налага работа с логопед, ортодонт и медицинска сестра, специализирана в храненето, защото често родителите не могат да хранят детето си по обичайния начин. - Не. Единственото, което НЗОК поема, е хирургичното лечение. Останалите аспекти на лечението са отговорност и грижа на родителите. Нашата асоциация е с кауза и мисия да подпомага и логопедичното, и ортодонтското лечение, но не набираме средства от дарения от родителите за анестезиолози или хирурзи. Успяваме да осигурим и помощ при храненето чрез мрежа на сестри из цялата страна, като всички тези дейности са свързани с партньорство с няколко големи международни организации. - Въпросът със спонсорствата в България е сложен. Набират се малко средства, които не могат да покрият всички нужди. Затова работим с международни организации, от които получаваме подпомагане за лечението на децата, родени с лицеви аномалии. Благодарение на тях успяваме да компенсираме в някаква степен липсата, която съществува в нашата здравна система.  - Почти през година-две сме имали срещи в МЗ, на които сме обсъждали проблемите. Били сме партньори на европейска програма по създаване на стандартите за лечение, които са приети от Българския институт по стандартизация. Правили сме постъпки пред НЗОК и министерството тези стандарти да бъдат приети и прилагани в нашата страна. За съжаление разбиране няма, няма никаква промяна в ситуацията. Единственото, което е осигурено, е хирургичното лечение. За да има оптимален резултат, то трябва да започне в определен период – до едногодишна възраст на децата. Това лечение, разбира се, трябва да бъде обезпечено и анестезиологично. В България няма специалност детска анестезиология. Лекарите анестезиолози, които са готови да работят с бебета от 0 до 1 годинка не са много. Те трябва да са хора с опит, да знаят как да реагират при всяка ситуация. Оттук произтича и проблемът за намирането на подходящи специалисти.  - В Университетската болница „Св. Георги“ в Пловдив. Отделението по пластично-възстановителна хирургия за деца поема 90% от случаите в страната. Напоследък там идват за лечение дори пациенти от Македония и Албания, тъй като специалистите са отлични. В това отделение, на допълнителен трудов договор, тоест на 4 часа, има назначени двама анестезиолози.    - Да, но символично. Цената на пътеката е много ниска - 900 лева. След като болницата си направи съответните отчисления, за анестезиолозите остава символична сума. Асоциацията доплаща по 100 лева на анестезиолог за тези анестезиологични грижи чрез граждански договор. Средствата идват от наше партньорство с чуждестранна организация. Тази сума също е крайно недостатъчно, за да можем да задържим тези анестезиолози.  - Обърнахме се към Националната пациентска организация, за да ни бъде посредник по този въпрос пред НЗОК, защото е много важно тези специалисти да бъдат запазени. Това може да стане само с по-мотивиращо заплащане. По този проблем не сме имали контакти с касата, но сме разговаряли и сме отправяли писма до МЗ. Последните са от 2018 година, но резултат няма. - Всяка година първично хирургично лечение се налага на около 80 деца. Съответно сумите, необходими за тяхното лечение, не са големи, но въпросът е критично важен, още повече че хирургичното лечение трябва да бъде синхронизирано с лечението и на другите аспекти. Целта и исканията ни са или сегашната клинична пътека да бъде преостойностена, поне когато става въпрос за кърмачета – тоест деца до 1 година и да не се спекулира с честността на лекарите и сестрите в този център, тъй като не само че не се взимат пари от пациентите, а голяма част от работата на целия екип е изцяло на добра воля.  ", "date": "2020.01.09", "title": " Жана Ангелова: Необходимо е по-високо заплащане за лечението на лицеви аномалии "}
{"url": "https://www.monitor.bg:443/bg/a/view/manastirite-sprjaha-proizvodstvoto-na-rakija-185323", "text": "Манастирите спряха производството на ракия и вино, установи проверка на „Монитор“. Те сложиха тотално катинар на казаните, след като преди две години им беше наложено категоричното изискване да лицензират производствата си, тъй като тези напитки са акцизни стоки. Троянският манастир също вече не произвежда прочутата манастирска троянска сливовица, с която по традиция черпеше дори управленците покойният патриарх Максим. „От две години нямаме нищо. През 2017 г. митниците искаха да ни глобят заради ракията. Затова и спряхме тези неща“, коментира игуменът на обителта епископ Сионий. Сливовиците на Троянския манастир, произвеждани до неотдавна, бяха два вида. Баш ракията, както я наричат монасите се нарича буренка и е наложена с 82 билки, а по-масовата беше само с риган и мед. За да спасят глобите, преди две години заключиха казаните и по-малките манастири. Клисурският край Вършец пък, закри on line магазина си, чрез който се продаваше мед. Към момента единствената обител от Българската православна църква, която произвежда чисти фермерски продукти с доказано качество е Гигинският манастир „Св. Козма и Дамян“, известен още като Черногорски, недалече от Перник. Продуктите са млечни и са от фермата за биволи и биволици. Стъклен буркан от 330 мл кисело мляко струва 2,50, а килограмът сирене – 16 лева. Животните във фермата преминават периодичен контрол от ветеринарен лекар. „Продукцията ни не е голяма. ,Доходите не носят кой знае каква печалба, приходите са колкото да подпомагаме издръжката на монашеското братство“, поясни пред „Монитор“ игуменът на манастира отец Никанор. Старокалендарецът Касиан от Кюстендилското село Копиловци, който няма нищо общо с БПЦ, е единственият расоносец, който върти търговия с манастирски продукти в on line магазин, както и в някои столични бакалии. Буркан пчелен мед от 1 кг струва 13.99 лв., а бурканче лютеница от 350 г се търгува за 6,39 лева.", "date": "2020.01.09", "title": "Манастирите спряха производството на ракия"}
{"url": "https://www.monitor.bg:443/bg/a/view/cigara-zadushi-djado-drug-e-v-bolnica-obgazen-185340", "text": "Заради запалена цигара 82-годишен мъж от Септември загина при пожар, 85-годишен дядо в Пещера пък е бил обгазен и настанен в болница за лечение. Това информират от Регионалната дирекция “Пожарна безопасност и защита на населението“ в Пазарджик. Съобщението за първия пожар в къща в Септември е било подадено в сряда в 11,30 ч. в Оперативния център на пазарджишката служба. Към мястото на пожара веднага е бил изпратен един автомобил с огнеборци от участъка в Септември. На легло в една от стаите било намерено тялото на собственика на къщата, на 82 години. По данни на свидетели дядото пушел и най-вероятно е предизвикал пожара от незагасена цигара, с която е заспал. Половин час по-рано почти негов връстник в Пещера бил обгазен при пожар в дома си. Пострадалият е бил откаран в местната болница за лечение, а пламъците унищожили покъщнина и били опушени около 20 кв. метра стени. Пожарникарите успели да спасят жилищната постройка.  ", "date": "2020.01.09", "title": "Цигара задуши дядо, друг е в болница, обгазен"}
{"url": "https://www.monitor.bg:443/bg/a/view/vynshno-predupredi-chakat-se-novi-stachki-vyv-francija-185332", "text": "Във връзка с продължаващата от 5 декември 2019 г. национална стачка във Франция, синдикалните организации са обявили ново мобилизиране от 9 до 11 януари 2020 г. По информация на българското посолство в Париж стачните действия ще засегнат обществения транспорт, включително и полетите, както и училища, болници, рафинерии и бензиностанции. Авиокомпанията „Еър франс“ предупреждава, че има риск полетите на къси и на средни дестинации да бъдат анулирани, но уверява, че стачката няма да се отрази върху полетите на дълги дестинации. Превозвачът предлага безплатна замяна на полета при определени условия. Стачните действия на 9 януари - 11 януари 2020 г. ще засегнат и голяма част от обществения транспорт в страната – автобуси, метро и влакове. Синдикалните организации са призовали също така за блокиране на рафинериите във Франция, което е възможно да доведе до недостиг на гориво на бензиностанциите. Обявено е и провеждането на голяма манифестация в Париж на 11 януари 2020 г.МВнР препоръчва на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на обществения транспорт, както и анулиране на полетите от и за страната. При подготовка на пътуване съветваме сънародниците ни да предвидят и осигурят алтернативен транспорт за придвижване от и до летищата и да се информират за актуалната обстановка на място, като спазват инструкциите и указанията на съответните транспортни компании и на местните власти. При необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93.", "date": "2020.01.09", "title": "Външно предупреди: Чакат се нови стачки във Франция"}
{"url": "https://www.monitor.bg:443/bg/a/view/vladimir-todorov-decata-ot-vtorata-smjana-da-sa-sys-svetlootrazitelni-jiletki-185316", "text": "Всяка година една класна стая остава празна заради пътни инциденти, казва в интервю за \"Монитор\" експертът от Асоциация на пострадалите при катастрофи. - Нека си припомним, че катастрофите с децата през декември бяха именно в тъмната част на деня. Синът ми приключва училище в 19 часа вечер и съм категоричен, че това е по-рисковата част от денонощието. Статистиката сочи, че най-много катастрофи всъщност стават между 18-20 часа. Причината е в тъмното време, особено през есенно-зимния период. Тогава е мъгливо, влажно, заледено, пътеките са неосветени, липсват подлези. Натрупват се много фактори. Така че това предложение би било добра мярка. Освен това има един друг много сериозен проблем-сутрин и вечер, когато родителите оставят и вземат децата си на училище, извършват много нарушения на правилата за движение, свързани със спиране и паркиране. Наблюдавам това всеки ден. Има места, където сутрин колите са три колони, за да могат да спрат. Това е опасно и за самите деца, които слизат. В западните държави има регулировчици със светлоотразителни жилетки и стопове, които помагат и насочват водачите. Това помага изключително много. - Да, би помогнало. Тази идея се предлага от години. Като асоциация самите ние сме раздавали светлоотразители, които децата слагат на раниците си. Но ние нямаме голям ресурс и можем да оборудваме само едно училище. Раздаваме по 200-300 светлоотразителя. Но може държавата да се ангажира да осигури поне първокласниците. Също е така може би е добре да се помисли и за светлоотразителни жилетки за тези, които се прибират от училище по-късно. Така че подобни мерки ще са от полза. - Още не е излязла новата статистика. За по-миналата са 30. Но са постоянна величина. Всяка година една класна стая остава празна заради катастрофи. Между 27- 33 деца загиват всяка година. Тенденцията е такава. - За съжаление проблемът е комплексен и не зависи само от едно министерство. Добра идея е децата да свършват часове в светлата част на деня. По този начин ще бъдат защитени дори от хулигански прояви, от кражби. Но основният проблем е, че от тези 30 деца, които споменах, 70% загиват като пътници в автомобили. И в повечето случаи не са били обезопасени с колани и седалки. - Категорично и пешеходците имат вина, защото тук има едно погрешно схващане, че са с предимство и разчитат, че законът ги пази. А всъщност трябва да знаят, че не бива да излизат внезапно на платното, трябва да се огледат, да пуснат коли със специален режим на пешеходна пътека. Има фрапиращи случаи - виждал съм на Цариградско шосе в столицата как майки прехвърлят колички през мантинелата. От една страна, пешеходците сами не се пазят, от друга - инфраструктурата е лоша, а от трета - водачите карат доста рисково. - Проблемът за мен е, че особено в София има малко повдигнати пешеходни пътеки. Там където има такива, или пък навдигнати кръстовища, е по-безопасно. Не може на Цариградско шосе през 200 метра пешеходна пътека. Недопустимо е и на булевард, където ако те хване зелена вълна, караш с 60 км/ч, а няма разделителна линия между платната и пешеходците да пресичат по средата на платното.  - Изводите са, че когато има сняг, стават по-малко катастрофи. Когато няма сняг и пътищата са чисти, има повече ПТП-та. - Да, тогава внимаваме повече, шофираме с по-ниска скорост. Зимните месеци по принцип са с по-малко загинали. Това сочи статистиката. Проблемът е, че загиват възрастни пешеходци. През тъмната част обикновено се движат по платното, а не по тротоара, което е рисково. Има смъртни случаи след маневри, шофьорът дава заден ход и удря възрастен човек и той умира. - Това е логично, защото тировете са 62 000, а леките автомобили-3,5 милиона. Нормално е първо да важи за тях. - Няма страна в Европейския съюз, която да не е въвела бонус-малус. Има и в Румъния, и Гърция. Специфичното е, че тази система не е единна. Всяка държава е разработила свой модел. След третата година има спад на ПТП-та между 15-20%. Така че има пряка връзка между бонус-малус и пътната безопасност. И това е справедлива система, защото не може човек, който години наред няма нарушения, да плаща еднаква застраховка с друг, който върши нарушения непрекъснато. Роден е на 26 октомври 1972 година Завършил английска гимназия в Пловдив, след това право в Софийския университет „Св. Климент Охридски” и застраховане във ВУЗФ Носител е на голямата награда „Достоен българин” за 2009 година и на голямата награда „Златен ритон”", "date": "2020.01.09", "title": "Владимир Тодоров: Децата от втората смяна да са със светлоотразителни жилетки"}
{"url": "https://www.monitor.bg:443/bg/a/view/bellingcat-raketa-e-svalila-ukrainskija-boing-kraj-teheran-185337", "text": "Международната разследваща група Bellingcat проверява вероятността украинският Боинг да е свален в Иран със стрелба от зенитен ракетен комплекс \"Тор\", след като в мрежата се появи снимка с бойна глава на ракета, за която се твърди, че е намерена на мястото на катастрофата, предаде \"Униан\". \"Монитор\" Снимката е забелязана от основателя на Bellingcat - британския разследващ журналист Елиът Хигинс. Тя е публикувана в Туитър от потребител с името Ashkan Monfared. \"Този фрагмент е намерен на мястото, където се разби украинският пътнически самолет. Фрагментът е паднал пред дома на местен жител. Нима отломка от самолет би изглеждала така? Не е ли ракета ?\" - пита авторът на постинга. По думите на Хигинс, предстои да се провери източникът на снимката. Същевременно той отбелязва, че ще е трудно да се стигне до първоизточника въз основа на данни от геолокацията. Установяването на истината за катастрофата по принцип е силно затруднено, тъй като Иран отказва да предаде черните кутии на лайнера. Въпреки това Хигинс заявява, че Bellingcat ще провери версията за стрелба от ракетен комплекс \"Тор\". \"Ще разгледаме последното известно местонахождение на самолета във въздуха и разстоянието от него до иранските военни бази. Ще видим дали е в обсега на ракетните им системи. Това не зависи от проверката за автентичността на снимката.\" - уточнява Хигинс. Според официални данни, на въоръжение в иранската армия има 29 зенитно-ракетни комплекса \"Тор-М14\", руско производство. Доставката на този вид комплекси от Русия завърши през януари 2007 г. Още в първите часове на катастрофата Иран отхвърли възможността да става дума за тероризъм или за умишлено сваляне на самолета. Въпреки това веднага се появиха подобни твърдения. Засега западните разузнавания не смятат, че това е терористичен или нарочен акт, писа Ройтерс, позовавайки се на три американски, европейска и канадска разузнавателна служба. Днес е ден на траур в Киев.", "date": "2020.01.09", "title": "Bellingcat: Ракета е свалила украинския боинг край Техеран "}
{"url": "https://www.monitor.bg:443/bg/a/view/elizabet-vtora-bjasna-na-hari-i-megan-ne-ja-predupredili-che-se-otkazvat-ot-titlite-185338", "text": "Британската кралица Елизабет Втора е бясна на внука си Хари и на съпругата му Меган Маркъл за това, че не са споделили решението си да се  Това съобщиха британските медии. \"Дискусиите с херцога и херцогинята на Съсекс са в ранен стадий. Ние разбираме тяхното желание да поемат по друг път, но това са сложни въпроси, които ще отнемат време за уреждане\", се казва в изявление на британското кралство семейство, разпространено от Бъкингамския дворец. Според запознати Елизабет Втора била крайно недоволна от поведението на двамата млади. Според източници, те прекаляват, защото са получили къщата, която са искали, сватбата, която са искали, а какво повече искат? Според британските таблоиди, двойката е скроила тайния план по време на ваканцията си в Канада и изненадала кралица Елизабет Втора, като и забила нож в гърба. За действията им не са били известени дори и британските им пиари. Медиите на Острова заговориха за Мегзит по аналогия на Брекзит- става дума за напускането на Меган на кралския двор. Хари и съпругата му, актрисата Меган Маркъл, обявиха намерението си да се откажат от статута си на старши членове на британското кралско семейство, да придобият финансова независимост и да живеят част от годината в САЩ. \"След дълги месеци на размисли и обсъждания решихме тази година да направим промяна, да започнем да играем нова, прогресивна роля. Възнамеряваме да престанем да изпълняваме задълженията на старши членове на кралското семейство и да работим, за да станем финансово независими, като при това ще продължим в пълна степен да подкрепяме Нейно Величество кралицата\", съобщиха Хари и Меган в Инстаграм. Принц Хари, който заема шесто място в реда на наследяване на британския трон, прекара с Меган и 8-месечния им син Арчи всички коледни и новогодишни празници в Канада. Те съобщиха, че занапред смятат да живеят поравно в САЩ и Великобритания. \"Това географско равновесие ще ни позволи да възпитаме сина си да цени кралската традиция, в която е роден, като същевременно осигурим на семейството си нужното пространство за следващата глава от живота ни, която включва учредяване на нова благотворителна организация\", добавиха те, без да уточнят с какво ще се занимава тази организация. По-рано беше съобщено, че Хари и Меган се чувстват подложени на голям натиск от британските медии, които според тях проявяват твърде голямо внимание към живота им. През октомври стана известно, че Хари е дал под съд таблоидите \"Сън\" и \"Дейли мирър\", обвинявайки техни сътрудници, че са получили незаконен достъп до съобщения от гласовата му поща. В същия период Меган даде под съд таблоида \"Мейл он сънди\", който публикува нейно лично писмо до баща й.  Миналата година Хари заклейми британските медии за отношението им към жена му и ги обвини, че я преследват както са правели с майка му принцеса Даяна, която загина през 1997 г. в автомобилна катастрофа в опит да избяга от папараци, отбелязва Асошиейтед прес. \"Най-дълбокият ми страх е, че историята може да се повтори. Видял съм какво става, когато някой, когото обичам, е превърнат в предмет за широко потребление до степен вече да не бъде третиран или възприеман като истински човек. Загубих майка си, а сега виждам как жена ми става жертва на същите могъщи сили\", каза Хари през есента на миналата година.", "date": "2020.01.09", "title": "Елизабет II бясна на Хари и Меган за \"Мегзит\" - не я предупредили, че се отказват от титлите "}
{"url": "https://www.monitor.bg:443/bg/a/view/vseki-10-ti-plamva-ot-studova-alergija-185325", "text": "Всеки десети в България „пламва“ от студова алергия, когато живакът падне под нулата. Откритите части от тялото изпитват неописуема болка, появяват се нетърпимо сърбящи обриви, пръстите се подуват, чувствителността на ръцете намалява. Човек се чувства така, сякаш е скован в менгеме, обясниха от Българското дружество по алерголия. Това е едно от най-честите здравословни проблеми през зимата. При него има генетична зависимост, предава се наследствено, най-често на жените, поясниха оттам. Наблюдението на алерголозите показва, че 2/3 от хората, страдащи от алергии, предизвикани от студа, смятат, че имат настинка, мигрена, конюнктивит остеохондроза или отравяне. Така лечението се забавя, а проявата й се задълбочава. „Причината е, че организмът не изработва типични антитела срещу мразовитото време, наречени студови аглутинини. Последствието е, че тъканните белтъци временно се съединяват помежду си и тези конгломерати, наречени имунни комплекси, карат организма да страда, обясни д-р Теодора Вълчева, алерголог в Александровска болница. Причините за студовата алергия не са напълно изяснени, но не е за пренебрегване наследственият фактор. Тя може да се отключи както от студения вятър или обливане с ледена вода, така и от студени напитки, допълни тя. Ниските температури през зимата в комбинация с влиянието на парното и климатиците са фактори, водещи до изсушаване на кожата, както и честото и разраняване в много случаи. При това защитните функции на кожната покривка отслабват, което улеснява размножаването на различни бактерии и гъбички, а оттук възникват и възпалителни процеси. Температурните разлики между топлите помещения и уличния студ предизвикат дори термичен шок, при което кръвоносните съдове се свиват, кожата започва да се лющи, зачервява и разранява. Когато тялото се изложи на по-ниски температури, настъпва обезкървяване на кожата. Заради това, че там се движи бедна на кислород кръв, може да се стигне до цианоза - върху кожата постепенно избиват лилави петна, усеща се парене и сърбеж, а по откритите места като челото и носа може да се появи дори болка. Успоредно с чувствителността на кожата след въздействието на студеното възникват и допълнителни процеси, които са пряк резултат от намалената имунна защита. Това може да е главоболие, отпадналост, запушен нос, кашлица и зачервяване на очите. Ако не се вземат навременни мерки, може да се получат плътни образувания по пръстите на ръцете или около. Диагнозата студова алергия се поставя, след като се направи консултация с дерматолог, който да назначи лабораторно кръвно изследване. Студовата алергия се потвърждава или отхвърля с кръвен анализ на имуноглобин Е. Студовата, както и останалите алергии, не се лекува, само се подтиска проявата. Обикновено след пет-шест години тя изчезва. Най-малкото, което можете да направите през зимата, е да не излизате без шал, шапка и ръкавици. Заменете кремовете на алкална основа с такива, които съдържат масло от жожоба. Преди излизане не си слагайте козметика, която е на водна основа. Как да се предпазим За да се предпазим от студовата алергия е твърде трудно, но можем поне да си помогнем, за да смекчим непоносимите болки. Отслабването на организма спомага за проявата на заболяването. Затова не бива да допускаме спад в имунната система и изсушаване на кожата. Препоръчително е да се приемат повече храни, богати на витамин А, Е и С. За да си ги набавим, е добре да се консумират моркови, тикви, шипки, цитрусови плодове, зеле и касис. Топлите обувки, дрехи и ръкавици също помагат до известна степен за справяне с проблема. Пушачите е по-добре да спрат или поне да ограничат цигарите. Установено е, че те страдат от системен недостиг на витамин С, което по-бързо състарява кожата, изсушава я и спомага за появата на микроранички. Няколко капки лимонов сок, добавен към всякакво растително масло е отлично средство за правене на маслени бани вкъщи. Препоръчва се да се ползват и подходящи овлажняващи продукти за откритите части на тялото. Особено подходяща е т. нар. молекулярна козметика. В този случай биологично активните вещества се обработват чрез т.нар. студено емулгиране, при което се запазват всички полезни вещества в тях и не се използват химични консерванти. Те предпазват кожата от негативното действие на ниските температури и стимулират капилярното кръвообращение.", "date": "2020.01.09", "title": "Всеки 10-ти „пламва“ от студова алергия  "}
{"url": "https://www.monitor.bg:443/bg/a/view/slynchevo-temperaturite-leko-se-pokachvat-185333", "text": "Днес ще бъде предимно слънчево с максимални температури между 4 и 9 градуса, съобщиха от НИМХ за „Фокус“. Минималните температури ще бъдат между минус 8° и минус 3°, в София - около минус 7°. През деня ще бъде предимно слънчево. В Дунавската равнина ще духа слаб западен вятър. Максималните температури ще се повишат и ще бъдат между 4° и 9°, в София около 5°. Над Черноморието ще бъде предимно слънчево. Ще духа слаб западен вятър. Максималните температури ще бъдат между 5° и 8°. Температурата на морската вода е 7°-10°. Вълнението на морето ще бъде около 2 бала Над планините ще бъде предимно слънчево. Ще духа умерен вятър от север-северозапад. Ще се затопли - максимална температура на височина 1200 метра – около 4°, на 2000 метра – около 0°.", "date": "2020.01.09", "title": "Слънчево, температурите леко се покачват"}
{"url": "https://www.monitor.bg:443/bg/a/view/dve-raketi-padnaha-celiha-snoshti-amerikanskoto-posolstvo-v-bagdad-185334", "text": "Иран приключи с отмъщението си за смъртта на ген. Касем Солеймани и няма да предприема нови военни действия, ако и САЩ не продължават с агресията си. Това заяви постоянният представител на Иран при ООН Маждид Тахт Раванчи.   \"Всички наши действия бяха пропорционални на убийството на ген. Касем Солеймани. Те са завършени. Ако САЩ повече няма да предприема военни действия по отношение на Иран, от наша страна също няма да предприемаме такива действия\", подчерта той. Дипломатът допълни, че ислямската република е действала изключително в съответствие с чл. 51 от Устава на ООН, реализиране на своето право на самоотбрана. \"Ако САЩ все още решават да предприемат военни действия, Иран няма да има друг път, освен отговор\", допълни Тахт Раванчи. Той отхвърли като безсмислен призива за сътрудничество, отправен към Иран от президента Тръмп, като се имат предвид поредните американски санкции, наложени на Техеран. Постоянният представител на Иран заяви, че с убийството на иранския генерал на 3 януари Вашингтон е предприел нова ескалация на враждебността спрямо Иран, предаде иранската агенция ИРНА.  Изказването на Раванчи е първата официална реакция на Иран на снощното обръщение на президента Тръмп след иранската ракетна атака срещу бази с американски военни в Ирак, отбелязва Ройтерс. По същото време висш командир на иранските Гвардейци на революцията предупреди, че скоро ще последва \"по-сурово отмъщение\" от иранските ракетни атаки срещу американски военни цели в Ирак, извършени в отговор на убийството от САЩ миналата седмица на ирански генерал. Иранската агенция Тасним цитира изявление на Абдола Араги, направено след речта на Доналд Тръмп, в която американският президент каза, че Иран изглежда \"отстъпва\" след ракетните удари, които не причиниха жертви сред американските войски в Ирак, предаде Ройтерс.  В друго съобщение Тасним е цитиран заместник-командващия на гвардейците Али Фадави, според когото иранските ракетни атаки срещу американски цели са били демонстрация на иранската военна мощ. Междувременно новият командир на иранските сили \"Ал Кудс\" каза, че ще продължи курса на своя предшественик Касем Солеймани, убит при американска атака с дрон миналата седмица, предаде Ройтерс.  \"Ние уверено ще продължим по този светъл път\", каза бригаден генерал Есмаил Гаани и заяви, че иранските ракетни атаки, извършени в сряда по бази в Ирак, където са разположени американски войски, ще доведат до изтегляне на Америка от региона. Председателят на Европейския съвет Шарл Мишел е разговарял по телефона с президента на Иран Хасан Рохани. Мишел е призовал Иран да не предприема необратими действия, се посочва в съобщение на Европейския съвет. Той е изразил надежда повече да няма опити за подклаждане на напрежението в Близкия изток \"след вчерашните изявления\", се допълва в съобщението. Цитиран е Рохани, който е изразил готовност да продължи тясното сътрудничество с ЕС заради европейската отговорна и стабилизираща роля в региона. Мишел е посочил, че ЕС има свои интереси и виждания. Той е добавил, че ЕС цели да повиши ролята си на международната сцена.", "date": "2020.01.09", "title": "Иран приключил с отмъщението за смъртта на Солеймани"}
