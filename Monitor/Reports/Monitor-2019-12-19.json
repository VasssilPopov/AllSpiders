{"url": "https://www.monitor.bg/bg/a/view/toni-i-fiki-storaro-zaformiha-trio-s-desislava-183876", "text": "Гласовитите баща и син Тони и Фики Сторато заформиха неочаквано трио с поп-фолк дивата Десислава. Изпълнителите застанаха рамо до рамо под светлината на прожекторите по време на събитието „Мега Банско“, което събра над 1700 души на тазгодишното си издание. Включването на русокосото миньонче и Фики на фестивала не е част от програма, но тъй като в този момент двамата са в Банско, решават да изненадат феновете си с общата изява, разказа организаторът Борис Карагеоргиев. Певците сюрприйзираха публиката с прочувственото си изпълнение на народната песен “Назад, назад, моме Калино”. По време на събитието музикален поздрав към присъстващите отправиха още Галин, Алисия, Боро Първи, Димчо и други.", "date": "2019.12.19", "title": "Тони и Фики Стораро заформиха трио с Десислава"}
{"url": "https://www.monitor.bg/bg/a/view/akademichna-lyja-peevski-iskal-pari-ot-okradenata-ktb-183903", "text": "С всеки изминал ден става все по-ясно, че сайтът Фрогнюз на Огнян Стефанов (агент Академик) съществува с една-единствена цел – да разпространява фалшиви новини и клевети срещу депутата и издател на „Телеграф медиа“ Делян Пеевски. Знае се и кой финансира фейк конфекцията на Огнян Стефанов – спонсорът харчи чужди пари и живее в Белград. Агент Академик има опит в поръчкаджийската „журналистика“, знае как да си изкара парите. Според официалните показания на свидетеля Бисер Лазов въпросният Стефанов академично е прибирал огромни суми в брой и на ръка от Цветан Василев – от порядъка на 200-250 хиляди лева. Колко още тлъсти и закръглени суми е взел на ръка Стефанов без свидетелски очи, не е известно. Но очевидно за мазните си фейкове, агент Академик не взима никак евтино. Поредната кебапчийска фалшива новина на Фрогнюз е, че „две фирми, свързани с Делян Пеевски“ искали да приберат 12 милиона от фалираната КТБ. Всъщност, има Търговски регистър, в който може да се направи лесна проверка, но жабите на банкера беглец Цветан Василев предпочитат да четат Фейсбук статуси, които копират първосигнално. Нека припомним, че томовете на обвинението по делото КТБ могат да запълнят малка общинска библиотека, но името на Пеевски не фигурира там. Международни одиторски компании също разследваха грабежа на века – и името на Пеевски го няма там. Публично известни са обаче имената на десетки кухи фирми (някои регистрирани на един и същ адрес) на шофьори и портиери, с които банкера-беглец източи банката. Така щедрият спонсор на агент Академик – Цветан Василев ограби не само вложителите си, но и цялата държава, защото щети за няколко милиарда лева бяха поети от бюджета, т.е. данъкоплатците. В томовете фигурират и свидетелски показания, според които двете дами до БГ Мадоф – съпругата му Антоанета и дъщеря му Радосвета, са се разпореждали със средства на банката с размаха на средновековни феодали. А парите били харчени не само за къщи, но и за женски глезотии като... бельо и козметика! Това са фактите, а не мръсното бельо, което агент Академик ни пробутва като фалшиви новини. Факт е също така, че Делян Пеевски е един от инициаторите на закона срещу вторичното разграбване на КТБ. Тогава именно Огнян Стефанов и цялата организирана медийна група на олигархията надигнаха вой до небесата, очевидно недоволни, че някой притеснява Цветан Василев в опитите му да доокраде трезора. Също така Делян Пеевски е многократно проверяван, при това доброволно се е подлагал на проверка, от всички възможни институции. Докато подсъдимият за укриване на данъци агент Академик се оплака, че е едва ли не политически репресиран заради далаверите си. И дори се ожали, че щял да бъде „самоубит“ от прокуратурата. Всъщност Стефанов е ценен за държавното обвинение жив и здрав, и той добре го знае. Защото, да повторим, според свидетелските показания, агент Академик е прибирал тлъсти суми от окрадения трезор. За който международни експерти и институции многократно заявиха, че от самото начало е действал като пирамида. Нещо, за което в изданията от „Телеграф медиа“ многократно сме писали. Затова и напъните на журналиста за поръчки на Цветан Василев да намеси Пеевски в гнусния им сценарий, са бледи и безпомощни като пияница в нощта.", "date": "2019.12.19", "title": "Академична лъжа: Пеевски искал пари от окрадената КТБ"}
{"url": "https://www.monitor.bg/bg/a/view/zadyrjaha-bylgarka-v-italija-183934", "text": "Задържаха българска гражданка при операция на италианските власти. В късните часове днес, по международните канали за полицейско сътрудничество и обмен на информация в МВР са получени данни за задържана при операция в Италия българска гражданка. Към момента не се предоставя допълнителна информация, тъй като действията по разследването са в ход.", "date": "2019.12.19", "title": "Задържаха българка при акцията срещу калабрийската мафия "}
{"url": "https://www.monitor.bg/bg/a/view/jadna-lamja-sheta-po-bunari-skypa-voda-izpiva-183937", "text": "Жадна ламя шета из страната и пресушава малки и големи бунари, та чак язовири. И причината не е в глобалното затопляне. Не само то обаче й помага да оставя хората без вода или да ги принуждава да плащат скъпо и прескъпо за калпава услуга. Последният пример е с Перник. Може би защото е най-близо до София или най-вече, че на язовира над града му се видя почти цялото дъно, се вдигна много шум. Да не забравяме, че немалко други градове и села в страната също страдат от калпаво водоснабдяване. В миньорския град явно ламята не е била сама, а е работила с други свои дружки. Едната е Глупостта, друга - Нехайството, третата - Страхът. Именно те, комбинирани с голямата алчност на ламята за по-малко от година изпиха водоема. Въпросните чудовища си имат и други асистенти, търсещи всякакъв начин да направят пачки на гърба на хорското нещастие. Нещата сякаш напомнят на култовия филм „Детето“ на гениалния Чарли Чаплин. Спомнете си как там малчуганът тича преди главния герой и троши с камъни прозорците в квартала. След него идва Чарли, превъплътил се като „случайно“ минаващ по улицата стъклар и предлага услугите си. Та и тук първо източваш язовира, при ясните сигнали от многократно по-малък приток в него, и после тръгваш да търсиш извори с голям дебит по пещери и из околните баири и дори да мечтаеш за нещо като мини Суецки канал, по който да докара вода от яз. „Искър“. Та и на него да му се види дъното. Тепърва прокуратурата ще си казва тежката дума за това кой си е чоплил умишлено носа и не си е свършил работата и кой пък се облажил от това. На фона на пернишките неволи от Нова година в цялата страна водните дружества ще сурвакат абонатите си с нови по-високи цени. Дежурното оправдание е необходимостта от инвестиции за подобряване на водната и канализационната инфраструктура. Има логика, но хората вече се чудят как да си плащат сметките. Накрая може да решат, че би им излязло по-евтино да си изкопаят кладенец в двора и да не зависят от централното водоснабдяване. Колко му е да стигнем и дотам. Няма да е чудно, след като започнахме да си сваляме радиаторите от жилищата и да се греем на дърва, както преди векове нашите деди и прадеди. От водните дружества, повечето от които са държавни, обичат да се оправдават, че исканите пари за кубик са далеч по-малко от изчислената от учените глави, наричани експерти, социално-поносима цена на ВиК услугата. За най-богатия град в страната София въпросният лимит е цели 8,35 лв. за кубик, което значи, че исканите за догодина над 3 кинта с ДДС са им малко на столичани. В Шумен, където от години имат яки проблеми с водата и тя често не става за пиене, цената е почти на прага на социалната поносимост. Водомери, фактури, цифри, сметки, проценти, кубици. А вечно жадната ламя продължава да си шета и не се вижда още от где ще дойде юнакът да я озапти.", "date": "2019.12.19", "title": "Жадна ламя шета по бунари, скъпа вода изпива"}
{"url": "https://www.monitor.bg/bg/a/view/strelba-v-centralata-na-ruskata-federalna-slujba-za-sigurnost-ima-zaginali-183938", "text": "Най-малко един човек е загинал при стрелба в приемната в централата на руската Федерална служба за сигурност (ФСС, ФСБ на руски) в центъра на Москва, предаде Ройтерс и  . По-рано бе съобщено за трима жертви при атаката са служители на ФСС. Нападателят е бил неутрализиран и самоличността му се установява. Под \"неутрализиран\" на руския полицейски жаргон обикновено се има предвид убит, отбелязва Франс прес. Очевидец на Ройтерс каза, че е видял безжизненото тяло на полицай на земята. Репортер на агенцията освен това е чул няколко изстрела, след като периметърът за сигурност в района е бил разширен. По-рано в. \"Известия\" съобщи за трима убити при стрелба в приемната в централата на ФСС на улица \"Лубянка\", на няколко минути пеша от Кремъл. Според източник на руския ежедневник всички жертви при атаката са служители на ФСС. Има информации, че нападателите са трима и са въоръжени с автомати или с полуавтоматични огнестрелни оръжия, писа още \"Известия\". След като открили огън в приемната на ФСС, те побягнали по улица \"Голяма Лубянка\" и се барикадирали в съседна сграда. Движението по улица \"Голяма Лубянка\" е спряно.", "date": "2019.12.19", "title": "Стрелба в централата на руската Федерална служба за сигурност"}
{"url": "https://www.monitor.bg/bg/a/view/pochetnijat-predsedatel-na-dps-d-r-ahmed-dogan-frazata-30-godini-prehod-30-godini-dps-se-proiznasja-sravnitelno-lesno-183939", "text": "„Политическата необходимост от рестартиране на политическия модел на обществото в една или друга степен се осъзнава, но сравнително по-малко се изговаря или се отлага във времето. Защото рисковите фактори за продуциране на „ критичната точка“ на хаоса в партийните структури се явява проблемният възпиращ фактор за подобно радикално решение. Тъкмо поради това решаващият фактор за рестарта в случая е зрелостта и готовността на гражданското общество!“. Това заяви в новогодишното слово пред елита на ДПС почетният председател на движението д-р Ахмед Доган, става ясно от речта му, разпространена от пресцентъра на партията. Той заяви още, че тази година е особен маркер в политическото съществуване, защото бележи един цикъл в развитието на страната и на Движението: 30 години Преход - 30 години ДПС. Ето цялото слово на д-р Ахмед Доган.", "date": "2019.12.19", "title": "Почетният председател на ДПС д-р Ахмед Доган: Има необходимост от рестартиране на политическия модел "}
{"url": "https://www.monitor.bg/bg/a/view/rushi-sychetava-lubovta-si-kym-kinoto-i-pyteshestvijata-v-18-sivo-183910", "text": "Да съчетае две от най-големите си любови – към киното и пътешествията, тази възможност получава Руши Видинлиев в предстоящото българско заглавие „18% сиво“. Актьорът, когото последно гледахме в режисьорския дебют на Лъчезар Аврамов „Снимка с Юки“, се завръща на големия екран в главна роля. Именно него ще видим като Зак в екранизацията на едноименния роман на Захари Карабашриев. \"За да спечеля ролята, трябваше да мина през необикновено дълъг кастинг период, в който до последно не знаех дали Виктор ме е избрал. споделя Видинлиев. За целите на филма, екипът – начело с режисьора Виктор Чучков-син, пътува из Великобритания, Белгия, Германия и България. „Това е филм и за възвишаване, и за загуба, и за осмисляне на някои житейски неща, които ни се струват важни и в нашия път\", разказва Чучков, като обяснява, че заглавието кореспондира с термин от фотографията. „Сивото е един много богат диапазон в гамата между бялото и черното. Не всичко в живота е просто черно и бяло“, категоричен е още той. „18% сиво“ ще излезе по кината от 24-и януари.", "date": "2019.12.19", "title": "Руши съчетава любовта си към киното и пътешествията в „18% сиво“"}
{"url": "https://www.monitor.bg/bg/a/view/45-miliona-posetiteli-godishno-na-kapalycharshy-183909", "text": "45 милиона посетители годишно приема покритият пазар Капалъчаршъ в Истанбул, който с близо шествековната си история е смятан за един от най-старите пазари в света, съобщава турската частна телевизия НТВ. Дневно през входовете на пазара преминават 150-200 хиляди посетители. Освен туристическо място за търговия пазарът със своята история, простираща се 558 години назад в миналото, е също и своеобразен музей, а има и важен принос за икономиката. Това е и пазарът, който привлича най-много посетители в световен мащаб. Досега той е бил посетен от 39 милиона души през тази година, но се очаква това число да нарасне до близо 45 милиона до края на 2019 г., каза главният секретар на Капалъчаршъ Джем Йозбояджъ. Капалъчаршъ с обща площ от 31 хиляди кв.м. се разпростира се на 64 улички, има 22 входа и помещава 3600 магазинчета. Строежът на основната структура на базара започва още през 1455 г., само две години след като османците завладяват Константинопол, като по онова време той е бил средище на търговци на платове. Бързо се разраства и приобщава още много търговци и занаятчии. Понастоящем на Капалъчаршъ работят над 2460 дюкяна.", "date": "2019.12.19", "title": "45 милиона посетители годишно на Капалъчаршъ"}
{"url": "https://www.monitor.bg/bg/a/view/shotlandija-iska-nov-referendum-za-nezavisimost-183905", "text": "Шотландската премиерка Никола Стърджън поиска днес разрешение от британското правителство за произвеждане на нов референдум за независимост на Шотландия, съобщиха Ройтерс и Франс прес. Британското правителство отказа. В изявление на британското правителство се казва, че евентуален втори референдум за независимост догодина би поставил под съмнение резултата от референдума през 2014 г., когато шотландците решиха да не се отделят от Обединеното кралство. Нов референдум би бил в нарушение на даденото тогава обещание на народа на Шотландия, че подобен вот се организира само веднъж в живота на едно поколение, се казва в становището на Лондон. На сайта на шотландското правителство днес бе публикуван документ от 39 страници, съдържащ искането на шотландските лидери за ново гласуване. \"Шотландия доста ясно заяви миналата седмица, че не желае правителството на консерваторите да я извади от Европейския съюз\", заяви Стърджън. Нейната Шотландска национална партия спечели 48 от общо 59-те депутатски места в Шотландия на парламентарните избори в Обединеното кралство миналата седмица. Според Стърджън това означава, че в Шотландия има голяма подкрепа за произвеждане на нов референдум за независимост. Такова допитване обаче не може да бъде произведено без съгласието на британското правителство. \"Често ми задават въпроса: \"Какво ще направите, ако Борис Джонсън каже \"Не\". Както съм казвала и преди, ще обмисля всички разумни варианти за гарантиране на правото на Шотландия на самоопределение. В съответствие с ценностите ни ние признаваме, че референдумът трябва да е законен и да бъде приет за легитимен тук, в Шотландия, и в останалите части на Обединеното кралство, а също така от Европейския съюз и международната общност\", каза Стърджън.", "date": "2019.12.19", "title": "Шотландия иска нов референдум за независимост"}
{"url": "https://www.monitor.bg/bg/a/view/biatlonistyt-vladimir-iliev-stana-sportist-na-godinata-na-bylgarija-183941", "text": "Биатлонистът Владимир Илиев бе обявен за Спортист номер 1 на България на стилна церемония в зала \"Асикс Арена\". Водещи на събитието бяха Захари Бахаров и Мария Силвестър, а сред гостите - куп легенди на родния спорт, столичният кмет Йорданка Фандъкова и спортният министър Красен Кралев. Във вота на спортните журналисти Илиев изпревари Ивет Лалова и Григор Димитров, които останаха съответно втора и трети. Биатлонистът спечели приза, след като тази година завоюва историческо първо за мъжкия ни биатлон отличие от световно първенство, след като взе сребърен медал в индивидуалния старт на 20 км на шампионата на планетата в Йостерсунд (Швеция). Илиев не присъства на церемонията, тъй като е на състезание във Франция, като се отчете с видео послание, в което благодари за наградата, За отбор на годината беше определен Ансамбълът по художествена гимнастика, като грациите победиха футболния „Лудогорец”, волейболисти и баскетболистки. Номер 1 при спортистите с увреждания стана лекоатлетът Християн Стоянов. Весела Димитрова получи приза за треньор на годината, а Ивет Лалова - Наградата на публиката. \"Ще празнувам с отсечки от 200 метра в същата зала, в която тази вечер получавам награди\", каза с чувство за хумор Лалова, която беше придружена на сцената от сестра си Ани и своя баща. \"Изключително сме щастливи и се радваме, че успяхме да изпълним желанието ни да станем отново отбор на годината. Следващата ще бъде още по-важна за нас, защото е олимпийска. Пожелаваме си и на нас, и на всички останали български спортисти, да бъдем успешни догодина\", казаха пък момичетата от ансамбъла след награждаването.   1. Владимир Илиев (Биатлон) 2. Ивет Лалова (Лека атлетика) 3. Григор Димитров (Тенис) 4. Божидар Андреев (Вдигане на тежести) 5. Тайбе Юсеин (Борба) 6. Алберт Попов (Ски алпийски дисциплини) 7. Радослав Панталеев (Бокс) 8. Кубрат Пулев (Бокс) 9. Мария Оряшкова (Самбо) 10. Боряна Калейн (Художествена гимнастика)", "date": "2019.12.19", "title": "Биатлонистът Владимир Илиев стана \"Спортист на годината\""}
{"url": "https://www.monitor.bg:443/bg/a/view/napravi-praznika-nezabravim-s-perfektnija-podaryk-za-lubimija-myj-183923", "text": "Повечето дами срещат трудност, когато трябва да изберат подарък за любимия мъж… Как да го накараме да се чувства специален и едновременно с това да подарим нещо, което е наистина нужно и стойностно за Него… До Коледа остават само няколко дни и ако и вие сте от дамите, които все още се колебаят какво да изберат, не се оставяйте на паниката – има подарък, който съчетава в себе си всичко, което търсите! Това са мъжките комплекти REFAN INTENSE eau de PARFUM, включващи парфюм и душ-гел с еднаква насока на мириса. Те са създадени за мъжете, които знаят какво искат и го получават. Съдържат точната дозировка между изтънченост и мъжественост, която кара господата да се чувстват елегантни и секси едновременно – истински магнит за дамите.  За да подчертаете неговата индивидуалност, можете да изберете една от трите различни комбинации от аромати на Refan. - Парфюмна вода REFAN INTENSE eau de PARFUM - MEN 211 с впечатляващо ухание от лимон, тагетис, салвия, подправен и балсамичен аромат с подчертани дървесни ноти, пачули и амбра и парфюмен шампоан и душ-гел REFAN GOLD - MEN 211, който деликатно почиства кожата, като запазва влагата в нея и дълготрайно я парфюмира. - Парфюмна вода REFAN INTENSE eau de PARFUM - MEN 219 с модерен и чувствен мирис на грейпфрут, топли подправки, докосване на роза и канела, кожени и дървесни ноти, пачули, амбра и парфюмен шампоан и душ-гел REFAN GOLD - MEN 219. - Парфюмна вода REFAN INTENSE eau de PARFUM - MEN 407 с ухание с водни и дървесни ноти, дафинов лист, жасмин, пачули, кедър, джинджифил и парфюмен шампоан и душ-гел REFAN GOLD - MEN 407. Която и комбинация да изберете, ще направите перфектния коледен подарък за Него и той със сигурност няма да ви остане длъжен!", "date": "2019.12.19", "title": "Направи празника незабравим, с перфектния подарък за любимия мъж!"}
{"url": "https://www.monitor.bg:443/bg/a/view/elhichka-s-visoka-cenichka-183928", "text": "", "date": "2019.12.19", "title": "Елхичка с висока ценичка"}
{"url": "https://www.monitor.bg:443/bg/a/view/600-000-lv-deficit-natrupala-hudojestvenata-akademija-183929", "text": "Приблизително 600 000 лв. дефицит е натрупала Националната художествена академия, разкри ректорът в оставка проф. Николай Драчев. Той обясни, че не достигат средства не само за изплащането на преподавателските заплати за предходните два месеца, но и за други неотложни плащания по договори като сметките за интернет. Причината за проблема с възнаграждението на академиците в НХА е, че те са отишли за неотложни ремонти. „Няма как да пренасоча парите на преподавателите за неотложни ремонти, просто сме плащали от тях. В сградата за реставрацията сме спрели водата, тъй като има течове. На бул. „Княз Ал.Дондуков“ е същата работа. Вертикалните щрангове на студентските общежития са от 60-те години и също трябваше да се сменят заради аварии, които се появяват всяка седмица“, обясни Драчев. По думите му, ако не са били намерени средства за непредвидените разходи, е трябвало да се преустанови учебният процес. Ректорът в оставка обясни, че освен неотложните ремонти, причина за дефицита били и по-високите суми, които са давани на Национална агенция за приходите за осигуровки. Те обаче трябвало да бъдат върнати следващата година. В същото време от вуза отрекоха част от тези средства да са пренасочени за изграждането на новия корпус на Академията. Поради тези причини преподавателите в НХА получават заплати последно за октомври и липсват възнагражденията им за ноември и декември. „Когато се разбра, че няма да се платят заплати, преподавателите веднага разбраха“, заяви от своя страна доц. Даниела Янкова. Потърпевшите  пък обясниха, че това не е вярно и никой не ги е уведомявал, че няма да получат възнаграждение. Драчев заяви, че месечно за заплати на преподавателите са необходими 278 000 лв., но на една част от тях били изплатени под формата на аванси. Не всеки от работещите обаче получава част от възнаграждението си предварително, тъй като са се отказали от тази възможност и те не са получавали пари от октомври. Стипендиите на студентите също не бяха изплатени поради недостиг на средства, но проблемът с тях ще бъде разрешен. „В момента са изплатени стипендиите за успех. Проведена е кампания и за стипендии за значими постижения, като предстои и те да бъдат изплатени тези дни“, уточни Григор Григоров, който е председател на студентския съвет на НХА. Той посочи и друг проблем във връзка с предстоящите избори за ректор и сигнализира за компрометирането им. „Един от преподавателите, който подкрепя кандидатурата на Велислав Минеков, е стартирал подписка между студентите и ги кара да се подпишат, че се съмняват в избора на студентски съвет и иска те да бъдат сменени. По този начин той може да подмени 16-те гласа или 15% от студентската квота на Общото събрание“, разказа Григоров. Така студентските гласове могат да обърнат избора за нов ректор. Просветният министър Красимир Вълчев от своя страна заяви, че е направен анализ и до няколко месеца ще бъде преодолян недостига на средства. „Ректорът си подаде оставката и пое отговорност, не става дума за злоупотреба, а за лошо планиране, не са си направили сметката.“, заяви той пред БНТ. Вълчев обърна внимание, че системните проблеми са заради съчетаването на академично и финансово управление. „Трябва да има разделяне- ректорът да се занимава с учебни програми, да привлича студенти, а не толкова да се занимава с плащане на сметки. Ще предложим нов модел, за да преодолеем по-големият проблем - стратегическото планиране.“, заяви просветният министър.", "date": "2019.12.19", "title": "600 000 лв. дефицит натрупала Художествената академия "}
{"url": "https://www.monitor.bg:443/bg/a/view/8-kilometrovo-zadrystvane-na-kulata-183930", "text": "За 8-километрово задръстване в посока към Кулата сигнализираха читатели на \"Монитор\". Тапата е на влизане у нас от гръцка страна. От България към гръцката ни съседка трафикът е нормален.", "date": "2019.12.19", "title": "8-километрово задръстване на Кулата"}
{"url": "https://www.monitor.bg:443/bg/a/view/spravedlivost-a-ne-protivopostavjane-183927", "text": "Никой няма да спечели, ако се разрастне противопоставянето между медицинските сестри и лекарите. Отсега е ясно обаче, кой ще загуби – пациентите! По закон всеки може да дава сведения за корупция и далавери. Но вредата от акцентирането върху тази тема, вместо как да се осигури по-добро заплащане и условия на труд на медсестрите ни, ще е контрапродуктивна. Никак не е случайно, че веднага дойде реакция от страна на Българската болнична асоциация, Сдружението на общинските болници, Националното сдружение на областните болници за активно лечение, Асоциацията на университетските болници и Национално сдружение на частните болници. В открито писмо те заявиха, че реформата не се прави с внушения, а с действия. Излиза, че вместо да се изпишат вежди, може да се избодат очи, както е казал народът.  Изводът е, че има опасност от задълбочаване на кризата и не емоциите трябва да бъдат водещи. Защото не веднъж сме били свидетели как зад справедливи протести надничат сенките на подсъдни олигарси. Истината е, че държавата не може да налива милиарди за здраве, а да има ощетени и недоволни. Всъщност решението не е сложно. И то е диалог и контрол. Очевидно здравната ни система има нужда от реформа. Но не на парче и не от кампанийно запушване на пробойни. И това трябва да стане не чрез противопоставяне, а чрез общи усилия на всички заинтересовани.", "date": "2019.12.19", "title": "Справедливост, а не противопоставяне"}
{"url": "https://www.monitor.bg:443/bg/a/view/vlado-iliev-zavyrshi-22-ri-v-sprinta-vyv-francija-183931", "text": "Владимир Илиев завърши на 22-ро място в спринта на 10 км за мъже в старта за Световната купа по биатлон във френския курорт Гран Борнан. По-късно тази вечер 32-годишният троянец трябва да получи статуетката си в класацията „Спортист на годината“. Церемонията в зала „Асикс Арена“ обаче ще се проведе без негово участие. Преди няколко дни Илиев бе удостоен и с големия „Икар“ на Фондация „Български спорт“ за среброто си на 20 км от световното, който обаче бе получен от неговата майка Красимира. За „Спортист на годината“ Владо ще изпрати специално видео обръщение от Франция. Неговото участие днес стана наложително, след като Красимир Анев и Димитър Герджиков се прибраха при семействата си в България. Анев има момиченце на 1,5 г., а Герджиков и доскорошната националка Десислава Стоянова очакват първата си рожба. В спринта Владимир Илиев допусна грешка на първа стрелба, на излизане от която бе 45-и и с над половин минута пасив от лидера Емилиан Жаклен. Българинът обаче свали всички мишени при второто си влизане на рубежа, докато французинът пропусна две и в крайна сметка зае 20-о място в Гран Борнан. Илиев финишира на 1:11,2 минути изоставане от победителя Бенедикт Дол (Гер), който постигна първа победа за СК и първа за Германия от началото на сезона. 22-рото място дава на българина право да участва в съботното преследване, както и в първия за сезона масов старт на 15 км, който е в неделя. Всички биатлонисти в топ 3 завършиха без грешки, като втори на 9,4 сек. остана норвежецът Тарей Бьо, а трети с 11,3 сек. пасив се класира Кентен Фийо Майе (Фр). Вторият българин в състезанието Антон Синапов завърши 73-и с две грешки в стрелбата и изоставане от 2:40,0 мин. с което остана извън преследването и масовия старт. Норвегия продължава да заема първите две места в общото класиране за Световната купа. Йоханес Тингес Бьо е лидер с 254 точки, Тарей Бьо е втори с 222, а французинът Симон Дестио заема трето място с 209. Илиев е 27-и с актив от 58 т., а Краси Анев – 45-и с 26 т.", "date": "2019.12.19", "title": "Владо Илиев завърши 22-ри в спринта във Франция"}
{"url": "https://www.monitor.bg:443/bg/a/view/r-kelly-pledira-nevinen-po-obvinenijata-za-braka-mu-s-15-godishna-183891", "text": "Певецът R. Kelly пледира невинен пред съд в Ню Йорк по отправеното му обвинени в подкуп, свързан с брака му през 1994 г. с вече покойната тийн поп звезда Алия. Тогава момичето, което почина в самолетна катастрофа, бе едва на 15 години. 52-годишният изпълнител е пледирал чрез видеовръзка от затвора в Чикаго, където е задържан без право на гаранция в очакване на няколко процеса. Преди две седмици срещу него беше повдигнато ново обвинение в Ню Йорк, според което той е подкупил държавен служител с цел да получи фалшиво разрешително за брак - един ден преди да се ожени тайно за 15-годишната Алия. Бракът им е анулиран след няколко месеца. Припомняме, че срещу R. Kelly са повдигнати няколко обвинения, че е използвал известността си, за да набира момичета и млади жени за сексуални услуги.", "date": "2019.12.19", "title": "R. Kelly пледира невинен по обвиненията за брака му с 15-годишна"}
{"url": "https://www.monitor.bg:443/bg/a/view/blagoevgrachani-se-nadignaha-sreshtu-mrysnija-vyzduh-183932", "text": "300 млади благоевградчани с маски и аспиратори на лицата си организираха протест заради проблема с мръсния въздух. Шествието завърши пред  кметсвото на площад „Георги Измирлиев“. Протестът беше организиран преди няколко дни в социалните мрежи под надслов „Не искаме да дишаме сажди, а чист въздух“, а при инициаторите слезе и кметът Румен Томов. Протестиращите настояха общината да вземе мерки най-вече срещу дейността на ТЕЦ „Рубин“, който според тях изгаря и текстилни остатъци. Кметът Румен Томов пък пое ангажименти: \"Януари и февруари съм договорил две мобилни станции, собственост на общината. Едната ще бъде пред ТЕЦ \"Рубин\" - няма вариант, когато хората са единни и си отстояват интересите, някой да ги натиска отгоре, определен производител да има чадър\", каза той. До момента обаче общината не е наложила нито една глоба за изгаряне на опасни отпадъци, твърдят протестиращите. Жителите на областния център, които се организираха в социалните мрежи, настояват институциите да приложат цялата строгост на  закона и правомощията си спрямо замърсителите. Те определят мерките на Регионалната инспекция по околна среда като неадекватни и настояват за поставяне на филтри и устройства за улавяне на пари на най-големите замърсители. Основен проблем в Благоевград е и транспортната натовареност и струпването на автомобили.", "date": "2019.12.19", "title": "Благоевграчани с шествие заради мръсния въздух"}
{"url": "https://www.monitor.bg:443/bg/a/view/letjashtijat-ronaldo-s-izumitelno-popadenie-za-pobeda-na-uventus-183924", "text": "Уникално попадение на Кристиано Роналдо прати „Ювентус“ на първото място в Серия \"А\". Португалската суперзвезда вкара победния гол за тима си при гостуването на „Сампдория“, спечелено с 2:1 от \"бианконерите\". Така „Юве“ оглави класирането с 3 точки пред „Интер“, който обаче има и мач по-малко. Роналдо отбеляза в последната минута на първата част, когато полетя, за да засече по впечатляващ начин центрирането на Алекс Сандро. Според изчисленията той е стигнал до височина от 2 метра и 75 сантиметра в най-високата точка на отскок. По време на удара си с глава португалската звезда е бил на 2 метра и 56 сантиметра над земята. “Не знаех, че съм летял толкова дълго при гола”, сподели Кристиано след мача. Резултатът бе открит по не по-малко впечатляващ начин от другата звезда на “Старата госпожа” Пауло Дибала. Центрирането отново бе на Алекс Сандро, а Дибала засече от воле, насочвайки топката неспасяемо в далечния удар на вратаря. Домакините обаче успяха да изравнят чрез Джанлука Капрари в 35-ата минута.", "date": "2019.12.19", "title": "Летящият Роналдо с изумително попадение за победа на \"Ювентус\" "}
{"url": "https://www.monitor.bg:443/bg/a/view/manchestyrska-klasika-na-polufinalite-183925", "text": "„Манчестър Юнайтед“ срещу „Манчестър Сити“ е супердербито на полуфиналите в турнира за Купата на лигата. Полуфиналите са в два мача, като \"Червените дяволи\" са домакин в първата среща на 7/8 януари, а \"гражданите\" ги приемат на 28 или 29-и. В другия полуфинал “Лестър” е домакин на “Астън Вила” в първия двубой, а гостува в реванша. Финалът е на стадион “Уембли“ на 1 март. Иначе “Юнайтед” победи с 3:0 четвъртодивизионния „Колчестър“ у дома. Трите гола паднаха в рамките на 11 минути в началото на второто полувреме. Маркъс Рашфорд, Антони Марсиал и автогол на Джаксън пратиха напред тима на Солскяер. „Манчестър Сити“ пък се наложи с 3:1 като гост на третодивизионния “Оксфорд”. Два гола вкара Стърлинг, а веднъж се разписа Кансело. “Лестър” елиминира с дузпи “Евертън”, след като водеше с 2:0 до 70-ата минута като гост, но допусна изравняване с два страхотни гола на Том Дейвис и Лейтън Бейнс. По правило в турнира няма продължения, а направо дузпи. Каспер Шмайхел спаси на два пъти и прати “лисиците“ на полуфинал.", "date": "2019.12.19", "title": "Манчестърска класика на полуфиналите "}
{"url": "https://www.monitor.bg:443/bg/a/view/kostenec-favorit-za-balneo-i-zdraven-turizym-183916", "text": "На тържествена церемония днес бяха отличени тазгодишните 5 най-добри европейски дестинации (ЕДЕН) у нас. Финалистите в изданието за 2019 г. са Костенец, Самоков (с. Белчин), Баните, Сапарева баня и Ардино. Основната цел на инициативата е представянето на малко познати райони, които предлагат балнео и здравен туризъм на база природните си ресурси и инфраструктура, обявиха от министерството на туризма. Първенец тази година стана Костенец, и курортите Момин проход, Вили Костенец и Пчелински бани. \"Винаги сме се стремели да разработваме услуги, които да ни отличават и правят по-забележими\", обясни кметът на града Йордан Ангелов. Той прие отличието като знак, че Костенец има потенциал да стане любима балнео и здравна дестинация на българи и чуждестранни гости на страната. и красивите меандри на р. Арда. \"Наистина си заслужава да бъде видяно това уникално кътче на България\", призова ресорния министър Николина Ангелкова преди да обяви бронзовия медалист - община Баните. \"Санаториумът е един от най-големите на Балканския полуостров, водата лекува опорно-двигателния апарат\", коментира кметът на общината Милен Белчев, който прие наградата. Основен това, той покани всички гости да посетят Баните, тъй като има условия за развитие на всякакъв вид туризъм. Най-старият зимен курорт у нас Боровец се намира на територията на четвъртата ЕДЕН дестинация в класацията. Освен качество на минералните извори, крепостта Цари Мали град също привлича много туристи и дава възможност за развитие на целогодишен туризъм. \"В ЕДЕН дестинациите виждаме възможност за нашата община да допълни имиджа на една туристическа дестинация, която за момента се възприема като основно зимна\", коментира зам.- кметът на Самоков Люба Кленова. Последна където се намира най-топлият извор в България и един от най-горещите в Европа. Официални гости на събитието бяха кметовете на номинираните общини и представители на туристически организации.", "date": "2019.12.19", "title": "Костенец фаворит за балнео и здравен туризъм"}
{"url": "https://www.monitor.bg:443/bg/a/view/elektricheski-stylb-e-padnal-vyrhu-kyshta-v-peshtersko-selo-183918", "text": "Електрически стълб е паднал върху покрива на къща в село Радилово, община Пещера. Съоръжението е било повалено след удар на лек автомобил в него, потвърди говорителят на Областната дирекция на МВР в Пазарджик Мирослав Стоянов. Катастрофата е станала в сряда вечерта, като при инцидента няма  тежко пострадали. Колата се е движела с превишена скорост по шосето за Пещера, завъртяла се е и със задната си част е ударила стълба, който е част от електропреносната мрежа в района. От сблъсъка на колата леко са пострадали двамата пътуващи в нея-шофьорът и неговият спътник. Водачът на автомобила е тестван за употреба на алкохол и наркотици, но пробите са отрицателни. Заради инцидента Радилово няколко часа е останало „ на тъмно“, докато аварийните екипи са отстранявали повредата.", "date": "2019.12.19", "title": "Електрически стълб е паднал върху къща в пещерско село"}
{"url": "https://www.monitor.bg:443/bg/a/view/kipyrci-kanjat-lubo-penev-za-trenior-183919", "text": "АПОЕЛ (Никозия) се прицели в треньора Любослав Пенев, като вече са водени разговори с българския наставник да поеме поста, твърди Corner. Грандът на футбола в Кипър иска промяна още сега, въпреки че мина груповата фаза на Лига Европа и ще играе напролет в турнира. Тимът е четвърти в първенството, но е изиграл три мача по-малко от лидера „Омония“. В момента наставник на АПОЕЛ е Лукас Хаджилукас, но ръководството води разговори за нов силен човек начело на отбора. Пенев е първи избор, като евентуални преговори с алтернативни варианти ще има, ако не се постигне договорка с него. Ел Голеадор си тръгна от ЦСКА в края на миналото първенство, след което засега не приема предложенията, които получава. Но хегемонът на футбола в Кипъл може да го изкуши, и то не само финансово, а и с амбицията, която клубът демонстрира. АПОЕЛ е шампион в последните 7 поредни сезона в страната си, като спечели общо 8 от последните 10 титли. За последното десетилетие вече е и фактор в Европа, стигна четири пъти групите на Шампионската лига, като през сезон 2011-2012 г. игра и четвъртфинал в надпреварата на най-големите клубове от континента. Амбициите на шефовете пък са и за строеж на нов супермодерен стадион.", "date": "2019.12.19", "title": "Кипърци канят Любо Пенев за треньор"}
{"url": "https://www.monitor.bg:443/bg/a/view/smetnata-palata-iska-ogranichenija-za-darenija-na-partiite-183915", "text": "Трябва да бъдат въведени достатъчно забрани за финансиране от определени категории юридически лица, които да не допускат злоупотреба с публични средства и евентуално въздействие върху политическите партии. Това съобщиха от Сметната палата. От там посочват, че позицията им е в съответствие с тази на Комитета на министрите на държавите членки на Съвета на Европа за общи правила срещу корупцията при финансирането на политическите партии и предизборните кампании. Изпълнението й се контролирало от „Група държави срещу корупцията“ към Съвета на Европа. По думите на шефа на Сметната палата Цветан Цветков дори и след приключването на предизборната кампания продължавало да се набират средства за финансирането им. Сметната палата предлага също така да се регламентира крайната дата за финансиране на предизборните кампании, за да можело да се предотврати тълкуване и евентуални незаконни дейности. Както по- рано „Монитор“ писа, от одитната институция искат още и да бъде регламентирано в закона за политическите партии видовете разходи, които могат да правят партиите, тъй като в момента законът давал широка разходна възможност. Също така Сметната палата установявала при своите проверки неразплатени задължения на партиите към доставчиците на стоки и услуги. От ведомството уточняват още, че проблемът бил още по-сериозен при инициативните комитети, които се създават за участие в отделен вид избори, а пък след тях преставали да съществуват като правен субект. По този начин те не носели отговорност за задълженията им, а Сметната палата нямала правомощия да проследи, дали се разплащат в бъдеще. Подобно неразплатено задължение се превръщало в скрито финансиране от юридическо лице.", "date": "2019.12.19", "title": "Сметната палата иска ограничения за даренията за партиите"}
{"url": "https://www.monitor.bg:443/bg/a/view/arabadjievi-otivat-na-syd-183917", "text": "Специализираната прокуратура внесе в Специализирания наказателен съд обвинителен акт срещу Вълчо (Ветко) и Маринела Арабаджиеви и останалите петима обвинени за участие в организирана престъпна група за данъчни измами, престъпно укриване на данъци и изпиране на пари, съобщиха от прокуратурата. Те ще отговарят за деяния, извършени от тях в различна форма на съучастие от началото на 2013 г. до 2018 г. Вълчо и Маринела Арабаджиеви са обвинени и в това, че в качеството си на лица, които осъществяват фактически действия и функции по управлението на търговски дружества, умишлено склонили представляващи въпросните дружества (също членове на групата) да избягват установяването и плащането на данъчни задължения в особено големи размери – при воденето на счетоводството да използват документи с невярно съдържание, да потвърждават неистина в подадени данъчни декларации и да приспадат неследващ се данъчен кредит. Това е ставало най-често като дружествата са декларирали и осчетоводявали доставки от фирми от типа „липсващ търговец“. Впоследствие придобитите чрез данъчните измами средства били изпирани с поредица от транзакции, които е трябвало да скрият произхода им. За изпирането на пари обвинение е повдигнато на сина на Арабаджиеви – Вълчо (който не е обвинен като член на групата) в съучастие с родителите си и двама от участниците в групата. Арабаджиеви бяха задържани в Барселона през март 2019 г. с европейска заповед за арест. Два месеца по-късно те бяха екстрадирани в България и им бяха предявени обвиненията. Комисията за противодействие на корупцията наложи запор на имущество на Арабаджиеви за над 310 милиона лева след получено уведомление от Специализираната прокуратура за привличането им към наказателна отговорност.", "date": "2019.12.19", "title": "Арабаджиеви  отиват на съд "}
{"url": "https://www.monitor.bg:443/bg/a/view/rolling-stones-sglobjavat-poslednite-parcheta-ot-novija-album-183904", "text": "Китаристът на динозаврите Rolling Stones - Рони Ууд е поредният, които проговори за дългоочаквания нов албум на групата. Той даде надежда на феновете по цял свят, че тавата ще види бял свят още идната година. Търкалящият се камък Ууд уточни, че с Мик Джагър, Кийт Ричардс и Чарли Уотс \"сглобяват последните парчета от пъзела\" на новата плоча. Бандата възнамерява да издаде албума догодина, след което да продължи световното си турне. Същото това, което в началото на тази година бе прекъснато за кратко, за да бъде направена сърдечна операция на фронтмена. 75-годишният Мик се възстанови с бързината на тинейджър и веднага започна тренировки и се върна на сцена за американската част от обиколката. Новият албум, чийто първи записи бяха направени през есента на 2018-та от Джагър и Ричардс, ще е първата нова продукция за Rolling Stones от 2005-а, когато излезе A Bigger Bang. Продуцент на новите песни ще бъде Дон Уос.", "date": "2019.12.19", "title": "Rolling Stones \"сглобяват последните парчета\" от новия албум"}
{"url": "https://www.monitor.bg:443/bg/a/view/ot-50-do-90-leva-za-ludogorec-inter-183920", "text": "Сериозна цена трябва да платят феновете на „Лудогорец“, които искат да подкрепят тима в първия 1/16-финал в Лига Европа срещу „Интер“. Мачът в Разград е на 20 февруари от 19.55 часа Билетите се пускат в продажа на 20 януари за притежателите на абонаментни карти, а на 27-и и в свободна продажба. Най-скъпи са талоните за Централната трибуна, които струват по 90 лева. За секторите „В“ и „А“ ще се плащат по 75 лева, а за Трибуна „Моци“ входът е 50 лева. Интересното е, че от „Лудогорец“ отправиха молба до УЕФА феновете на „Интер“ да бъдат настанени в сектор „А“ на „Хювефарма Арена“, а сектор „Г“ да бъде пуснат в продажба за привържениците на домакините. Очаква се „Интер“ да бъде подкрепен и от сериозна агитка от българския си фенклуб. Все още не е ясно дали родните привърженици на „нерадзурите“ ще могат да си купят пропуски от тук или ще трябва да се координират с Италия.", "date": "2019.12.19", "title": "От 50 до 90 лева за „Лудогорец“ - „Интер“"}
{"url": "https://www.monitor.bg:443/bg/a/view/rado-jankov-otpadna-rano-v-kareca-183914", "text": "Българинът Радослав Янков завърши на 23-о място в квалификациите в паралелния гигантски слалом от Световната купа по сноуборд в Кареца. Състезанието обаче по-късно бе прекратено заради лошото състояние на пистата в италианския зимен курорт. Носителят на Големия кристален глобус за 2016 г. Янков постигна време от 1:14.17 минута в пресявките и остана на 34 стотни от място в топ 16, което щеше да му осигури продължаване напред. Многото паднал сняг в последните дни и относително топлото време затрудниха максимално организаторите за подготовката на трасето, което в крайна сметка не издържа. Журито реши да прекрати състезанието след отпадането на шестима от първите осем спуснали се сноубордисти на осминафиналите. Следващото състезание от Световната купа по сноуборд в паралелните дисциплини е слалом на 5 януари в Лакенхоф (Австрия). В последния си старт само преди няколко дни Радо Янков се нареди пети на Световната купа в Кортина д'Ампецо, а малко по-рано в началото на месеца завърши на четвърто място в Банойе, Русия. Българинът има 950 точки в дисциплината и 1090 в генералното класиране.", "date": "2019.12.19", "title": "Радо Янков отпадна рано в Кареца"}
{"url": "https://www.monitor.bg:443/bg/a/view/bezredici-i-46-raneni-na-nulevoto-el-klasiko-183922", "text": "„Барселона“ и „Реал“ (Мадрид) завършиха наравно 0:0 в отложеното испанско Ел Класико, което трябваше да се играе на 26 октомври. Тогава масовите протести в Каталуния бяха причина мачът да бъде отложен, а темата около независимостта на испанската автономна област не подмина и този двубой. Най-малко 46 души бяха ранени в безредиците край „Камп Ноу“. Освен това полицията арестува 9 души за зулумите, станали край стадиона. Радикалните ултраси запалиха няколко боклукчийски кофи насред улиците край „Камп Ноу“, което доведе до по-сериозната намеса на органите на реда. На стадиона феновете пък развяваха специални шалове, призоваващи Испания за преговори. Арената беше осеяна и с банери \"Свобода\", а в началото на втората част домакинските фенове хвърляха топки по терена в знак на протест. Двата тима от своя страна изиграха интересен мач, но головете липсваха. Това бяха първите 90 минути между “Барса” и “Реал” без попадения в Ла Лига от 17 години насам. Гостите от Мадрид отправиха 17 удара срещу само девет за каталунците. След този мач „Барса” и “Реал” продължават да са с равни точки, като каталунците имат по-добра голова разлика. Нулевото равенство донесе и уникално постижение на треньора на гостите Зинедин Зидан. Той стана първият наставник в историята на “Реал”, който в пет поредни срещи не губи на \"Камп Ноу\". Серхио Рамос също има повод за радост, защото стана рекордьор по мачове в Ел Класико - този бе неговият №43.", "date": "2019.12.19", "title": "Безредици и 46 ранени на нулевото Ел Класико"}
{"url": "https://www.monitor.bg:443/bg/a/view/domyt-na-liliev-v-stara-zagora-priutjava-mladi-talanti-183921", "text": "Два кръжока за млади творци: поети и художници ще бъдат настанени до месец – два в изцяло ремонтираната къща, където е прекарал детството си майстора на мерената реч Николай Лилиев. В едно от помещението на двуетажната къща, намираща се на улица „Парчевич“ ще бъде настанено старозагорското дружество  на писателите , а в приземието ще бъде поставена оригинална преса за печат на графични листове, която ще се ползва от бъдещите художници, обясни зам. кметът на Стара Загора Иванка Сотирова. Изоставена десетилетия наред къща, където сиракът е бил отглеждан от лелите си беше цялостно ремонтирана и възстановена в автентичния й вид през тази година. В ремонта бяха инвестирани над 100 000 лв, половината бяха по програма „Красива България“, а останалите – от местната хазна. Избраният за академик пред 1945 г. Николай Михайлов Попиванов /както е истинското име на твореца/ е роден в Стара Загора на 26 май 1885 г., остава отрано пълен сирак и е отгледан от лелите си. Родният му дом е съборен преди много десетилетия, на неговото място сега има сватбен салон.Литературният псевдоним Лилиев му е даден от критика Георги Бакалов, за пръв път той е използван в списание „Съвременник“ през 1909 г.под стихотворението му „An die Natur“ („Към природата“).От 1934 до смъртта си през 1960 година е бил драматург при народния театър „Иван Вазов“ – София. В началото на демократичните промени в къщата  бе настанена за кратко редакцията на литературното списание «Участие», а приземното помещение бе превърнато в кафе-аперитив. Очаква се в самото навечерие на Нова Година да бъдя обявена обществена поръчка за обзавеждане. Аналогична поръчка предстои и за новия дом за талантливи деца „Проф. Петър Жеков“, който ще бъде в дарена от сестра му Мария къща в центъра на града.", "date": "2019.12.19", "title": "Домът на Лилиев в Стара Загора приютява млади таланти"}
{"url": "https://www.monitor.bg:443/bg/a/view/ikonomicheskata-aktivnost-v-bylgarija-se-podobrjava-183902", "text": "Индикаторът на икономическата активност (ИИА) в страната се подобрява, показват данни от четвъртия брой на тримесечното издание на Министерството на финансите (МФ) „Индикатор на икономическата активност в България“. Спрямо предходното тримесечие индикаторът бележи ръст след като бе с отрицателна стойност. Така сегашните нива са близки до тези от април-юни. Според данните най-голям принос за положителното развитие имат приходите от ДДС, заедно с нарасналите постъпления от сделки в страната и повишилото се потребление. Финансовият сектор и промишленото производство също спомогнаха, заедно с показателите за бизнес климата. Влошаване на позициите има единствено в индексите на международните цени на петрола и на неенергийните суровини. За периода степента на синронизация между цикличните колебания в Еврозоната и българската икономика в текущия период продължава да се засилва. В съответствие с очакванията в предходното издание, текущата динамика на цикличния компонент на ИИА следва благоприятното развитие на €-coin (индикатор за бизнес цикъла на в Еврозоната) през третото тримесечие. Подобрението на цикличната позиция на Клуба на богатите отразява по-оптимистичните нагласи на потребителите и нарастването на регистрираните нови автомобили. Въпреки това, цикличната позиция на Eврозоната остава потисната през четвъртото тримесечие, поради продължаващата отслабената активност в индустриалния сектор. Като цяло, оценките за цикличната позиция на €-coin през 2019 г. достигнаха най-ниските си стойности от 2013 г. насам. Това ограничава възможностите за по-нататъшно подобрение на цикличния компонент на ИИА през следващото тримесечие. Предварителната оценка за ИИА през четвъртото тримесечие остава отрицателна, но се очаква да се задържи близка до нивото си от третото тримесечие.", "date": "2019.12.19", "title": "Икономическата активност в България се подобрява"}
{"url": "https://www.monitor.bg:443/bg/a/view/plashtame-do-50-evro-pri-otkradnata-kreditna-karta-v-chujbina-183896", "text": "Българите ще плащаме до 50 евро при нерегламентирани плащания от открадната кредитна карта. Това съобщават от Европейската комисия (ЕК) в брошура за правата на гражданите при плащания в Европа, цитирана от Българска народна банка (БНБ). В брошурата експертите предупреждават, че в случай на небрежност, то дължимата сума при открадната карта може да е повече. Отговорност не се носи, само когато банката е уведомена или когато тя, или доставчикът ни на онлайн платежни услуги не са направили достатъчно, за да установят идентичността на клиента. В документа всеки гражданин на Европейски съюз (ЕС) може да провери какви са правата му, от какво може да се възползва при плащане онлайн и каква такса плаща при международни преводи. Плащанията в евро са със същите такси като тези в национална валута. Таксата за теглене на пари в брой в евро извън мрежата от терминални устройства на вашата банка може да бъде еднаква също. При пазаруване в магазин, търговците нямат право да начисляват допълнителни разходи, когато се плаща с карта, издадена в ЕС. От ЕК напомнят, че тези права се отнасят за всички видове електронни плащания – кредитни преводи, директни дебити, плащания с карти и други. В случай на проблем пък банката или доставчикът на електронни услуги са длъжни да отговорят в срок от 15 работни дни на изпратената от нас жалба. Отговор няма ли, то гражданите имат правото да се обърнат към съответния национален компетентен орган.", "date": "2019.12.19", "title": "Плащаме до 50 евро при открадната кредитна карта в чужбина"}
{"url": "https://www.monitor.bg:443/bg/a/view/marinov-njama-danni-ndrangeta-da-izvyrshva-dejnost-u-nas-ne-sme-arestuvali-bylgari-183895", "text": "До този момент на територията на България няма извършени арести по искане на италианските служби. Това каза вътрешният министър Младен Маринов пред журналисти в парламента по повод информацията в италианските медии, че при операция срещу калабрийската мафия са издадени 334 заповеди за арести, като част от заподозрените били заловени у нас. \"В непрекъснат контакт сме с италианците не само по такива случаи, а и по други, които се развиват в момента - чисто като обмен на информация. Но досега не са искали от нас информация. Нямаме данни те да развиват дейност на територията на България, нямаме данни и за български граждани\" коментира Маринов. Той уточни, че МВР са извършили проверка и че е разпоредило да се свържат н представител на италианската полиция, който е в България в посолството. \"Те ни увериха, че няма български граждани, не знам по каква причина името на страната ни съществува в тази операция, но имаме официална информация\", категоричен бе министърът. На въпрос истина ли е, че това има връзка с докарания нелегално у нас боклук от Италия, министърът отговори: \"Какво се говори, какво се пише.... Аз ви казвам това, което имаме по информация. Длъжни сме да кажем това, което имаме по официален път. Всяка друга информация - оперативна или добита от медиите, може да се интерпретира по всякакъв начин. Казвам ви какво сме направили до момента, във всеки етап може да изскочи нова информация\", каза Маринов.", "date": "2019.12.19", "title": "Маринов: Няма данни Ндрангета да извършва дейност у нас, не сме арестували българи "}
{"url": "https://www.monitor.bg:443/bg/a/view/marinov-za-boja-vyv-filipovci-porednata-bitova-istorija-183907", "text": "Поредната битова история, за съжаление това става често. Така определи масовия бой във Филиповци вътрешният министър Младен Маринов в кулоарите на парламента. Той благодари на колегите си, че са се намесили бързо, за да предотвратят ситуацията, защото била много опасна. По думите му към момента имало 8 задържани, а 4-5 от тях са останали за лечение, като един от тях е с опасност за живота с черепно-мозъчна травма. От друга страна, имало арестувани седем души, чиято съпричасност в момента се проверявала. Маринов изтъкна, че засиленото полицейско присъствие ще остане докато не се успокояла ситуацията там. Нямало пострадал полицай. На въпрос какви сигнали е получил от медицинските сестри, Маринов отбеляза, че МВР спазвал основния принцип да пази самоличността и съдържанието на сигналите, които получават. Той припомни, че срещата произтекла след тази при премиера и добави, че е разпоредил действия на главния секретар. „Готови сме при постъпване на конкретни данни и сигнали да реагираме“, каза той и добави, че няма как да каже кои болници се проверяват. По време на парламентарния контрол, в отговор на въпрос за разпространението на наркотици онлайн, Маринов съобщи, че МВР осъществява мониторинг на интернет пространството с цел ограничаването на виртуалната продажба на наркотици.  „Онлайн търговията се осъществява в мрежата, в която се разпространяват вещества, под формата на легални стимуланти – билки, чай, соли за вана, смеси от екзотични аромати и други такива“, обясни вътрешния министър. Маринов увери, че органите на реда работят усилено за противодействието на това престъпление. Той подчерта още, че непрекъснато се актуализира списъка с разпространяваните опасни вещества. Той припомни, че за справяне с този проблем е необходимо обединяването на усилията на всички - семейство, институции, неправителствени организации, както и цялото обществото. По думите на министъра за да се ограничи разпространението сред подрастващите, МВР продължава да поддържа засилено полицейско присъствие в районите на училищата. Маринов цитира статистика, която показвала, че в периода януари-октомври тази година са проведени 4109 специализирани операции срещу разпространението на наркотици. Проверени били 8038 района, в това число училища и заведения, а задържаните били 6 978 души. Регистрираните престъпления, свързани с наркотици, намалели с 3%, а пък разкриваемостта е 70%, което е с 6,5 пункта по-висока, в сравнение със същия период на миналата година.", "date": "2019.12.19", "title": "Маринов за боя във Филиповци: Поредната битова история (Обновена)"}
{"url": "https://www.monitor.bg:443/bg/a/view/mrysnijat-vyzduh-napylni-bufernite-parkingi-v-sofija-183897", "text": "Буферните паркинги в София пълни през последните два дни когато бяха отчетени превишени нива на фини прахови частици във въздуха. Именно заради прогнозата за замърсяването на въздуха от Столичната община направих достъпа до буферните паркинги безплатно, ако шофьорите оставят колите си и използват градския транспорт. От Центъра за градска мобилност уточниха пред „Монитор“, че днес към 14,30 часа на паркинга на „Джеймс Баучер“, който разполага с 577 места, свободни са били едва 11. Този на „Цариградско шосе“, който е и най-голям – 1259 места, свободни са били малко над 800. 27 били свободните места в паркинга на „Васил Левски“ от общо 193. Над 90% запълняемост отчитат и в двата паркинга в „Надежда“. Именно темата за мръсния въздух доведе до раздор и по време на заседанието на Столичния общински съвет в четвъртък. От „Демократична България“ скочиха на кмета Йорданка Фандъкова като председателят на групата им Методи Лалов прочете декларация, в която иронично я поздравяват с „организирането на събитието с най-масово участие на столичани в историята на София - фестивала „София НЕ диша“. Лалов не спря дотам и посочи, че имаме осъждане на България от Европейския съд в Люксембург за трайно лошото качество на въздуха в София. „Имаме кмет, който призовава гражданите да не горят отпадъци, за да се отопляват, но пък подкрепя проекта за инсинератор, с който ще горим отпадъци, за да се отопляваме“, каза още Лалов. Фандъкова определи упреците на десните като манипулативни като се опитват да спекулират с тежките проблеми на града. Градоначалникът категорично опроверга твърдението, че София е осъждана Люксембург. „Тежка манипулация е, че от Европейския съд в Люксембург е осъдена София. Манипулация, и то тежка манипулация и знак за равенство между изграждането на модерна екологична инсталация за оползотворяването на RDF гориво, каквито инсталации съществуват в едни от най-чистите градове в Европа, с горенето на отпадъци в кварталите - нещо, с което аз се боря и получавам подкрепа от много от политическите сили, включително в парламента. Само от тези два примера става ясно, че в голяма част от вашата декларация има тежки манипулации\", заяви Фандъкова. Междувременно шефът на комисията по околна среда в СОС Лорита Радева представи данни от предварителен анализ, които показват, че за първите 9 месеца на 2019 г. превишената норма на фини прахови частици е намаляла с 1,6 пъти спрямо 2018 г. и с 2,5 пъти спрямо 2017 г.", "date": "2019.12.19", "title": "Мръсният въздух напълни буферните паркинги в София"}
{"url": "https://www.monitor.bg:443/bg/a/view/ulian-kostov-e-posledovatel-na-magicheski-diktator-v-hit-na-netflix-183898", "text": "Четири месеца, след като приключи снимки към спин-оф сериала от вселената на „Борн“, българският актьор Юлиан Костов се разписва с нов професионален успех. Той ще се включи в дългоочакваната екранизация на фантастичните поредици на Лий Бардуго „Сянка и кости“ и „Шест врани“, зад които застава стрийминг гигантът Netflix. Намерението си да вдъхне и телевизионен живот на книгите, компанията обяви още през януари. Само преди дни обаче стана ясно, че в една от второстепенните роли ще видим българския актьор. Подробности около сериала, разбира се, все още се пазят в тайна. От това, което разбираме по описанието на героя на Костов, става ясно, че той ще бъде един от най-стриктните последователи на генерал Кириган. Самият той не се среща в книгите. Въпреки това самата писателка обясни, че основният злодей – магьосникът с диктаторски наклонности Тъмнейший се подвизава с много и непознати имена. На екрана българинът ще си партнира със звезди от ранга на Зоуи Уонамакър („Убивайки Ийв“), Кевин Елдън („Игра на тронове“) и Люк Паскуалино („Мускетарите“). Главната роля пък е поверена на изгряващата звезда Джеси Мей Ли, като въпреки че в книгите расата й не се уточнява, специално за кастинга от Netflix още първоначално дали заявка, че ще търсят полу-азиатка. Действието в сериала „Сянка и кости“ се развива на територията на могъщата някога Равка, която е разделена на две от Долината на смъртната сянка - ивица от почти непрогледен мрак, населена с чудовища. Съдбата й лежи на плещите на осиротяло момиче – Алина Старков (Ли). Когато полкът й е атакуван на ръба на Долината, а най-добрият й приятел е смъртно ранен, тя открива неподозирана сила, която може да се окаже ключът към обединяването на раздираната от войни страна. Откъсната от всичко, което познава, Алина е отведена в двореца, за да бъде обучена за Гриша, част от магьосническия елит, предвождан от тайнствения Тъмнейший. Снимките на „Сянка и кости“ вече трябва да са започнали в Будапеща, а премиерата в платформата на Netflix се очаква през есента на 2020 г.", "date": "2019.12.19", "title": "Юлиан Костов е последовател на магически диктатор в хит на Netflix"}
{"url": "https://www.monitor.bg:443/bg/a/view/5-kompanii-kandidati-za-investitori-v-proekta-belene-183900", "text": "Започваме преговори с 5 компании, участвали в обявената през пролетта процедура за реализация на проекта за втора атомна централа в Белене. Това обяви днес парламента министърът на енергетиката Теменужка Петкова. „Става въпрос за руската „Росатом“, китайската Си Ен Ен Си, Корейската хидроатомна корпорация, френската „Фраматом“ и американската „Дженеръл електрик“. Министърът поясни, че това са петте компании, към които страната ни ще отправи покана за предоставяне на обвързваща оферта и желаем да водим преговори с тях“, поясни тя. Петкова изрично допълни, че условията за изпълнение на проекта остават същите - без държавни гаранции или за изкупуване на електроенергия. По думите й обаче държавата ще си запази при всички случаи блокиращ глас в проекта, като целта е да не може да се взема решение без нейно съгласие. Тя припомни, че българското участие ще е с апорт на закупеното оборудване и площадката в Белене. Според нея държавата най-вероятно ще има около 34%, като точният дял ще бъде определен след преговорите. Тя припомни как през месец юни 2018 г. НС взе решение на база, на което се възложи на правителството да възобнови действието по търсене на възможност по реализация на проекта АЕЦ \"Белене\" на пазарен принцип, при ясно определени критерии, без предоставяне на държавна гаранция, без предоставяне на корпоративна гаранция и без сключване на дългосрочни договори за ел. енергия. Разработена бе процедура за избор на стратегически инвеститор, която дава възможност в нея да бъдат включени и такива кандидати и такива инвеститори, които биха желали или да сключат договори за дългосрочно изкупуване на ел. енергия, произведена от тази централа. Процедурата беше публикувана в официален вестник на ЕС през месец май 2019 г. и до 19 август 2019 г. беше срокът за подаване на заявление за участие в тази процедура. В рамките на определения срок постъпиха 13 заявления. 7 от тях съдържат искане от страна на заявителите да участват в процедурата като стратегически инвеститори във връзка с реализацията на този проект. 4 от заявленията съдържат искане за придобиване на миноритарен дял от компанията, съответно сключване на договори за изкупуване на ел. енергия и две заявления постъпиха, които показват интереса на компаниите да участват в проекта ,като заедно със своето участие в проекта като осигурят финансирането във връзка с оборудването, което те ще произведат и ще доставят. Във връзка с постъпилите заявления, беше назначена комисия, която трябваше да извърши преглед на подадените заявления и да определи така наречената кратка листа на компаниите, с които ние бихме желали да водим преговори във връзка с търсенето на възможност за реализацията на проекта АЕЦ \"Белене\", каза Петкова.", "date": "2019.12.19", "title": "5 компании кандидати за инвеститори в проекта „Белене“"}
{"url": "https://www.monitor.bg:443/bg/a/view/kak-obicha-vsjaka-zodija-183901", "text": "Лйбовта е една от най-големите тайни и сигурно всеки иска да я разгадае. Как обаче обича всеки един от зодиакалните знаци, какво трябва да знаете за чувствата им, четете по-долу в материала. Отговорът тук: Представителите на този зодиакален знак винаги искат да бъдат номер едно, те са директни и упорити и могат да постигнат целите си, ако си наумят да спечелят някого, но след като завладеят избраника, по-голяма част от тях... се отегчават и се втурват да търсят друг! Затова за тези пионери в обществото, които си проправят път през всякакви трудности, основното в сферата на чувствата е да получават разнообразие, да бъдат стимулирани с нови и нови изживявания от своята половинка. Затова не си позволявайте да се отпуснете и да почивате на стари лаври! Непрестанно им признавайте, че те са номер едно във всичко. Ключът към тяхното сърце е да бъдете изобретателни и те ще ви се отблагодарят със страстни чувства, много вълнения и незабравими мигове. Телците са очарователни, когато са заобиколени от хора и умеят да проведат приятелска беседа с всеки, независимо от социалния му статут, професия или интереси. Те предават спокойствие и сигурност на околните и винаги намират тема за разговор. Не обичат промените и преследват целите си, колкото и време да им отнеме. Затова, ако Телец се влюби във вас, а вие се колебаете дали го харесвате или не, то почти сигурно е, че той ще ви накара да се влюбите в него. Телецът умее да обгражда с внимание любимия човек, специалист е по романтични жестове и ще се бори за вас, докато ви спечели. И след това ще продължи да ви обича по същия начин. Той се ужасява от разделите. За него семейството е всичко. Отговорен и стабилен е. Като земен знак, той обръща голямо внимание на секса, като задължителен елемент от една пълноценна връзка. Близнаците умеят да накарат останалите да повярват, че не се ангажират с чувства. За тях обменът на информация е от основно значение. Често ги обвиняваме, че са повърхностни, отчуждени и прекалено непостоянни. Но какво ли всъщност чувстват като постоянно променят гледната си точка, разглеждат всеки въпрос от различни страни, търсят още и още, нови и различни познати. Те обожават да разговарят, да влизат в различни роли, да се шегуват, и в тази непрестанна комуникация, не показват чувствата си, защото смятат, че това... не е необходимо. Затова ако си влюбен в Близнаци, трябва да намериш начин да го накараш да изрази чувствата си, трябва да му заявиш ясно, че за теб е важно да знаеш какво усеща. А иначе, за да е успешна една любовна връзка с Близнаци, основното е да имате общи теми за разговор и на партньора Близнак да му е интересно да разговаря с вас. И се надявайте да не открие някой друг, с когото да му е по-интересно!     Съжителството с един Рак е едновременно „прекрасно и изтощително“, защото той често сменя настроенията си и умее да накарат партньора си в един миг да го обожава, а в следващия да е изтощен до смърт от неговите капризи и изисквания. Подвластни на лунната енергия, Раците разбират най-пълно смисъла на думите „майка“ и „семейство“. За тях корените, произхода, родното място са от изключително значение. Те жадуват да се чувстват сигурни и обичани. За тях основно в любовта е да бъдат едно цяло с любимия човек, дори и с цената на... пълното обсебване. Затова ако имате до себе си партньор Рак, ще бъдете обгрижени с цялото необходимо внимание и ще се чувствате обичани и ценени. Но пожелаете ли малко свобода и независимост, очаквайте абсолютно неразбиране от половинката. Ще ви бъде изключително трудно да я убедите, че понякога трябва да сте разделени, пък било то и за час-два, за да отидете на бира с приятели или на женско парти.     Лъвовете обичат да се чувстват самодостатъчни, като едновременно с това са общителни, властни и емоционални, особено, когато считат, че е нужно да блеснат пред околните. А това се случва доста често. Тъй като животът не винаги им предлага този блясък и светлини на прожектори, за които мечтаят непрестанно, то Лъвовете си създават сами такава обстановка. При тях всичко винаги е грандиозно, неповторимо, изключително интересно. Затова, за да бъде успешна връзката Ви с Лъв, трябва да го карате да се чувства единствен, да му показвате, че оценявате всичко, което прави. Отдавайте му значимото внимание като за цар на животните и дори лекичко го ласкайте. Разбира се, умерено и с такт, Лъвът не е глупав. Ако той е коронованият владетел, а Вие, смирен и благодарен поданник, Лъвът ще бъде щедър и любвеобвилен за много време напред. На тези анализатори на Зодиака им костват неимоверни усилия да изразят своите чувства, защото логическото им мислене не позволява да се отдадат на романтика. Те сами се подлагат на автоцензура и спират всеки порив и изява на нежност. Тези личности, които са взискателни, практични и перфекционисти, са много твърди по природа и често не знаят как да ти кажат, че те обичат, било защото вече ти го показват (а думите не са така важни като действията), било защото... вече са ти го казали веднъж. И въпреки че, честно казано са сухари, те компенсират неромантичното си поведение с ежедневна загриженост за вас. Покажете им, все пак, че думите са изпълнени с енергия, че не са само конкретен символ на означавания обект, субект или абстрактно понятие, и че отвреме навреме любовта трябва да се заявява и да се търсят и преживяват нюансите в изреченото.   Везните са най-милите и нежни представители на зодиака. Те се отнасят с голямо внимание и демонстрират силна привързаност към приятелите и познатите си. Чаровни, възпитани и разумни, те не обичат конфликтите и правят всичко възможно, за да избегнат споровете с близките си хора. Общуването е много важно за тях, затова при липса на единомислие между партньори, един от които е Везни, вероятността да се прибегне до разискване на въпроса е почти сто процента. Ако обичате да разсъждавате върху приликите и различията с партньора си, не понасяте разправиите, обичате романтиката, цените лоялността и тайно се надявате половинката ви да се вслушва почти винаги във вашите идеи и да следва вашия път, то можете да се огледате за представител на зодия Везни. Но ако не получавате конкретни, а уклончиви отговори, виждате как другият избягва да се изправи пред нетърпящ решение въпрос, то... май ще трябва да се примирите и да продължите с обсъждането.     Това е зодиакалният знак, който наистина умее да изпитва чувства. И то най-дълбоки, силни, често крайни, всепоглъщащи и помитащи всякакви препятствия. Чувства, издържащи проверката на времето и дори задълбочаващи се с годините. Защото Скорпионът не забравя нито доброто, нито лошото, нито романтиката, нито униженията. Ако сте с него, тъй като сте спечелили любовта му след безбройните изпитания, на които сте били подложени, ще почувствате цялата му любов, във всичките и възможни измерения. Желете ли да разберете какво означава думата любов, можете да започнете връзка с представител на зодия Скорпион, но само ако сте сигурни, че искате той да е партньорът на живота Ви. Защото ако се опитате да загърбите чувствата му и да си отидете, отмъщението му ще Ви открие, където и да сте. И ще Ви се иска никога да не сте го познавали...   Тези симпатични, забавни, жизнени и весели хора умеят да предават на околните доброто си настроение и позитивизма си. Те са добронамерени, идеалисти, склонни са да харесват целия свят и смятат, че и околните са така открити и благоразположени. Обожават приключенията, откритията, изследването на непознатото. Ако сте съгласни заедно с тях да се впуснете в търсене на нови хоризонти, да пътувате наблизо и надалеч, то взаимоотношенията със Стрелеца ще Ви допаднат. Но заедно с това ще трябва да приемете тяхната абсолютна независимост и да не се опитвате да им налагате никакви ограничения, защото така само ще ги отдалечите от себе си. А ако Ви се струва уморително да живеете, преследвайки интелектуални и философски решения на понякога абстрактни проблеми, то подобна връзка не е за вас. Или ако Стрелецът усети, че не откликвате на ентусиазма му, ще се почувства ненужен и... ще си отиде. Съществуват толкова много хора, които имат нужда бъдат вдъхновявани!   Не можете да си представите, колко усилия му костват на Козирога да се отдаде на чувства, освен ако Вие също не сте Козирог. Само тогава можете да разберете как рационализма, дисциплината, практичността, обективността му пречат да се отдаде на чувства. Каже ли Ви представител на зодията Козирог, че Ви обича, можете да бъдете абсолютно сигурни, че наистина е така, защото той е премислил поне стотина пъти, преди да изрече тези думи. За да задържите един Козирог до себе си, той трябва да усеща, че се грижите за него, да се почувства сигурен до Вас, да знае, че се борите рамо до рамо с него. Покажете на Козирозите вярност и стабилност и те няма да рискуват да се впуснат в нова връзка. Не им е в характера, а и нямат кога да покоряват нов партньор, тъй като имат толкова много работа за вършене, че понякога дори не им остава време да обърнат внимание на любимия човек.   Те са най-нестандартните представители на зодиака. Екстравагантни, изразителни, независими и изобретателни те не могат да бъдат лесно забравени и умеят да правят впечатление, където се появят. Желят да бъдат приятели на всички и това понякога им пречи да концентрират вниманието си върху един човек, когато се намират в по-голяма компания и да бъдат разбрани погрешно, че флиртуват с всички наред. А те просто желаят всички да се чувстват като у дома си и да си прекарват приятно. Обичат да експериментират, да търсят, да задълбочават познанията си в любимите си теми. Ако им давате свобода и не ги притискате или ревнувате, те ще пожелят да бъдат с вас... дори и завинаги, стига да сте достатъчно силни да имате до себе си партньор, желаещ да промени света и включвайки Ви понякога и Вас в неговите планове за революции. Те са най-сензитивната зодия, интуитивни са и най-силно ценящи всякакви прояви на чувства. Едно прошепнато „обичам те“, подарено цвете, книга, едно обаждане и те са на седмото небе от щастие и няма да се нуждаят от нищо друго. Нежни, мили и внимателни, стараещи се да не наранят ничии чувства, поставящи се на мястото на другия, Рибите са състрадателни и ще въздишат заедно с вас. Любвеобвилни са и смятат, че ако показват на човека срещу тях, че го обичат това е достатъчно, за да се развива връзката им хармонично. Не изпитват необходимост да действат, подкрепата и силата на чувствата им може да премести планини, поне така си мислят. Но наложи ли се действат, се изплъзват от всякакви отговорности. А ако случайно открият, че любимият човек има и недостатъци... то любовта им претърпява крах, чувстват се предадени и се втурват да търсят нова любов, този път идеалната.          ", "date": "2019.12.19", "title": "Как обича всяка зодия"}
{"url": "https://www.monitor.bg:443/bg/a/view/vavrinka-se-objasni-v-lubov-na-grisho-183912", "text": "Трикратният шампион от Големия шлем Стан Вавринка отправи емоционално послание към Григор Димитров. Двете тенис звезди тренираха заедно в Монте Карло в навечерието на новия сезон. „Страхотен спаринг партньор, а дори още по-добър приятел!“, написа Стан в Инстаграм под своя снимка с Григор. Въпреки тези думи, швейцарецът е безпощаден срещу нашия на корта – той взе последните им пет мача, включително трите през 2019 г. Междувременно българското посолство в Австралия обяви, че ще раздаде 50 билета за двубоя от ATP Cup между националите ни и Молдова на 5 януари в Сидни. Билетите са били предоставени на мисията ни в Канбера от организаторите на дебютното издание на турнира. Идеята била да се оформи родна агитка, която да подкрепя Гришо и компания. За предишните мачове на България в групата – срещу Великобритания и Белгия, имало намаление при закупуването на осем и повече билета. Националите ни са в състав Григор Димитров – играещ капитан, Димитър Кузманов, Александър Лазаров, Александър Донски и Адриан Андреев. Капитанът планира да събере състава на 28 декември в Сидни, а първият мач на България е срещу Великобритания на 3 януари.", "date": "2019.12.19", "title": "Вавринка се обясни в любов на Гришо"}
{"url": "https://www.monitor.bg:443/bg/a/view/livyrpul-na-final-v-katar-sled-nova-drama-183908", "text": "Европейският клубен шампион „Ливърпул“ се промъкна до финала на световното клубно първенство след драматична победа с 2:1 над мексиканския „Монтерей“. Мениджърът на мърсисайдци Юрген Клоп заложи на доста експериментален състав, като остави Трент Александър-Арнолд, Садио Мане и Роберто Фирмино на пейката, а Върджил ван Дайк беше болен. Мачът започна отлично за „червените“, които откриха още в 12-ата минута чрез Наби Кейта, възползвал се от брилятна асистенция на Салах. „Монтерей“ успя да отвърне само три минути по-късно, когато Рожерио Фунес Мори се оказа най-съобразителен в наказателното поле след хубаво спасяване на Алисон. Мачът продължи много равностойно и напрегнато, като треньорите на двата отбора получиха жълти картони заради разправия, породена от претенциите на мексиканците за втори жълт картон на Джо Гомес. Клоп вкара Мане, Арнолд и Фирмино в игра, а последните двама донесоха победата на тима му в добавеното време. Десният бек центрира много прецизно към близката греда, където Фирмино засече отблизо и класира „Ливърпул“ за финала, където ги чака бразилският „Фламенго“. Двубоят е в събота от 19:30 българско време.", "date": "2019.12.19", "title": "„Ливърпул“ на финал в Катар след нова драма"}
{"url": "https://www.monitor.bg:443/bg/a/view/prezidentyt-konsultaciite-ne-sa-mjasto-za-personalni-napadki-183888", "text": "Днешните консултации не са публичен линч над новия главен прокурор Иван Гешев и председател на КПКОНПИ Сотир Цацаров. Ако някой е дошъл тук с намерение за персонални нападки към Гешев и Цацаров, мястото му не е в днешния дебат. С тези думи президентът се обърна към представителите на направителствените организации, които пристигната на \"Дондуков\" 2 за участие в консултациите за промени в Конституцията. \"Консултациите при президента не целят унищожаването на българската прокуратурата, не обслужват политически партии, нови политически проекти и нови избори. Те не са и основното предизвикателство пред мандата на новия главен прокурор\", заяви Румен Радев. Очаквайте подробности!", "date": "2019.12.19", "title": "Президентът: Консултациите не са място за персонални нападки"}
{"url": "https://www.monitor.bg:443/bg/a/view/spipaha-trima-krali-nafta-ot-bolnica-183882", "text": "Трима работници от общинската болница в Свищов се разследват за кражба на гориво. Мъжете работели като огняри в паровата централа на здравното заведение и според разследващите за периода от 4 февруари до 2 април тази година са задигнали 308 литра нафта, на обща стойност 600 лв. И тримата са известни на местната полиция и осъждани за различни престъпления. След доклад на материалите в прокуратурата, са привлечени като обвиняеми. Наложени са им мерки за неотклонение „подписки”", "date": "2019.12.19", "title": "Разследват трима, крали нафта от болница"}
{"url": "https://www.monitor.bg:443/bg/a/view/kola-padna-v-dere-v-balkana-183883", "text": "Кола падна в дере в Еленския Балкан. Пътният инцидент станал в сряда около 14,00 ч. в района на село Майско. Автомобилът „Опел Зафира” управлявал 52-годишен мъж, а до него в колата пътувала 73-годишната му спътничка. Внезапно, поради неизяснени още причини, мъжът изгубил контрол върху волана. Опелът напуснал платното и паднал в дерето край пътя. Двамата пътуващи са откарани в различни болници, където според лекарите няма опасност за живота и здравето им.", "date": "2019.12.19", "title": " Кола падна в дере в Балкана"}
{"url": "https://www.monitor.bg:443/bg/a/view/dojivotnik-sydi-shef-na-zatvor-ne-shtjal-mreja-sreshtu-muhi-183889", "text": "Мъж, който излежава доживотна присъда в затвора в Пазарджик за убийството на таксиметров шофьор, е завел дело срещу началника на местната тюрма Веселин Коцев с искане да бъде премахната мрежа от прозореца на килията му. Назъм Азис твърди, че мрежата пречела на въздухообмена и правела сянка. Азис твърди в исковата си молба, че е дискриминиран, тъй като в Старозагорския затвор, където преди изтърпявал наказание, нямало мрежи на прозорците на излежаващи доживотни присъди, а само решетки. Явно, много е чел зад решетките, защото се позовава на Европейската конвенция за правата на човека, Конституцията на Република България и Закона за защита от дискриминация, цитирайки конкретни текстове с номера на членове и алинеи. Явява се на делото със служебен защитник. Допълва, че е подавал молба до началника на затвора за демонтиране на мрежата, но искането му било оставено без уважение. От ръководството на мястото за лишаване от свобода поясняват, че в зоната за повишена сигурност, където е настанен и Азис, всички спални помещения са с метални мрежи. Надзирател свидетелства, че отворите били около 2 см, така че не пречели да влизат въздух и светлина. Справка със Старозагорския затвор пък сочи, че и там килиите са и с решетки, и с мрежи. Служители обясняват, че те били монтирани, за да пречат на така наречените „асансьори“ - примитивни съоръжения за спускане и издърпване на непозволени вещи. Пазарджишкият Районен съд е отхвърлил иска на лишения от свобода, както и окръжните магистрати, затова той се кани да обжалва пред Върховния касационен съд. Затворникът стана известен и с \"голия си протест\" в Старозагорския затвор срещу отказа на служители от ведомството да го заведат на сексолог. Азис бе и сред затворниците, завели групов иск и спечелили правото да правят с половинките си секс, без да бъдат снимани от охранителни камери.  ", "date": "2019.12.19", "title": "Доживотник съди шеф на затвор, не щял мрежа срещу мухи"}
{"url": "https://www.monitor.bg:443/bg/a/view/moskva-zabravi-kakvo-e-zima-183893", "text": "Глобалното затопляне не подмина и такъв северен град като Москва. Жителите и гостите на руската столица са на път да забравят какво е зима. Макар че навън е вече декември и до Нова година остават броени дни, в мегаполиса още не е паднала и една снежинка. Нещо повече – температурите на въздуха бият всички рекорди. В Москва живакът показва близо плюс 6,2 градуса по Целзий, което значително превишава климатичната норма за сезона. Това е най-високата температура, измерена на 18 декември в руската столица, за цялата история на метеорологично наблюдение в града, което се води от 1879 г. Наред с аномално топлото време, в столицата вилнее и силен, почти пролетен вятър. Обявено е екстремно предупреждение, а поривите на въздуха достигат 24 метра в секунда. Като причина за необичайното време в Москва, синоптиците сочат преобладаващото влияние на въздушните маси, формиращи се над басейн на Атлантическия океан.      Не по-различно е времето и Санкт Петербург. Северната руска столица прилича по-скоро на южен град, в който почти в края на декември температурите не падат под нулата. В сряда в Петербург живакът се покачи до аномалните 7,6 градуса по Целзий. Наред с това в града е обявена опасност от наводнение – нивото на река Нева се повиши до максималните плюс 224 см. Според прогнозите на синоптиците, в близката една седмица топлото време в руските мегаполиси ще се задържи. Не се очаква сериозно захлаждане и на Нова година, която жителите на двата града най-вероятно ще посрещнат без сняг.", "date": "2019.12.19", "title": "Москва забрави какво е зима "}
{"url": "https://www.monitor.bg:443/bg/a/view/rykovodstvoto-na-mbal-medlajn-ne-darjavajte-pari-za-operacii-na-deca-v-ortopedijata-lekuvame-gi-bezplatno-183885", "text": "Емисари обикалят Пловдив в навечерието на големия християнски празник Рождество Христово и събират средства за операции на деца в Ортопедията и травматологията на МБАЛ „Медлайн“. Две дами поискали пари дори от началника на Отделението д-р Янаки Янакиев, на когото се натъкнали в кафене, съобщиха от здравното заведение. Известният в цялата страна лекар, който извършва високоспециализираните интервенции от години и е спасил стотици деца, останал изумен: „Вие за мен ли събирате пари? В нашата болница лечението е напълно безплатно. Не само че не са необходими никакви средства, но на голяма част от пациентите лечебното заведение дарява импланти и консумативи, когато е необходимо да се поставят!“ Въпреки неговите обяснения обаче, едната жена продължила да настоява той да направи жест и да даде някаква сума, макар и малка. Преди 2 години д-р Янакиев бе отличен, защото непрекъснато подпомага с лични средства за ортези и за пътни разходи свои пациенти с материални затруднения, за да ги вдигне на крака. Той дори ги кара да подписват декларации, че няма да му връщат тези пари, за да е сигурен, че ще довършат лечението си. Този случай не е единственият. Други граждани сигнализираха, че неизвестни благодетели са ги притеснявали по домовете, за да им искат пари за лечение на деца в Ортопедията на „Медлайн“, заявиха от ръководството. Във връзка със зачестилите случаи заявяваме, че събирането на средства за операции е нередно и незаконно и молим хората да не се поддават на натиска, за да не стимулират лъжата и кражбата, коментира управителят доц. д-р Невен Енчев.", "date": "2019.12.19", "title": "Ръководството на МБАЛ „Медлайн“: Не дарявайте пари за операции на деца в ортопедията, лекуваме ги безплатно!"}
{"url": "https://www.monitor.bg:443/bg/a/view/elizabet-vtora-brekzit-e-prioritet-183890", "text": "Брекзит на 31 януари е главният приоритет на британското правителство на премиера Борис Джонсън, каза днес кралица Елизабет Втора в тронното си слово, в което представи програмата на новия кабинет след парламентарните избори преди седмица, предаде Ройтерс. \"Приоритетът на моето правителство е излизането на Обединеното кралство от Европейския съюз да стане факт на 31 януари\", заяви тя на тържествено заседание на двете камари на парламента.  \"След това моите министри ще се стремят към бъдещи отношения с Европейския съюз, основани на споразумение за свободна търговия, което е от полза за цялото Обединено кралство. Те също така ще започнат търговски преговори с други водещи глобални икономики\", каза британската кралица. Преди тронното слово премиерът обяви, че е подготвил \"най-радикалната\" правителствена програма от едно поколение. Джонсън, чиито консерватори спечелиха голямо мнозинство в Камарата на общините на изборите на 12 декември, обеща да осъществи Брекзит в края на следващия месец, след което да се съсредоточи върху вътрешнополитически приоритети като здравеопазването и сигурността. \"Нашата амбиция е нищо по-малко от пълна трансформация на нашата страна за по-добро\", подчерта британският министър-председател.", "date": "2019.12.19", "title": "Елизабет Втора: Брекзит е приоритет"}
{"url": "https://www.monitor.bg:443/bg/a/view/svetlana-gushterova-nikoga-njama-da-pokaja-dyshterja-si-183887", "text": "Плеймейтката в оставка Светлана Гущерова не иска да показва публично рожбата си. Още през март изкусителката призна, че крие малката Анелия-Добромила от суеверие. Сега дъщеричката й е вече на 10 месеца, а Светлана съобщи, че няма да пусне онлайн нейна снимка никога. \"Отговарям на тези от вас, които ме питат, кога ще я покажа - НИКОГА! Ако хората бяха малко по-добри и сърдечни, Спокойна вечер от мен!\", написа в социалните мрежи тя. Припомняме, че Анелия-Добромира е плод на любовта на Светлана и бизнесмена Християн Гущеров. Двойката сключи граждански брак на 1 юли миналата година, навръх рождения ден на мъжа, а малко по-късно вдигнаха пищна сватба в столичен хотел.", "date": "2019.12.19", "title": "Светлана Гущерова: Никога няма да покажа дъщеря си"}
{"url": "https://www.monitor.bg:443/bg/a/view/bfs-pusna-evtini-bileti-za-bylgarija-ungarija-183894", "text": "БФС реши да пусне евтини билети за важния мач с Унгария от плейофите за Евро 2020. Директната битка за класиране е на 26 март на стадион „Васил Левски“ от 21:45 часа. Надеждите на футболната централа са, че с по-ниските цени на пропуските стадионът ще бъде пълен до краен предел. Най-евтините билети са по 10 лева – за секторите „Б“ и „Г“. Във „В“ ще се влиза срещи 15 лева, а за „А“ сектор цената е 20 лева. Продават се и ВИП пропуски за ложата, които струват по 50 и 100 лева. Талоните вече са в продажба в мрежата на Eventim, а с наближаването на двубоя ще бъдат пуснати и на касите на Националния стадион. БФС също така продължава инициативата \"Семеен сектор\", която дава възможност на родителите да заведат децата си в обособена за целта зона (сектор А, блок 8) на преференциални цени - възрастният купува билет на реалната му цена за сектор А (20 лв.) и има право да заведе до три малолетни лица срещу допълнителни 2 лева на пропуск. Междувременно националният отбор завърши годината в Топ 60 на ранглистата на ФИФА. Съперникът на България в баражите за Евро 2020 - Унгария, запазва 52-ро място с 1416 точки. Лидер в класирането е Белгия. Бившият капитан на България Ивелин Попов пък е разкрил в разговор със селекционера Георги Дерменджиев трите причини, поради които се е отказал от държавния тим. „Негативизмът е първата причина. Втората е, че за някои футболисти националният отбор не е приоритет. Третата е свързана с досегашния директор Йордан Лечков и неговите критики към отбора. Ивелин Попов е категоричен, че трудно би се върнал, но и не отхвърли тази възможност”, сподели пред „Канал 3“ Дерменджиев.", "date": "2019.12.19", "title": "БФС пусна евтини билети за България - Унгария"}
{"url": "https://www.monitor.bg:443/bg/a/view/otkriha-myrtyv-24-godishen-student-izcheznal-kraj-sofija-183892", "text": "Откриха мъртъв Николай Георгиев, който изчезна безследно на 15 декември, съобщиха негови близки, пише Дарик. По-рано те призоваха в социалните мрежи всеки, който е виждал младежа да подаде сигнал в полицията. 24-годишният Николай е видян за последно в неделя, когато напуска дома си в софийското село Доброславци. Малко по-късно телефонът му е засечен последно в с. Мрамор. Все още не е ясна причината за смъртта на студента по философия. По неофициални данни става въпрос за самоубийство.Eдин от последните постове на младежа във Facebook завършва с думите: \"Много скапан свят. Едни и същи порочни модели в своя безсмислен кръговрат. И имаме претенция да сме по образ и подобие на какво?\"", "date": "2019.12.19", "title": "Откриха мъртъв 24-годишен студент, изчезнал край София "}
{"url": "https://www.monitor.bg:443/bg/a/view/chetvyrtoklasnici-ot-pazardjishko-uchilishte-napisaha-naj-dylgoto-pismo-do-djado-koleda-183878", "text": "Четвъртокласниците от пазарджишкото начално училище „Васил Друмев“ написаха най-дългото коледно писмо в региона. За децата с класен ръководител Татяна Братанова Дядо Коледа е добрият старец, който носи не само подаръци, но изпълнява и желания и така решили да напишат своите мечти в едно писмо. Учителката им сподели, че била изключително впечатлена от всяко писмо, тъй като някои от децата не искали подаръци за себе си и пожелавали подаръци за други деца, които живеят в социално слаби семейства. „ Дядо Коледа, тази година бях едно послушно дете. Стараех се  в училище, слушах мама и тате, както и треньора по футбол. Имам всичко, от което имам нужда, така че дарявам моя подарък на друго дете“, пише в писмото си до Добрия старец Алекс от IV“а“ клас. Всяка година децата от училището и техните родители участват в благотворителни каузи. Преди година учениците събраха продукти, дрехи и играчки за приюта на отец Иван в Нови хан. Тази година те помагат на 12-годишната Иванела Вучоглавска, която е с автоимунна епилепсия и диабет и се нуждае от лечение. Децата са изработили с лични средства  различни неща за благотворителния коледен базар, за да съберат средства и да помогнат на болното момиче. Най-важното е децата да бъдат научени да са добри хора, коментира учителката на четвъртокласниците от Начално училище“ Васил Друмев“- гр. Пазарджик.  ", "date": "2019.12.19", "title": "Четвъртокласници от пазарджишко училище написаха най-дългото писмо до Дядо Коледа"}
{"url": "https://www.monitor.bg:443/bg/a/view/4000-leva-shte-plati-babait-za-prichinjavane-na-telesna-povreda-183879", "text": "Да заплати 4 000 лева обезщетение бе осъден 31-годишен уличен мъж от Варна на пребит от него граждански ищец за причинените му неимуществени вреди. Варненският районен съд призна за виновен побойника и го осъди на една година лишаване от свобода. Изпълнението на наложеното наказание бе отложено с 3 години изпитателен срок, тъй като 31-годишният подсъдим е с чисто съдебно минало. Инцидентът е от 16 май миналата година. Тогава осъденият закарал с автомобила си свои близки да пазаруват от магазини в района на пазара, като спрял на улица „Дрин“ и останал да ги изчаква в колата. Спътниците му пресекли неправилно улицата на необозначено с пешеходна пътека място, поради което преминаващ със служебен автомобил шофьор подал с клаксона предупредителен звуков сигнал. Подсъдимият се ядосал и решил да последва автомобила, за да се саморазправи с водача. На следващото кръстовище с бул. „Владислав Варненчик“, при изчакване на червен светофар, той отворил рязко шофьорската врата на служебния автомобил пред него и без предупреждение и обяснения нанесъл няколко удара с юмрук на изненадания мъж. В резултат на това му причинил средна телесна повреда, изразяваща се в счупване на носните кости, с последвало стеснение и изкривяване на носната преграда, обусловило постоянно разстройство на здравето. В присъдата съдът постанови в тежест на побойника заплащането на държавната такса върху уважения граждански иск и направените по делото разноски.", "date": "2019.12.19", "title": "4000 лева ще плати побойник за причиняване на телесна повреда "}
{"url": "https://www.monitor.bg:443/bg/a/view/neftohimik-2010-i-hebyr-otpadnaha-ot-evroturnirite-183877", "text": "Шампионът \"Нефтохимик 2010\" (Бургас) приключи участието си в турнира за Купата на ЦЕВ. Волейболистите на треньора Николай Желязков отстъпиха на руския \"Зенит\" (Санкт Петербург) с 0:3 (21:25, 22:25, 19:25) в реванша, игран в зала \"Сибур Арена\". Бургазлии паднаха със същия резултат в първата среща. \"Зенит\" ще се изправи срещу черногорския \"Будва\" в 1/8-финален двубой от надпреварата. Руснаците доминираха през почти целия мач, като единствено в началото на втория гейм \"Нефтохимик\" поведе, но за кратко. Най-резултатни за българския състав бяха Жани Желязков, Илия Петков и Георги Петров с по 9 точки. Воденият от треньора Атанас Петров тим на \"Хебър\" (Пазарджик) пък отпадна драматично в третия по сила евротурнир - Купата на претендентите. Носителите на Купата и Суперкупата на България загубиха като домакини на \"Алурон Вирту Варта\" (Заверче) с национала Николай Пенчев в състава с 2:3 (21:25, 25:18, 25:20, 20:25, 9:15) в реванша. Пазарджиклии отстъпиха с 0:3 гейма в първия мач. \"Хебър\" поведе с 2:1 гейма, но в четвъртия гостите набраха инерция. Домакините намалиха две точки пасива си, но Ники Пенчев и компания пратиха срещата в тайбрек.  Брадли Гънтър бе над всички с 25 точки (3 аса, 4 блокади) за \"Хебър\", а 18 точки реализира Александар Ляфтов (3 аса, 2 блокади). Тодор Алексиев добави 14 точки (3 блокади). За \"Алурон\" Николай Пенчев се отчете с 13 точки (1 ас, 4 блокади). В същото време националът Цветан Соколов и тимът на \"Зенит\" (Казан) записаха първа победа във волейболната Шампионска лига. \"Зенит\" се наложи над \"Халкбанк\" (Анкара) с 3:1 (24:26, 25:23, 25:20, 25:22). Цецо Соколов отново бе на ниво и завърши с 21 точки (1 ас, 1 блокада). За \"Халкбанк\" Георги Сеганов приключи с 4 точки (3 блокади). \"Зенит\" е втори в класирането с 4 точки (1 победа, 1 загуба), а \"Халкбанк\" е на последното четвърто място с 1 точка (3 загуби).  Бившият ни национален селекционер Пламен Константинов и неговият \"Локомотив\" (Новосибирск) продължават напред в турнира за Купата на ЦЕВ. \"Локо\" отстъпи пред \"Шомон\" с национала Мартин Атанасов в състава с 0:3 (16:25, 19:25, 20:25) в реванша, но в първия мач бе победил със същия резултат. Така след успешния \"златен\" гейм с 15:12 руският тим надви водените от Силвано Пранди французи. За \"Шомон\" Атанасов бе над всички с 19 точки (3 аса, 2 блокади).", "date": "2019.12.19", "title": "\"Нефтохимик 2010\" и \"Хебър\" отпаднаха от евротурнирите"}
{"url": "https://www.monitor.bg:443/bg/a/view/ucheni-otkriha-vyzduh-ot-1870-g-v-antarktida-183674", "text": "Учени извлякоха повече от 5,5 куб. м въздух, уловен в антарктически лед дълбоко под повърхността, съобщи в. \"Дейли мейл\". Питър Неф от Вашингтонския университет каза, че пробите представляват най-голямото налично количество въздух от 70-те години на 19-и век. Учените са извадили дълбочини проби лед от шест сондажа в Антарктида на 800-километров участък. Те са събрали общо 5 т лед и са разтопили проби в специални вакуумни камери в лаборатория. Така са получили 5,5 куб. м чисти проби атмосферен въздух, стигащи назад във времето до 1875 г. Най-късната е от 2010 г. Специалистите искат да установят колко хидроксил е имало в околната среда в различни периоди през последните 150 години. Хидроксилът понякога се нарича почистващ, защото може да разгражда парникови газове, преди да се преобразува. Той обаче е нетраен и наличието му трудно може да бъде измерено пряко. Вместо това учените искат да установят наличието на въглерод-14 моноксид, който се унищожава от хидроксила и обикновено се среща във въздушните мехурчета в леда.", "date": "2019.12.19", "title": "Учени откриха въздух от 1870 г. в Антарктида"}
{"url": "https://www.monitor.bg:443/bg/a/view/a1-demonstrira-pyrvata-samostojatelna-5g-mreja-183881", "text": "След редица тестове през последните месеци българският оператор А1 представи демонстрация на приложенията на 5G. В партньорство с китайския доставчик на оборудване ZTE телекомът изгради първата в България и втората в Европа самостоятелна (standalone) мрежа от пето поколение в своя магазин в Mall of Sofia. Демонстрацията продължава до 23 декември и се извършва чрез 5G робот, който се управлява от човек, посредством специални сензори и 5G мрежа. Роботът показва приложенията на 5G технологията в сфери като автоматизацията и роботизацията в обществото и индустрията. За демонстрацията A1 е изградила временна 5G мрежа от самостоятелен тип, с оборудване на ZTE, която ще работи на тестовите честоти, предоставени от Комисията за регулиране на съобщенията. Според текущата архитектура операторите могат да избират от два типа мрежи: смесена (Non-standalone - NSA) и самостоятелна (standalone - SA). NSA мрежите позволяват бързо разгръщане на 5G мрежа, която може да поддържа съществуващите на пазара 5G устройства и да предлага високи скорости. Тя дава възможност на телекомите да използват съществуващите си 4G мрежи, а не да изграждат изцяло нова 5G такава. Въпреки това дългосрочното развитие на 5G мрежите и внедряването им в сфери като автоматизацията изисква използването на самостоятелна или SA мрежа. „5G SA мрежа в съчетание с виртуална реализация на мрежовите функционалности ще осигури по-добри възможности за приложение на 5G във всички сфери на икономиката и ежедневието, включително роботика и автоматизация. Това ще ни даде възможност да отключим пълния потенциал на мобилните технологии от следващото поколение. Благодарение на самостоятелните 5G мрежи ние ще влезем в нова ера на супербърз широколентов мобилен достъп, ултра надеждна комуникация с малко закъснение и масирана комуникация между машини, която ще даде нови възможности на хората“, каза Красимир Петров, директор „Конвергентна мрежа и услуги“ в А1 България. По време на демонстрацията A1 ще използва специален робот, който се контролира от разстояние чрез 5G SA мрежа. Роботът се управлява от човек, който носи сензори на ръцете си и чрез тях контролира действията на ръцете и пръстите на робота. 5G свързаността позволява роботът да възпроизвежда действията на човека в рамките от 6 до 10 милисекунди или почти 5 пъти по-бързо в сравнение с възможностите на 4G и Wi-Fi мрежите. Посетителите на Mall of Sofia ще могат да видят как роботът се управлява чрез 5G мрежа в симулирана среда на индустриално производство и автоматизация. В тези сценарии от изключително важно значение е ниското времезакъснение на връзката между сензорите на човека и робота, така че техните движения да съвпадат, а не да се разминават. С разгръщането на 5G ще станем свидетели на масова автоматизация във всички сфери на живота. Първите стъпки в тази посока вече са направени с решения като приложението Моят А1, дигиталния портфейл A1 Wallet и различни IoT проекти. 5G SA мрежата в Mall of Sofia е последното за годината от серията изпитания на приложенията на 5G, които А1 реализира от 1 юли. Компанията започна първа изпитанията на 5G като пусна работеща 5G базова станция от смесен тип (NSA) и демонстрира едно oт нaй-гoлeмитe пpeдимcтвa нa 5G мpeжaтa нa пoтpeбитeлcĸo нивo – cyпepбъpз мoбилeн шиpoĸoлeнтoв дocтъп, чpeз ĸoйтo ce пocтигa знaчитeлнo пo-виcoĸa cĸopocт пpeз мoбилнa мpeжa.  5G зоната на А1 ще бъде отворена за всички желаещи в магазина на компанията в Mall of Sofia на 19 и 20 декември между 17:00 и 21:00 часа и на 21, 22 и 23 декември от 12:00 до 21:00 часа. Всички посетители на демонстрациите ще могат да се снимат с робота и да получат скреч карта, която ще им даде шанс да спечелят малък подарък от А1.", "date": "2019.12.19", "title": "А1 демонстрира първата самостоятелна 5G мрежа "}
{"url": "https://www.monitor.bg:443/bg/a/view/injener-poema-stroitelstvoto-v-sofija-183874", "text": "Инженер Цветан Божинов ще бъде зам.-кмет по строителството в София. Това съобщи кметът на града Йорданка Фандъкова, след като общинския съвет гласува предложените от нея структурни промени. Тя обясни, че Божинов е с 30-годишен опит в сферата на строителството. Завършил е „Промишлено и гражданско строителство“ във ВИАС. „Своята дейност е започнал в „Метрополитен“ като млад инженер и е ръководил големи инфраструктурни и строителни обекти в България и чужбина. Работил е като ръководител по проекти за изграждане на заводи и жилищни комплекси“, каза още градоначалникът. Досегашният зам.-кмет по строителството Ирина Савина остава в общината и ще ръководи сектора по европейски проекти. Така Божилов ще стане третия нов заместник на Фандъкова. Преди време стана ясно, че зам.-кмет по транспорт ще бъде бившият министър в кабинета на Марин Райков - Кристиан Кръстев. Досегашният шеф на Столичната общинска агенция за приватизация и инвестиции Владимир Данаилов ще бъде зам.-кмет новия ресор „Дигитализация, иновации и икономическо развитие“. Тримата нови заместници на Фандъкова ще стъпят в длъжност от 1 януари 2020г. По този начин градоначалникът ще има 9 заместници, което е с един повече сравнение с преднишния и мандат. Дончо Барбалов ще продължи да ръководите финансите и здравеопазването на „Московска“ 33. Тодор Чобанов остава начело на културата, образованието и спорта. Постовете си запазват Йоана Христова, Алебна Атанасова и Ралица Стоянова, които отговарят съответно за околната среда, социалните дейности и законността.", "date": "2019.12.19", "title": "Инженер поема строителството в София (ОБНОВЕНА)"}
{"url": "https://www.monitor.bg:443/bg/a/view/mariana-popova-izdade-finala-na-pytjat-na-chestta-snimka-183880", "text": "Певицата Мариана Попова написа любопитен текст в социалните мрежи, който провокира феновете на „Пътят на честта“ да смятат, че е издала финала на сериала. \"Днес е един прекрасен ден, изпълнен с радост и творческо удовлетворение. Един ден, в който свободата пристига за да ни отвори истинските пътища. Днес ние ще празнуваме пречистването. отколкото да останеш част от свинщината!“, гласят думите й към кадър с нейния любим Веселин Плачков, който се изявява като Киро Християнина в „Пътят на честта“. Изпълнителката и друг път е наричала поредицата „свинщина“ заради неприлични сцени. Именно затова почитателите вярват, че думите й издават смъртта на героя на Плачков в последния за сезона епизод, който ще бъде излъчен тази вечер.", "date": "2019.12.19", "title": "Мариана Попова издаде финала на „Пътят на честта“ (СНИМКА)"}
{"url": "https://www.monitor.bg:443/bg/a/view/jurnalistka-poema-kulturata-v-grada-na-lipite-183871", "text": "Бивша журналистка в регионален бизнес седмичник стана заместник- кмет на Стара Загора и поема от 1 януари проблемите на културата, туризма и младежките дейности. Милена Желева до сега беше общински съветник, в предходния мандат оглавяваше постоянната комисия по културата. Тя е лично предложение на подкаралия трети мандат кмет Живко Тодоров, който ще има общо петима заместници, като останалите 4 запазват ресорите си. „Спряхме се на Милена Желева, защото е от ГЕРБ. Тя е отговорен човек, с който работим от години. Културните институти сами ми я препоръчаха. Явно работата й като общински съветник и председател на Постоянната комисия по културата в предходния мандат е повлияло върху това тяхно желание. Особено сред по-младата гилдия от културни дейци ме помолиха да имат човек, с когото да работят и посочиха нея. Смятам, че тя ще върши добра работа. Има комуникация с медиите. Ако досега като общински съветник е имала свободата да комуникира с когото реши, като зам.кмет няма да има тази свобода, а ще трябва да комуникира с всички по съответния начин. Влизайки в екипа, тя поема и много отговорности и носи лична такава пред хората и пред мене“, коментира наскоро Живко Тодоров и обясни, че за осем години, откакто е кмет администрацията е набъбнала само с 10 души и сега е наброява 359 души. Милена Желева е родена преди 44 години в Кърджали, завършила е специалността „Българска филология“ в ПУ „Свети Паисий Хилендарски“ и магистратура по комуникации, има известен стаж в общинската администрация като специалист по връзки с обществеността.", "date": "2019.12.19", "title": "Журналистка поема културата в Града на липите"}
{"url": "https://www.monitor.bg:443/bg/a/view/stara-zagora-iska-2-mln-lv-za-teren-na-pypa-na-grada-183873", "text": "1,95 млн. лв. без ДДС очаква хазната на Стара Загора от отстъпено право на строеж в самия център на Града на липите, където до преди две години се намираше някогашното кметство. Сградата беше съборена заради опасност от пожари. Там първоначално се предвиждаше да бъде издигнат монументален паметник на хан Тервел, но в последствие идеята отпадна заради неодобрение на авансово посочен победител в конкурс. Сумата е начална, за отстъпеното право на строеж предстои да бъде обявен конкурс. През пролетта на т.г. се проведе и конкурс за вида на сградата, която да бъде издигната от частен инвеститор. Първата награда спечели проект за 6-етажна сграда с вписан в конструкцията й силует на символната птица Феникс. Идеята е на колектива от архитекти Георги Чернев, Ива Алтънова и Петър Киряков, които предвиждат около 4000 кв.м обща застроена площ, с подземни места за паркиране, два сутерена, коктейлна и изложбена зали, както и пространство за търговски обекти. Архитектите са записали използване на екологични материали и ефективни системи за спестяване на производствена енергия. Предложението за цената на отстъпеното право предизвика бурни коментари сред местните съветници, които възроптаха, че е внесено в последния възможен момент и не е било обсъдено от постоянните комисии. На общината ще й трябват приходи, след като предложението за по-висока такса смет не получи одобрение, мотивира късното внасяне кметът Живко Тодоров. „На общината ще й трябват приходи, за да изготвим бюджет, в който Инвестиционната програма съответства на нуждите на старозагорци. Това е причината да вкараме в последния момент тази точка и аз не го крия, надяваме се на вашата подкрепа. Това няма да ни бъде практика за в бъдеще\", каза още Тодоров. Той припомни, че предложението за строителство е било коментирано с професионалистите от Камарата на архитектите.", "date": "2019.12.19", "title": "Стара Загора иска 2 млн. лв. за терен на пъпа на града"}
{"url": "https://www.monitor.bg:443/bg/a/view/mega-operacija-v-italija-sreshtu-mafijata-v-bylgarija-syshto-ima-zadyrjani-183875", "text": "При масирана операция на италианските сили за сигурност с кодово название „Ринашита Скот“ рано тази сутрин бяха арестувани на куп 334 членове на калабрийската мафия „ла ндрнгета“. Сред задържаните е бившият депутат, виден юрист и областен шеф на партията на Силвио Берлускони „Форца Италия!“ – Джанкарло Питиели. В незапомнено дългия списък на закопчаните фигурират също така имената на кметове, общински съветници, полицейски шефове, адвокати, служители в съдилища, експерт-счетоводители и други лица на отговорни државни и обществени постове. Най-много са арестуваните в областта Калабрия, но белезници бяха щракнати и на активисти на нейната мафия в Ломбардия, пиемонт, Венето, Лигурия, Тоскана, Лацио, Кампаня и Сицилия, където „ла ндрангета“ отдавна е пуснала корени. Според медиите на Апенините благодарение на сътрудничеството на италианските антимафиоти с местните полицейски служители тази сутрин са били задържани опасни „ндрангетисти“ и в България, Германия и Швейцрия. Освен заповедите за ареест на 334-те „ндрангетисти“, прокуратурата в калабрийския град Катандзаро начело с магистрата Никола Гратери е вписала в регистъра за последствени още 415 души, смятани за сподвижници и помагачи на мафията. Срещу арестуваните и следствените са отправени всички възможни обвинения към лица, забъркани в далавери на организираната престъпност – участие в сдружение от мафиотски тип, убийства, рекет, фалшифициране на документи, трафик на оръжие и наркотици, манипулиране на търгове за обществени поръчки, придобиване на имоти чрез подставени лица, пране на пари и др. Показателен за измерението на операцията „Ринашита Скот“ е фактът, че тя е била осъществена от 2500 карабинери от специалните антимафиотски подразделения на военизирания полицейски корпус, от парашутисти на ВВС, от няколко ескадрили вертолети, от военни, специализирани в излавянето на укриващи се в горски масиви бандити и др. Едновременно със задържането на хората на „ла ндрангета“ са били конфискувани и нейни недвижими имоти и парични средства за над 15 млн. евро. Според италиански медии, под домашен арест е ", "date": "2019.12.19", "title": "Мега операция в Италия срещу мафията, според италианците и в България също има задържани (ОБНОВЕНА)"}
{"url": "https://www.monitor.bg:443/bg/a/view/distributor-na-pampersi-se-napravi-na-ograben-183861", "text": "20-годишен младеж от варненското село Игнатиево е обвинен в подаване на неверен сигнал за злополука, след като в продължение на няколко часа по негова жалба полицията в Шумен разследвала несъществуващ грабеж. За предаване по радио, телефон или по друг начин неверни повиквания или заблуждаващи знаци за помощ, злополука или тревог член 326 ал. 1 от НК предвижда до две години затвор. Малко след 12:30 часа в сряда чрез единния спешен телефон 112 20-годишният Диян подал сигнал, че в района на кв. \"Гривица\" бил нападнат от трима неизвестни. Един му извадил нож, друг пистолет, а третият след заплахи му прибрал служебни пари - 1000 лева. Диян бил дистрибутор на бебешка козметика и памперси и обикалял обекти из района да събере оборота от продадените артикули и точно тия пари му задигнали бандитите. Полицията реагирала незабавно на сигнала. В района на кв. \"Гривица\" пред читалище \"Стилиян Чилингиров\" почерняло от полиция - на място били насочени полицаи от районното управление и техни колеги от областната дирекция. Разпитвали буквално човек по човек насядалите по пейки, работещите в будки и магазинчета, завардени били и съседните пресечки за да бъдат установени евентуалните извършители. При първите разпити на потенциални очевидци никой не бил виждал или чувал за грабеж на това място. Пред полицаи Диян започнал да се колебае и да се двуоми за мястото, на което са го нападнали. \"Май не беше тука, май по-натам.\" - шикалкавел пострадалият. След три часа разследване Диян си признал, че грабеж не е имало, а събрания от обектите оборот дистрибуторът изхарчил в една от игралните зали в Шумен на хазарт. Случаят е докладван в районната прокуратура в Шумен. За извършено престъпление по чл. 326 ал. 1 от НК срещу Диян Н. е образувано досъдебно производство.", "date": "2019.12.19", "title": "Дистрибутор на памперси се направи на ограбен"}
{"url": "https://www.monitor.bg:443/bg/a/view/ivan-milushev-predstavi-poredna-izlojba-s-19-kartini-kama-sutra-183863", "text": "Известният български художник Иван Милушев откри преди няколко дни в София поредната си самостоятелна изложба, наречена \"Кама Сутра\". Експозицията е в галерията на Аукционна къща \"Виктория\". \"През годините неведнъж съм посягал към тази тема, но винаги е било някак откъслечно. Това лято при среща и разговор със собственика на \"Виктория\" - Павел Тодоров се получи много интересно предложение от негова страна, а именно да направя цял цикъл работи на тази тема. Така се роди изложбата \"Кама Сутра\" с 19 композиции“, сподели той. Иван Милушев е един от най-добре познатите съвременни художници в България. Роден през 1956 година в Благоевград, Иван завършва Художествена Академия - София  през 1981 с магистърска степен по илюстрация. Професионалната му кариера е съсредоточена в живопис, акварел, графика и илюстрация. Иван е член на Съюза на българските художниците и понастоящем заема длъжността Директор на Градската Художествена Галерия в  Благоевград. Иван Милушев е експонирал над 20  свои самостоятелни изложби, не само в България. Представян е и в  Льоне, Германия – 1990, Модена, Италия – 1991, Кеймбридж, Англия – 1992, Струмица, Македония – 1997, Бресюир, Франция – 2000, “Ателие 3”, Хамбург, Германия – 2005. Той е участвал още в редица изложби в Унгария, Полша, Русия, Чехия, Германия, Румъния, Сирия, Иран, Югославия, Македония, Италия и Франция, както и биеналета на акварела в Перу, Бразилия, Италия, Пакистан, Чехия, Словения, Малайзия, Виетнам, Финландия и Швейцария. Негови работи са притежание на Националната художествена галерия – София, колекция Лудвиг, Виена, Австрия, Вашингтонската Конгресна Библиотека и много частни колекции в страната и чужбина", "date": "2019.12.19", "title": "Иван Милушев представи поредна изложба с 19 картини „Кама Сутра“"}
{"url": "https://www.monitor.bg:443/bg/a/view/nenkov-ms-glasuva-da-bydat-izplateni-25-mln-lv-na-stroitelja-na-dunav-most-2-183866", "text": "\"Министерски съвет гласува вчера България да плати близо 25 млн. лв. на строителя на \"Дунав мост 2\" заради поредното осъдително решение на Международния арбитражен съд в Париж, вследтвие на безхаберното управление на правителството на БСП\". Това заяви в декларация от трибуната на парламента депутатът от ГЕРБ Александър Ненков. Той поясни, че МС е гласувал поредната сметка, завещана от БСП. От думите му стана ясно, че той визира управлението на Орешарски. Ненков каза още от високата трибуна от НС, че искат пред народните представители и пред обществото да стане ясно и прозрачно как са се харчели парите на българския данъкоплатец. Той даде да се разбере, че \"Дунав мост\" 2 бил само малка част от безкрайния списък със занемарени проекти на столетницата. През 2013 г. строителят на \"Дунав мост\" 2 заявил претенции за изплащане на допълнително близо 11 млн. евро, тъй като в хода на изпълнение на Договора била възникнала необходимост от материал за насипи, който да бъде осигурен извън територията на обекта, а държавата се е забавила да осигури концесия.  Депутатът от ГЕРБ заяви, че държавата няма подобен ангажимент нито по договор, нито по законодателството, но въпреки това в свое писмо до управителя на компанията от 2014 г. вицепремиерът на правителството на Орешарски - г-жа Даниела Бобева, била признала претенцията към българската държава в размер на 10 млн. евро. Той посочи, че това струва 28 млн. лв. на българския гражданин. Ненков отчете още, че по време на управлението на БСП е построена най-скъпата магистрала \"Люлин\" и най-дефектната част на магистрала \"Тракия\" между Стара Загора и Чирпан.", "date": "2019.12.19", "title": "Ненков: МС гласува да бъдат изплатени 25 млн. лв. на строителя на \"Дунав мост\" 2"}
{"url": "https://www.monitor.bg:443/bg/a/view/zodiite-v-edna-kola-na-pyt-predi-praznicite-183862", "text": "Ако 12-те зодии са тръгнали на пътешествие в една кола... на първо място, ще стане страшно. На второ - забавно. Ето какво би правила всяка от зодиите:  не спира да бърбори, пуска музиката и следи дали шофьорът не прекалява със скоростта и опасните завои. Ако той застане зад волана обаче, рязко увеличава скоростта на жълт светофар и поглежда в огледалото за задно виждане, за да промърмори \"Нещастници!\" на всички коли, останали на червено. т спи най-отзад, защото се е погрижил за всичко още от вкъщи. Изнервя се, когато някой закъснява и би изпаднал в ужас, ако установи, че е забравил пътеводителя си. Само дето това няма как да се случи на подредения  .  седят зад   и се опитват да го накарат да смени станцията, за да изтрещява в колата на любимата си музика. Още преди да са пристигнали, общителните   са успели да намерят познати на познати на познати, с които да се срещнат, когато пристигнат. През цялото време си говорят с всички (понякога едновременно) и участват във всичко, което се случва в колата. Най-много 10 минути след потеглянето  вади торбата със сандвичи и започва да унищожава първите няколко. Разказва на всички в колата за новата си любов, докато им раздава сандвичите, които е направил за тях. Сменя си настроението - стриктно на всеки 6 минути.  се опитва да се надговори с  , като разказва истории от последното си епично пътуване с кола. Държи под око дали всички в колата се забавляват и деликатно връща разговора към любимите си теми, в случай, че се отклони в грешна посока. Настоява да кара и решава кога да се спира – защото кой знае по-добре?  и   са забили нос в картата и изчисляват най-ефективните маршрути. Редуват се кой да кара, като всеки следи шофирането на другия под лупа. Докато не шофира,  се чуди дали не е забравила нещо важно вкъщи и обира въргалящите се по пода на колата празни бутилки и опаковки от вафли. Ред трябва да има малко!  си говорят с всеки в колата, докато търсят в лаптопа си интересни места, които да се посетят след пристигане. Може би украсяват колата, ако вече не са го направили.  е нахлупил шапка, сложил е слънчеви очила и си почива блажено. Когато му омръзне, вдига огромния си фотоапарат и започва да снима останалите в колата. т говори по телефона, докато си говори и с  . В същото време блее през прозореца и настоява да се спира на всяко място, което изглежда по-интересно.  настоява да шофира, да сменя музиката и да спира за разтъпкване и раздвижване. От време на време снабдява останалите пътници с полезна информация като колко време са карали, колко часа остават, къде е следващата бензиностанция.  измисля забавни игри за убиване на времето в колата или разказва в детайли за последната книга, която е прочел. Когато чуе любима песен, увеличава звука на радиото до спукване на тъпанчетата и танцува в колата.  мълчат на задната седалка, със слушалки в ушите и загледани в пейзажа. Може и да си подремнат. Но събудят ли се, колата започва да се тресе от смях от пиперливите им шеги. Половината зодии всъщност се чудят дали да се смеят или да приемат закачките на   лично. Забравили са половината си багаж, но вече са се разбрали кой с какво да им услужи.", "date": "2019.12.19", "title": "Зодиите в една кола (НА ПЪТ ПРЕДИ ПРАЗНИЦИТЕ)"}
{"url": "https://www.monitor.bg:443/bg/a/view/damascena-trygva-po-kinata-v-turcija-183870", "text": "Българската лента „Дамасцена“ ще блесне на голям екран и в Турция. Предвижда се филмът да се появи в кината в южната ни съседка на 21 януари 2020 г. с името „Страната на розите Дамасцена“. Продукцията ще се разпространява от \"Федералната филмова академия\", като преди дни се е появил и трейлър на лентата, чийто режисьор е Тодор Анастасов. Председателят на академията Кадир Йозюбек посочи, че лентата е важна от гледна точка на развитието на турско-българските отношения. \"Отличителното в този филм е, че е втъкана и темата за насилията срещу българските турци през погледа на главния герой. Основната идея на българския филм е, че И това го прави значим и оригинален\", заяви Йозюбек. Той очаква към филма да има голям интерес от хората в Турция с изселнически корени от България, които по думите му надхвърлят 20 млн. души. Актьорът с поразяващо сини очи Веселин Плачков, който играе главната роля в „Дамасцена“, не пропусна да коментира новината: Поздравления за всички замесени! За мен е чест!“, написа в социалните мрежи звездата от „Пътят на честта“.", "date": "2019.12.19", "title": "\"Дамасцена“ тръгва по кината в Турция"}
{"url": "https://www.monitor.bg:443/bg/a/view/sacheva-provede-sreshta-i-s-volja-zaredi-zakona-za-socialnite-uslugi-183868", "text": "Министърката на труда и социалната политика Деница Сачева проведе среща и с ПГ на \"Воля\" зареди отлагането на закона за социалните услуги. Това стана ясно по време на брифинг в НС на двете страни. Това бе последната среща на Сачева с парламентарните групи, а пък в петък закона ще бъде гласуван на първо четене в НС. Министърката още веднъж дарла да се разбер, че той няма за цел да регулира семейните отношения.  Също така било подчертано, че НПО-тата имат малка роля по отношени на предоставянето на социолна услуги, а тези, които предоставят такива услуги били на родители на деца с увреждания или организации, които имат проблеми, свързани с техни близки, тъй като те сами искали да се организират. Сачева изтънка, че министерството не плаща на НПО-та за социални услуги и уточни, че работата на ведомството била да гарантира, че общините и държавата се грижат за благосъстоянието на децата. Тя изрази притеснение, че темата се използвала за дестабилозация на държавата. По думите й осъзнали, че закона пораждал притеснения за това и подкрепят отлагането му с 6 месеца.  От \"Воля\" пък заявиха, че се придържат към искането им за отлагане на закона с 1 година.", "date": "2019.12.19", "title": "Сачева проведе среща и с \"Воля\" зареди закона за социалните услуги "}
{"url": "https://www.monitor.bg:443/bg/a/view/varna-za-poredna-godina-bez-promjana-na-taksata-za-bitovi-otpadyci-183869", "text": "Таксата за битови отпадъци във Варна остава без промяна и догодина,  съобщи шефката на дирекция „Финанси и бюджет” в общината - Стефка Господинова. Това стана на днешното заседание на ПК „Благоустройство и комунални дейности“, на което беше разгледан и обсъден проектът на план-сметка „Чистота“ за 2020 година. Предвиденият бюджет за почистване на града през следващата година е в размер на 31,5 млн. лева. Тази сума обаче ще претърпи промяна, заради преходния остатък, който ще стане ясен в края на тази година. Освен това, предстои корекция и в размера на отчисленията за депониране на битовите отпадъци. Предвижда се през 2020 г. общините да плащат по 69 лв./тон, вместо досегашните 95 лв./тон, което също ще се отрази върху план-сметка „Чистота“, коментира още Господинова. Очакваните приходи от такса-смет са в размер на 29 млн. лв., което е с 1 млн. лв. повече, спрямо миналата година. Малко над 9 млн. лева са планирани за сметосъбиране и сметоизвозване. За обезвреждане и депониране на битовите отпадъци в завода край село Езерово и депото край Въглен са предвидени 11 милиона 768 хиляди лева. Почистването на обществени места – улици, площади, спирки и пешеходни зони ще струва 10 млн. 725 хил. лева, като в тази сума е включена и поддръжката на чистотата в Морската градина. Ръчното и механично почистване и миене на улици, булеварди и междублокови пространства ще струва 6 милиона и 100 хиляди лева. 1,2 милиона лева ще бъдат отделени за поддържане и почистване на уличната мрежа през зимата. През 2020 г. са предвидени и близо 394 хил. лв. за изграждане на джобове за контейнери по улиците в града. Други 72 хил. лв. ще бъдат инвестирани в надграждане на системата за контрол на дейностите по сметосъбиране, сметоизвозване и почистване.", "date": "2019.12.19", "title": "Варна за поредна година без промяна на таксата за битови отпадъци"}
{"url": "https://www.monitor.bg:443/bg/a/view/otkriha-pametna-plocha-na-gena-dimitrova-vyv-viena-183867", "text": "Паметна плоча на оперната прима Гена Димитрова беше открита в австрийската столица Виена. Тя се намира в четвърти район на града, на ул. Muhlgasse 22, където българката е живяла от 1985 до 2005 г. Инициативата и финансирането са дело на Сдружението за култура и изкуство \"Лилавият лебед\", пише dir.bg. Възпоменателният знак е на български и немски език. Плочата е била открита с кратко слово от председателя на \"Лилавия лебед\" д-р Александър Александров. Заедно с другите двама членове на ръководството на асоциацията, оперният певец Апостол Миленков и Мирослав Семков, който е в основата на изработването и поставянето на мемориалния знак. Съдействиее оказвал и свещеник Иван Петкин от Българската православна църква \"Св. Иван Рилски\". Три комисии са обсъдили проекта преди да издадат разрешение за паметната плоча, за която отсега нататък грижата поема Община Виена. На церемонията по откриването са присъствали представители на четвърти район на австрийската столица, българският посланик в Австрия Иван Сираков, ръководителят на Постоянното представителство на България в ООН, ОССЕ и международните организации със седалище във Виена посланик Емилия Кралева. Събитието е било уважено от бившия посланик на Австрия в София д-р Георг Потика, много оперни певци и приятели на семейството на Гена Димитрова, както и нейната сестра Надка Русева и осиновената й племенница Милена Стойкова. Откриването на паметната плоча е било последвано от премиерната за Австрия прожекция на филма \"Обич за Гена\" с автор Димитър Сотиров и продуцент и оператор Милена Стойкова в балната зала на Консерватория \"Прайнер\". Във фоайето са били изложени фотоси, запечатали знакови участия на Гена Димитрова от дебюта й на софийска сцена в \"Набуко\" през 1967 през сцени като Метрополитън опера, Ла Скала, Ковънт Гардън, Арена ди Верона, Мелбърн, Каракас с партньори като Хосе Карерас, Пласидо Доминго, Пиеро Капучили. Беше представена книгата на Димитър Сотиров \"Гена Димитрова от А до Я\", която претърпя две издания от премиерата си през 2012 година.", "date": "2019.12.19", "title": "Откриха паметна плоча на Гена Димитрова във Виена"}
{"url": "https://www.monitor.bg:443/bg/a/view/razbiha-depo-na-sirijci-sys-stoka-za-nad-milion-183864", "text": "Претъпкан със стоки менте на известни марки склад разкриха служители от сектор „Противодействие на икономическата престъпност“ в старозагорския индустриален квартал. В помещението, ползвано от много време насам под наем от постоянно пребиващи в България сирийски граждани, полицаите установили 44 найлонови чувала, в които имало надиплени 2198 артикула: дрехи, чанти, обувки и колани с логата на гиганти като Армани, Прада и др. Търговците не успели да представят разрешително за използването на марките. Според разследващите ментета били изпращани чрез куриерски фирми до крайни получатели в страни от ЕС, тепърва ще се установява къде са били произведени: у нас, в Турция или Китай. Предварителният оглед показал, че става въпрос за стока на стойност от близо 1 млн. лв., ако били оригинални цената нараствала десетократно.  ", "date": "2019.12.19", "title": "Разбиха депо на сирийци със стока менте за над милион"}
{"url": "https://www.monitor.bg:443/bg/a/view/podsydimi-za-ubijstvo-poluchiha-obvinenie-v-sydebnata-zala-183865", "text": "Баща и син, подсъдими за убийството на кръвен родственик преди 18 месеца, получиха обвинителния си акт в съдебната зала на старозагорския окръжен съд, след като на няколко пъти в затвора отказвали да го подпишат. Връчването на обвинението стана  преди да бъде даден старт на разпоредителното заседание, което бе отложено за 6 февруари догодина. И до момента подсъдимите за убийството на 38-годишния Сергей Юлианов, баща му Бисер (56 г.) и братът му близнак Аспарух, отказват да призная вината си за жестокия побой, нанесен на жертвата на 9 юни м.г. в местността Старите лозя край Града на розите. Полумъртвия след нанесените му удари с брадва и тояга Сергей бил хоспитализиран първоначално в старозагорската УМБАЛ „Проф. д-р Стоян Киркович“, където два дни по-късно го изписали за домашно лечение без да констатират наранявания на вътрешните органи. Привечер на 16 юни м.г. мъжът отишъл за преглед  в казанлъшката болница с оплаквания за остри болки в стомаха, а докато лекарите го преглеждали, той починал в ръцете им. При аутопсията установили обилен кръвоизлив следствие разкъсана от счупено ребро слезка. От прокуратурата са повдигнали обвинение за убийство по особено за жертвата мъчителен начина, за брата – близнак престъплението е извършено в условията на опасен рецидив. Защитата на обвиняемите издига тезата, че Сергей е пострадал при последващ, втори побой, чийто извършители са останали неизвестни в хода на досъдебното производство. На няколко периода е била искана промяна на първоначалната най-строга мярка за неотклонение „задържане под стража“, съдът обаче е отказвал пускане под домашен арест поради опасност от укриване. По думите на криминалисти от Казанлък, побоят е бил нанесен при скарване между бащата и двамата му синове-близнаци за плячката от пореден обир на вила. Сбиването е станало пред очите на случаен свидетел, който е дал показания. Отлагането на разпоредителното заседание е заради недвусмислено изисквания подсъдимите да имат поне едноседмичен срок, за да се запознаят с обвинителния акт и да организират защитата си.", "date": "2019.12.19", "title": "Подсъдими за убийство получиха обвинение в съдебната зала"}
{"url": "https://www.monitor.bg:443/bg/a/view/chervenite-jabylki-sa-na-izchezvane-183632", "text": "Червените ябълки може да изчезнат от пазара съвсем скоро, а „виновник” за това ще бъдат климатичните промени, предава BBC. Цветът на ябълката идва от нивата на определени гени в кората й, установиха учените. Дейвид Кейни, изследовател на растения и храни от Нова Зеландия, обясни, че наборът от ензими работи за превръщането на определени молекули в пигменти, наречени антоцианини. Нивата на тези ензими контролират транскрипционния фактор - протеин, който регулира експресионния ген - наречен MYB10, така че колкото повече MYB10 има, толкова по-червена е кората на ябълката. За да се получи яркочервена ябълка, температурите трябва да останат ниски. Защото ако се повишат над 40 градуса по Целзий, нивата на MYB10 и антоцианин падат. С повишаването на температурата е по-трудно да се получи червен цвят на ябълките, установяват фермерите.", "date": "2019.12.19", "title": "Червените ябълки са на изчезване"}
{"url": "https://www.monitor.bg:443/bg/a/view/ptichi-grip-napadna-ostrova-183634", "text": "Британското правителство съобщи за потвърден птичи грип в птицеферма в Източна Англия - първия подобен случай от юни 2017 година, предаде Ройтерс. Близо 27 000 птици във фермата ще бъдат ликвидирани след откриването на щама Н5, който според земеделското министерство е слабо патогенен. Рискът за общественото здраве е много нисък. Добре сготвените птици и птичи продукти, включително яйца, са безопасни за консумация, посочиха властите.", "date": "2019.12.19", "title": "Птичи грип нападна Острова"}
{"url": "https://www.monitor.bg:443/bg/a/view/petiletka-trjabva-na-bruksel-da-odobri-biopreparat-183631", "text": "Мудността на брюкселските чиновници създава пречка за бързия зелен преход на селското стопанство.  Това е заключението, до което стигат проучвания, проведени от университета във Вагенинген, както и научни институти в Германия, Швейцария и други страни. Те разкриват, че Регламентите на ЕС правят ненужно скъпо, тромаво и отнемащо време приемането на нови средства за биологична защита на растенията. В резултат на това навлизат на пазара по-малко биопрепарати - базирани на микроорганизми.    Такива подобни резултати са публикувани и в научното списание BIOCONTROL 2019. Изследвания на група учени под ръководството на Юрген Кьол с участието на Килс Буен, Роджер Колнар и др. се фокусират върху значението на някои условия на ЕС за приемането на логични средства за защита на културите. Важно заключение на проучването е, че изискванията на ЕС са прекалено строги в голям брой от случаите при одобряването на такива продукти. Може да отнеме понякога 5 години, докато се приеме един нов биологичен пестицид.   Екипът публикува и материали за механизма на действие на различните микробиални активни вещества (гъби, бактерии, вируси). За защита на културите и рисковете, свързани с тях. Учените от различни страни са категорични, че биологичните средства за растителна защита трябва да се оценяват по различен начин от химическите продукти за тази цел. Това в момента не се случва.   За да се предприемат конкретни стъпки от всяка страна-членка на ЕС към устойчиво селско стопанство, биологичните пестициди трябва да се приемат бързо. Това се налага повече от всякога, за да може в земеделието да се предлагат повече алтернативи на химическите препарати, правят извод учените. Всеки европеец знае, че биологичното земеделие, което е зеленият преход, носи само ползи за качеството на повърхностните води и биоразнообразието, а това е фундаментът на живота, заключава научният екип.", "date": "2019.12.19", "title": "Петилетка трябва на Брюксел да одобри биопрепарат "}
{"url": "https://www.monitor.bg:443/bg/a/view/kamion-s-metan-katastrofira-na-magistrala-trakija-183857", "text": "Камион, превозващ метан, катастрофира на магистрала \"Тракия\" край Пловдив, съобщиха от полицията в града. Причината за пътното произшествие е гъстата мъгла - видимостта на аутобана рано сутринта в четвъртък е била около 20 метра. Камионът  на магистралата няма  пряко участие в катастрофата, уточниха от полицията в Пловдив. Водачът е видял , че пред него се удрят две коли и рязко е спрял. В следствие на това има счупен кран на бутилка с метан, която е превозвал, поради което участъкът от аутобана бе затворен с цел по-голяма безопасност. Катастрофата е станала на 141-142 км в посока София. Заради произшествието с товарния автомобил в този участък от магистралата е бил затворен, а движението се отклонява  на 150 км през Шишманци  посока София, а към Бургас - на 133 км през Поповица. Да се кара с повишено внимание поради гъста мъгла, призовават от полицията в Пловдив. Няма пострадали при пътното произшествие, в което няма участвали други автомобили, уточниха от ОДМВР в града. Отново заради мъглата стана и верижна катастрофа, която затапи и околовръстното шосе на Пловдив - село Първенец - Пещерско шосе. Лек автомобил КИА Соренто по неустановени причини навлиза в насрещното и се блъска в бус Ивеко. Автомобилите са с пловдивска регистрация. В буса се удря и Хонда Сивик. В момента се извършва оглед, съобщиха от полицията в града. ", "date": "2019.12.19", "title": "Камион с метан катастрофира на магистрала \"Тракия\""}
{"url": "https://www.monitor.bg:443/bg/a/view/britanskijat-bejanec-ndk-ajfelovata-kula-na-bylgarija-183858", "text": "Здравейте mates, Вече свикнах да ме наричат Кънчо от Лондон, Конан Варварина, Кони Бежаенца и др., но за протокола my name is Conan Dumphie (“m” is silent) и в момента съм един много развълнуван бивш британец, който живее в София. Развълнуван съм от творческия гений на група младежи, които монтираха локално парно в 5 незаконни къщи в ромското гето „Факултета“. Понеже ромите горят пластмасови отпадъци в печките си и тровят въздуха, those clever boys, решили да им направят една master- камина и да им прекарат радиатори. Did you get it? Те имат 5 печки, в които горят гадости, а за да им помогнат these morons им сложили една по-голяма печка, в която да горят гадости. И хората им ръкопляскат. Това е достоен сюжет за пиеса на Йонеско (Бащата на „Театъра на абсурда“), в която например полицията хваща 5 серийни убийци с пистолети и решава да намали престъпленията като, вместо 5-те пистолета им дава само 1 калашник. In other words нека Ви го обясня по хипстърски: да монтираш камина с водна риза във „Факултета“ е все едно да видиш някой да строи хотел на плажа на Иракли и да му подариш бетонобъркачка. Освен че правят всичко възможно да оправдаят името си (Destructive creation) тези момчета obviously ги влекат строително-монтажните работи. Първоначално нашумяха с това, че изрисуваха с боя един стар комунистически паметник в центъра на София. Тоест първо бояджийство, после монтажна дейност. Именно за порива на българите към mighty строителни проекти искам да ви разказвам този път. As you know хобито ми е да събирам печати от 100-те национални туристически обекта. Тази седмица наред беше един истински дворец. Този дворец е един от символите на София, а освен това и на communist regime as well. Става въпрос за Националния дворец на културата a.k.a НДК или също така Ендекато на културата. Точно така, на него също има посветен печат (number 61a) и той според мен незаслужено си дели един и същ номер с друга забележителност Национален музей „Земята и хората“. Come on, колко от вас знаят къде е freakin’ музей „Земята и хората“ и колко за legendary НДК. Има нещо симптоматично в това, че двата най-популярни символа на София са християнския храм „Св. Александър Невски“ (за него some other time) и апотеозът на комунистическата мегаломания НДК.  However Дворецът е с впечатляващите размери от  18 300 м², висок е 51м състои се от 8 етажа и 3 подземни нива, включващи 13 зали и 55 конферентни помещения с капацитет от 100 до 4000 места. НДК е построен по инициатива на дъщерята на тогавашния комунистически лидер Тодор Живков – Людмила. През 70-те години на миналия век тя е нещо като министър на културата и подготвя мащабни чествания на 1300-годишнината от създаването на България, която се пада през 1981г. Първата копка е направена на 25 май 1978г. а строежът е завършен само след 3 години, точно за честванията. Строителството на този бетонен мастодонт е останало в градския фолклор на София, с всички скандали покрай него, недоволството на много известни личности, но също така и със самоинициативата на хората и паричните дарения, които са правили софийските comrades. НДК е най-големият конгресен център в Югоизточна Европа, печелил е редица награди за дейността си, в залите му са се изявявали легенди като Хосе Карерас и Стинг. За построяването на this building са били нужни 335 000 м³ бетон и 10 000 тона метални конструкции. Actually приблизително толкова желязо е било нужно и за построяването на Айфеловата кула, друг пример за демонстрация на икономическа и държавна мощ, който обаче с годините е brand-нат като център на романтичната любов. Well и НДК си има Мост на влюбените, но if we have to be fair не може да се сравнява с популярността на Айфеловата кула. Interesting fact е, че срещу построяването на Айфеловата кула също е имало сериозно недоволство при това от известни интелектуалци като Александър Дюма-син и Ги дьо Мопасан. However, когато кулата е била построена именно Мопасан е бил един от най-редовните клиенти в ресторанта в основата й. Когато хората го питали, защо идва толкова често тук, той отговарял, че това е единственото място в Париж, от което bloody кула не се вижда. Whatever, поводът да посетя НДК миналият weekend беше не само да получа печат, а и да присъствам на едно от най-популярните събития в културния живот на София last years – Софийски международен панаир на книгата.  It was amazing! Толкова много хора, толкова много книги и всички са събрнаи в тази огромна сграда именно заради любовта им към четенето. If I have to be fair прекалено много хора и прекалено много издателства, но пък поводът е наистина добър. Накупихме си страшно много книги, с намалени цени, които преди това са били изкуствено завишени ( fair enough все пак това е сбирка на търговци никой не бива да си прави илюзия, че са се събрал итам, за да губят пари). Also успях да се сблъскам със страшно много хора, да ме настъпят адски много teenagers и да ме прередят uncounted брой баби. Също така, обаче upgrade-нах си поведението при придвижване сред тълпи. Открил съм, че тук в България колкото и да те бутат с лакти и да те настъпват или пък ти да го правиш, в момента в който заговориш на English и хората се отдръпват учтиво и ти правят път. Long live традиционното българско гостоприемство. One thing ми направи, обаче сериозно впечатление на този панаир. В България, mates живеят невероятно много писатели. Не, не говоря за класическите автори, които са оставили незаличимите си следи в хилядолетната литературна история на тази ancient страна. Става въпрос за съвремени, модерни писатели. Literally всяко второ заглавие беше на някой „млад талант“ от български произход, които е издал я феноменлен роман, я разтърсващ сборник с разкази или пък просто е събрал мислите си и ги е визуализирал под формата на няколко кубика отсечени дървета, превърнати в хартия. Напрваих си труда да погледна малко статистика. Около 9000 книги са издадени last year в България с общ тираж над 9 млн. Бр. 7200 от тях са написани на български език, а най-големият процент от тези писания са в раздел „художествена литература за възрастни“.  Do you understand mate, в тези 2400 книги с литература на български не влизат безбройните детски книжки с картинки, които заливат книжарници и магазини а хранителни стоки. Nope! Става въпрос за „сериозна“ българска литература. Дори учебниците в България издадени миналата година са почти тройно по-малко като заглавия. In other words, както казват старите лондонски мъдреци: „Чукча не читател – чукча писател!“ However трябва да признаем, че според тиражите  учебниците са 7 пъти повече от романите, което от една страна е успокояващо, но от друга излиза, че новите български писатели с „разтърсващи романи“ и „вълнуващи разкази“ издават средно по 350 бройки от творенията си. Четирикратно по-малкото художествени произведения преведени от чужд език в България пък са с почти същия общ тираж като българската литература. Тоест в България има адски много писатели, но техните книги реално не ги четат особено много хора. Погледнах и статистиката в EU. Според нея българите представляват 1,6% от общото население на Европейския съюз, а са издали 2% от всички книги в Общността. Тоест около 20% повече графомани на глава на населението има в тази страна. I don’t know mate, това наводняване на книжния пазар с новоизлюпени романисти нещо не ми изглежда нормално. Поне от пазарна гледна точка. При всички случаи, обаче Националния дворец на културата миналият weekend беше претъпкан с култура. На алеите и в парка пред НДК пък беше пълно с хора решили да се порадват на последните sunny days за годината. In other words, Националния доврец на културата наистина си изглеждаше като дворец, при това пълен с щастливи хора. Well, в Айфеловата кула наистина е много романтично и много подходящо да предложиш брак на любимата си, but nothing more. В НДК от друга страна, освен да предлагаш брак можеш да правиш и много други полезни и приятни неща. I think, че това са едни много добре оползотворени 10 хил. тона желязо.  PS. Ако по някаква случайност сте прочели историята дотук и имате желание да видите и други от моите истории, можете да го направите на Фейсбук-страницата ми:", "date": "2019.12.19", "title": "Британският бежанец: НДК - Айфеловата кула на България"}
{"url": "https://www.monitor.bg:443/bg/a/view/sriv-na-gugyl-blokira-balkanite-183860", "text": "Мегасрив на търсачката Гугъл блокира Балканите. Милиони потребители имаха затруднения в интернет заради проблемите с Гугъл и Ютюб. От Гугъл проверяват причините за разпадането на връзката. На карта на сайта   се вижда къде са били усетени най-сериозните проблеми. Към обед състоянието на връзката на Балканите беше по-добро. Българските телекоми потвърдиха проблема.", "date": "2019.12.19", "title": "Срив на Гугъл блокира Балканите"}
{"url": "https://www.monitor.bg:443/bg/a/view/rysel-krou-kroi-biografichen-film-za-marko-pier-uajt-183838", "text": "Актьорът Ръсел Кроу се е нагърбил с тежката задача да напише сценарий, да режисира и да се снима в биографичен филм за известния британски кулинар Марко Пиер Уайт. \"Тъкмо подписах споразумение. Ръсел освен това ще изиграе третия или четвъртия Марко. Аз съм почти на 60, така че във филм за живота ми няма да има само един Марко. Ако някой в Холивуд трябва да ме изиграе, това е Ръсел\", сподели самият Марко пред в. Daily Mail. Проектът всъщност се подготвя от пет години, като преди това за режисьор беше спряган Ридли Скот, а за изпълнител на главната роля - Майкъл Фасбендер или Том Харди. Заради близкото си приятелство с Кроу обаче Уайт реши да заложи на него за осъществяването на проекта. уточни Уайт. Припомняме, че Марко се прочу през 90-те години, когато едва 24-годишен става главен готвач на лондонския ресторант \"Харвис\". Екипът му включва друг известен кулинар към днешна дата - Гордън Рамзи. През 1995-а, когато е едва на 33, Марко Пиер Уайт става най-младият главен готвач, удостоен с три звезди от \"Мишлен\".", "date": "2019.12.19", "title": "Ръсел Кроу крои биографичен филм за Марко Пиер Уайт"}
{"url": "https://www.monitor.bg:443/bg/a/view/chetiri-ot-golemite-proizvoditeli-v-tyrga-za-novi-lokomotivi-na-bdj-183856", "text": "„Бомбардие транспортейшън“ ГмбХ, ДЗЗД „Сименс Трон”, консорциум „Екселор-Е.Л.“ и ”Щадлер рейл Валенсия“ С.А са кандидатите, подали заявление за участие в процедура: „Доставка и гаранционна поддръжка на 10 броя новопроизведени магистрални електрически локомотиви за нуждите на „БДЖ - Пътнически превози” ЕООД”. Това стана ясно на официалното отваряне на заявленията за участие, подадени в обявения срок. Проявеният интерес от страна на водещи компании в производството на подвижен жп състав е добър знак при полагането на усилия за повишаване устойчивостта и качеството на предлаганата услуга от „БДЖ - Пътнически превози“ ЕООД. Прогнозната стойност на поръчката е 57 501 402.00 лв. без ДДС, като след разглеждане на документацията на подалите заявления участници, процедурата ще продължи на етап подаване на технически и ценови оферти. Планираното приключване на поръчката е до края на март 2020 г., а предполагаемата доставка на първите нови локомотиви е до 18 месеца след подписването на договора.", "date": "2019.12.19", "title": "Четири от големите производители в търга за нови локомотиви на БДЖ"}
{"url": "https://www.monitor.bg:443/bg/a/view/andrea-s-dan-balan-ne-sme-gadjeta-183839", "text": "Поп-фолк дивата Андреа тушира наскоро появилите се слухове, че е превъзмогнала Кобрата с нова страстна връзка и то с популярния си колега Дан Балан. Отричането на фалшивата новина тя направи с текст на английски, придружен към нейна снимка в социалните мрежи. „Независимо колко съм скандална в моите видеоклипове и в снимките си, сърцето и душата ми са различни. Винаги съм търсила нещо истинско и значимо, което да запълни сърцето ми. Мразя клюките, независимо от имиджа ми. Пак бях завлечена в такава и искам да изясня нещата. Да, познавам Дан Балан, но и съм се свързвала с него само относно музикални проекти“, написа изпълнителката на „Неблагодарен“. Припомняме, че малко преди „да обвържат“ певицата с Балан, жълтите медии събщиха, че Андреа е рестартирала връзката си с Кубрат Пулев. Това също се оказа невярно.", "date": "2019.12.19", "title": "Андреа: С Дан Балан не сме гаджета"}
{"url": "https://www.monitor.bg:443/bg/a/view/otvarjat-intenzivnoto-otdelenie-na-pedatrichnata-bolnica-do-20-januari-183859", "text": "Интензивното отделение на Педатричната болница в София ще бъде отворено след ремонт до 20 януари. Това съобщи здравният министър Кирил Ананиев по време на седмичния парламентарен контрол на въпрос, внесен от група народни представители от „БСП за България”. Министърът допълни, че в момента се търсят да бъдат назначени двама леари – анестезиолози, за да бъде попълнено отделението. Преди месец, след смъртта на 3-годишното момче Александър стана ясно, че там тези специалисти са дефицит и се канят на почасова работа лекари от други лечебни заведения. От 27 ноември децата, които се нуждаят от интензивно лечение се приемат в  „Пирогов“, Национална кардиологична болница и Александровска болница, поради липсата на  анестезиолози в Педиатрията. Здравният министър обяви, че в момента в отделението се извършва планов ремонт, който трябва да приключи до обявената от него дата, а паралелно с това се водят и преговори с двама анестезиолози, които да се включат в екипа, за да бъде осигурена работата на интензивния сектор. По думите на министър Ананиев предстои да бъде направена промяна на  регистрационния режим в лечебното заведение. Спешните пациенти, след като бъдат записани в медицинския журнал на регистратуата, ще получават картонче в червен цвят, а плановите – бяло.  При повикване от лекаря с предимство ще бъдат тези с червеното картонче. „Проблемите са много сериозни. Този случай е само върхът на айсберга на системните проблеми в здравеопазването. Това заяви по време на контрола депутатът от ДПС д-р Нигяр Джафер, имайки редвид случая с 3-годишното дете, което почина на 14 ноември, след като родителите му го водиха в три болници. - Отговорът с клишета, че има стратегия, че има правителствена програма и решения, по които се работи, няма да помогнат. Стратегии може да има, програма може да има, но няма единна информационна система”, допълни д-р Джафер и посочи катовъзможност за решаване на проблемите в здравеопазването въвеждането на електронната здравна карта.  „Ако имаше такава, щеше да е ясно къде е ходило детето, какво му е изписано, кой и в колко часа го е прегледал. Ако имаше единна информационна система, станала легендарна вече, щеше да е ясно и кой ще носи отговорност“, заяви народният представител д-р Джафер. По думите  й в България има „прекрасни лекари“, но „лошо здравеопазване“.", "date": "2019.12.19", "title": "Отварят интензивното отделение на педатричната болница до 20 януари "}
{"url": "https://www.monitor.bg:443/bg/a/view/niki-iliev-se-vryshta-kym-teatyra-v-roljata-na-otec-eredija-183831", "text": "Ники Илиев се завръща към театралната сцена с култовата роля на отец Ередия от „Осъдени души“ на Димитър Димов, продукция на Шуменския театър „Васил Друмев“, научи „Монитор“. Драматизацията и постановката са на бащата на Ники – известния театрален режисьор Бойко Илиев, а премиерните представления в София ще бъдат на 30 и 31 януари 2020 г. в Нов театър – НДК. Бойко Илиев и преди е правил спектакъл по емблематичния роман на класика, който с успех се игра доста сезони на камерната сцена в Народния театър, но скоро след като стана директор на първата ни трупа, Мариус Донкин го свали от афиша. Тогава в главните роли на целомъдрения католически мисионер Ередия и британската аристократка Фани Хорн бяха актьорите Христо Чешмеджиев и Емануела Шкодрева. В новата версия на Ники Илиев в образа на Фани. Любомир Ковачев пък ще е французинът д-р Жак Мюрие. „Повече от 10 години не се бях качвал на сцената и сега бях доста учуден от предложението на директора на Нов театър и мой баща“, с шеговито намигване обясни за „Монитор“ Ники Илиев. „Не съм имал намерение да се връщам към театъра, не го чувствах като призвание, така че бях доста колеблив в началото. Но преклонението към класиката и това, че спектакълът ще бъде направен с цялото уважение към текста на Димитър Димов и към епохата на 30-те, когато се развива действието, ме убедиха. Това е чест за мен и можете да бъдете сигурни, че не подхождам лековато към задачата си“, подчерта красивият актьор, който вече е и режисьор на няколко успешни филма. Последните му изяви на сцена бяха като княз Мишкин в „Идиот“ по Достоевски, войника в „Кожа и небе“ от Димитър Динев и Влюбения от „Рейс“ на Станислав Стратиев в Народния, но те датират отпреди десетилетие. Илиев сподели, че като Ередия, но в навечерието на репетициите за спектакъла не смее да го гледа, да не би да започне несъзнателно да имитира играта на магнетичния поляк. В момента Ники продължава да пътува из страната с последния си режисьорски филм „Завръщане“, който според последните статистики се очертава като най-гледаната БГ продукция за отиващата си година – от края на октомври, когато заглавието направи премиерата си, то е изгледано от над 87 хиляди зрители. Скоро предстоят и прожекции в чужбина – пред българските общности във Виена, Франкфурт, Хамбург, отвъд Океана – в Чикаго и др. Филмът ще бъде представен от агента на Илиев за Германия и на филмовия пазар в рамките на „Берлинале“.", "date": "2019.12.19", "title": "Ники Илиев се връща към театъра в ролята на отец Ередия  "}
{"url": "https://www.monitor.bg:443/bg/a/view/avramova-dyrjavata-shte-glasuva-protiv-poskypvaneto-na-vodata-183851", "text": "Държавата ще гласува \"против\" увеличението на цената на водата. Това заяви министърът на регионалното развитие и благоустройството Петя Аврамова пред Нова телевизия. Тя обясни, че КЕВР има законово право да предлага и приема решения за промени в цените, но такива не са задължителни. Аврамова бе категорична, че няма регламентирано изтичане на вода към промишлени предприятия в Перник, а МРРБ ще заплати подмяната на разваления кран, през който изтичала вода. Относно заключението на прокурор Красимира Минчева, че тя и министърът на околната среда и водите Нено Димов трябва да поемат отговорността за водната криза в Перник, Аврамова увери, че прокуратурата ще получи пълна подкрепа по разследването си, получавайки пълна информация от регионалното министерство и ВиК дружеството. „Ако бъде установена вина, аз мога да нося отговорност. Ако Борисов поиска моята оставка, аз мога да я подам“, заяви тя.", "date": "2019.12.19", "title": "Аврамова: Държавата ще гласува \"против\" поскъпването на водата"}
{"url": "https://www.monitor.bg:443/bg/a/view/doc-atanas-mangyrov-ne-trygvajte-na-pyt-po-praznicite-ako-deteto-zapochne-da-se-razboljava-183830", "text": "- Родителите обикновено се паникьосват най-много, когато детето вдигне температура. Важно е да се знае, че мерки трябва да се вземат както при много висока, така и когато е малко над 37 градуса. Затова, когато по празниците се тръгва на път, необходимо е да се вземе лекарство за сваляне на температурата за деца. В никакъв случай не бива да им се дават прахчета, каквито пием ние, възрастните, защото те съдържат парацетамол, а тази съставка е изключително тежка за тях. - Сънливост, но при някои и загуба на съзнанието. Точно затова лекарствата за сваляне на температура за деца са различни от тези за възрастни. - Храната не бива да е тежка. В менюто трябва да се включат повече плодове и сокове, както и да се пие повече вода. Пилешката и телешката супа много помагат. - Когато човек е болен, той е дехидратиран. Течността на супата и солта в нея подпомагат възстановяването на електромагнитния баланс. Когато пък става дума за нещо вкусно, лекарството – супа в случая, е точно на място. - Ако детето започне да повръща, не бива да му се дават хапчета за спиране на повръщането. То трябва да се остави да изкара всичко, което му тежи, и да поспи, за да се успокои. В такъв момент не бива да му се дава нищо за ядене, защото дразненето ще продължи и повръщането няма да спре. Не бива да яде дори солети, просто да се остави за известно време. - Но това може да доведе до обезводняване. Какво да се прави тогава? - Течности може да му се дават едва когато то се е успокоило и няма опасност да върне всичко, което му е дадено. След това може да му се дава малко вода, чай, супа. Ако повръщането е било много и продължително, редно е да му се даде специален разтвор за орална рехидратация, който се продава в аптеките, за бързо възстановяване на водния баланс в организма. Препоръчвам на родителите да си набавят такъв разтвор, както и сиропи за сваляне на температурата, и всички лекарства при евентуални заболявания, когато тръгват на път с децата, тъй като по празниците в малките населени места не навсякъде има отворени аптеки. Човек за да спре да повръща, трябва да се нормализира водният баланс в организма му. Това става или през устата, или като се сложи на системи, което означава болнично лечение. - Ако семейството е още вкъщи, когато се появят симптомите, въобще да не тръгват на гости или на пътуване и да се потърси педиатър. - Няма по-малко и повече опасна кашлица. Появи ли се, независимо каква е, значи има възпаление на дихателните пътища. Редно е детето да бъде преслушано, за да се установи дали става дума за горните или за долните дихателни пътища, за да се вземат мерки и да не се стигне до бронхопневмония. Редно е преди празниците родителите да се поинтересуват с кой медицински център техният джипи или педиатър е сключил договор за заместване и да се снабдят с телефона. - Не е толкова лошо, че ваксините са свършили. Досега те винаги оставаха. Но имайте предвид, че тази година има проблем и при самите производители. Затова не бива да се радваме, че има много голям интерес към тях. По данни на регионалните здравни служби миналата година са се ваксинирали 20 606 души, което за население от 7 млн. души е нищожен процент. Все още сме на опашката по имунизация против грип в Европейския съюз. В нашата страна обикновено се доставя голямо количество ваксини, които след това се реекспортират. Причината е, че ако цената на една ваксина тук е около 25 лв., да речем, то в другите страни е 25 евро. Тъй като тази година ваксините са четиривалентни и по-високо технологични, явно има недостиг на противогрипни ваксини не само у нас, но и в световен мащаб.", "date": "2019.12.19", "title": "Доц. Атанас Мангъров: Не тръгвайте на път по празниците, ако детето започне да се разболява"}
{"url": "https://www.monitor.bg:443/bg/a/view/el-klasiko-razocharova-s-nulevo-ravenstvo-183849", "text": "Отборите на „Барселона“ и „Реал“ (Мадрид) завъртяха 0:0 в отложен дуел от десетия кръг на Ла Лига. Гостите от Мадрид нагледно имаха преимущество, особено през първата част. Това е първо Ел Класико без гол от 17 години насам. След ремито двата тима остават на върха в Примера, като “лос кулес” са първи заради по-добра голова разлика. От „Реал“ на два пъти имаха претенции за дузпи. Според съдийските анализатори на Marca и AS дузпите са кристални. Въпросът е защо ВАР не прегледа ситуациите. В крайна сметка двата тима не успяха да се излъжат, като остана впечатлението, че домакините трябва да са по-доволни от равенството, след като по-трудно противодействаха на своя съперник.", "date": "2019.12.19", "title": "Ел Класико разочарова с нулево равенство"}
{"url": "https://www.monitor.bg:443/bg/a/view/sacheva-deca-v-bylgarija-ne-se-otnemat-zaradi-bednost-183852", "text": "Има много теми, които в момента са отворени. Имам да върша работа, не се занимавам с ретроспекция на миналото. Това заяви настоящият социален министър Деница Сачева пред bTV на въпрос какво е наследството на Бисер Петков. Тя призна, че е нямала много време за адаптация, но вече е в работен режим и е запазила досегашния екип от гледна точка на политическите зам.-министри. Запитана за мнението й за бившия социален министър, Сачева поясни, че Петков е добър експерт. По нейни думи обаче политическата работа изисква не само да се намерят най-добрите решения, но и да се направи така, че те да бъдат приемани, за да могат да бъдат реализирани. Относно Закона за социалните услуги социалният министър бе категорична, че той не се отнася до семействата и семейните отношения. Тези теми от години се регулирали от други закони. Тя увери, че в Закона за социалните услуги не се въвежда нищо ново в това отношение, единствената промяна относно дефиницията на дете в риск била, че от дефиницията е извадено дете с увреждане, защото то не можело веднага да бъде поставено като дете в риск. По тази причина според нея няма разумно основание да се водят протести именно с искане за отмяна на това антисемейно законодателство. Създаде се психоза относно отнемането на деца, антисемейните политики, които категорично твърдя че правителството не провежда, заяви Сачева. Тя поясни, че социални услуги се провеждат у нас от 15 години, като те се изпълняват от общините. Само 15% от тези услуги се провеждали от неправителствени организации по нейни думи. Запитана защо тогава Законът за социалните услуги се отлага с 6 месеца, Сачева подчерта, че при толкова голямо обществено недоверие и най-доброто политическо решение не може да бъде въвеждано насила, а трябва да има пълното убеждение на обществото, че този закон се прави в негова полза, а не против него. Социалните работници не отнемат деца, те ги връщат в семействата, категоричен бе социалният министър. Тя посочи, че за миналата година социалните работници са работили с над 1300 деца, за да не бъдат те изоставени от семействата си. Относно случая в Балша Сачева обясни, че там има съдебно решение за връщане на детето и от дни социалните работници правят опити да върнат детето на майка му. Тя обаче ги уведомила, че в момента няма адрес, на който да го приеме. Деца в България не се отнемат заради бедност, подчерта социалният министър и поясни, че в случая с детето от Балша основанията не са били липса на доходи. По нейни думи основен фактор за отнемане на деца у нас са не битовите условия, а ситуациите, които застрашават живота и здравето на децата и възпрепятстват развитието им. Сачева изтъкна, че политиката държавата е детето да остава в семейството. Относно случая с децата от Кардам, чиято майка изчезна, тя обясни, че в момента децата са настанени при баба си и по този начин остават в разширеното семейство. Дори когато има дете в риск, то не се извежда незабавно извън семейната среда. Може да бъде настанено на първо място при близки и роднини и едва когато има отказ от тях, се извежда на друго място, поясни Сачева. Тя бе категорична, че няма риск социалните закони да се превърнат в печеливш бизнес за НПО-тата. По нейни думи общият бюджет на социалните услуги е 294 млн. лева, като те включват домове за възрастни хора, дневни центрове за деца с увреждания и грижи за бездомни хора. Тя съобщи, че центърът за деца с увреждания, за койтото Би Би Си направи разследване, ще бъде затворен от 1 февруари. По темата за болничните Сачева посочи, че незаплащането на 1 до 3 дни е практика в 13 държави. В България това по нейни думи не е практика, което доказвало, че сме доста социална държава. Само за 8 месеца сме платили над 400 млн. лева за болнични, изтъкна тя. Относно втория стълб от пенсията Сачева обясни, че все още няма категорични разчети и предстоят срещи с Асоциацията на пенсионните дружества, КФН, работодатели и синдикати. Тя подчерта, че близо 1,2 млн. пенсионери вече трябва да са получили коледните си добавки и напомни, че от 1 юли догодина минималната пенсия става 250 лв. и 800 000 души ще получат допълнително увеличение на пенсиите. Запитана дали ще се случи очакването, че вторият стълб от пенсията ще допълни първият, тя посочи, че в момента у нас много хора умишлено се осигуряват под прага на минималната работна заплата. Преди да получим максималния размер, трябва да дадем максималния принос, категорична бе тя.", "date": "2019.12.19", "title": "Сачева: Деца в България не се отнемат заради бедност"}
{"url": "https://www.monitor.bg:443/bg/a/view/ivan-geshev-konstitucionnijat-debat-e-politika-183853", "text": "Дебатът за конституционни реформи е политически, той има политически цели. Към момента аз не съм чул конкретни и юридически идеи, които да бъдат обсъждани. Не съм наясно какъв е предметът на този дебат, заяви пред БНТ новият главен прокурор Иван Гешев. „Ако е за място на прокуратурата, тази тема се повдига от дълги години. Тя е решена с едно конституционно решение. Този проблем може да бъде решен само с Велико Народно събрание. Моето лично мнение, а съм сигурен и за цялата прокуратура, че ще бъде против това прокуратурата да бъде извън съдебната власт. И ще обясня защо. Защото тогава ще отиде към изпълнителната власт и приключваме с въпроса за независимостта на всеки един прокурор. И няма да ме питате – как ще устоите на политически натиск. Този политически натиск ще бъде ежедневие”, заяви Гешев. Той е убеден, че поема една прокуратура, която е в добра кондиция, която е подредена и има административен капацитет. „Няма структура и организация, която да е без проблеми. Въпросът е всяка структура, организация и институция да решава собствените си проблеми, а да не прехвърля отговорността за тях на други. И, както казах при встъпването си, ние знаем, че не сме безгрешни и затова няма първи да хвърлим камък. Ще се насочим към решаване на собствените си проблеми, а няма да ги прехвърляме на други”, заяви още Гешев. Проблемите, по думите му, са от различно естество. Най-сериозният краткосрочен проблем, който той изтъкна, е формирането на екип. „Защото от създаването на екип, който има общи цели, който работи заедно, а не поотделно, и който има общи идеи и виждания за развитието на прокуратурата, зависи много. Никой еднолично, и главен прокурор включително, не може да управлява каквато и да е структура и организация”, добави той. „Мен най ми се иска след тези 7 години ситуацията с битовата престъпност да седи по различен начин. Да не гледаме по телевизията как се убиват възрастни хора, които са дали живота си и труда си за изграждането на тази държава, как ги палят в къщите им”, коментира обвинител номер едно. Той изрази надежда да говорим по-малко за корупция и прокуратурата да излезе по-силна от неговия мандат.", "date": "2019.12.19", "title": "Иван Гешев: Конституционният дебат е политика"}
{"url": "https://www.monitor.bg:443/bg/a/view/ronaldo-osiguri-pobeda-na-uve-sreshtu-sampdorija-183850", "text": "„Ювентус“ победи „Сампдория“ с 2:1 като гост в мач от 17-и кръг на италианското първенство. Мачът се проведе на стадион “Луиджи Ферарис” в Генуа пред 23 100 фенове. Пауло Дибала даде преднина на гостите в 19-ата минута, а домакините успяха да изравнят в 35-ата с гол на Джанлука Капрари. В самия край на полувремето бе точен Кристиано Роналдо, който се разписа в пети пореден мач. Повече голове в срещата не бяха отбелязани и „Ювентус“ си тръгна с трите точки. Тимът на Роналдо е лидер в класирането с 42 точки, а „Интер“ е втори с 39 и е изиграл един мач по-малко. Вратарят на „Ювентус“ Джанлуиджи Буфон излезе титуляр срещу „Сампдория“ и записа своя мач №647 в Серия А, като се изравни по този показател с рекордьора Паоло Малдини.", "date": "2019.12.19", "title": "Роналдо осигури победа на „Юве“ срещу „Сампдория“"}
{"url": "https://www.monitor.bg:443/bg/a/view/bylgarskata-obshtnost-v-bukuresht-otnovo-shte-ima-svoj-hram-183854", "text": "Българската общност в Букурещ ще има свой православен храм и той ще се казва „Свети Йоан Рилски“. Това съобщи Русенският митрополит Наум, който е председател на неправителствената организация, създадена за построяването на църквата. В румънската столица е определен терен с площ 2500 квадратни метра, на който ще се построи храмът и културен дом за нуждите на нашата общност. Според митрополита е напълно възможно първата копка да бъде направена през май идната година. Идейният проект е готов и е дело на архитектурно бюро „Томалевски“. Изготвя се техническият проект и се очаква работата по него да приключи до януари-февруари 2020 г., уточни митрополитът. Предстои да се разреши въпросът с финансирането, като очакванията са нашата държава да подпомогне строителството на храма. Имало готовност за дарения и от български фирми, които работят в Румъния. Българската общност в Букурещ посещаваше църквата „Свети пророк Илия“ – Хан Колця, където службите се извършваха и на румънски, и на български език. През 2009 г. обаче бе забранено служенето на български език.", "date": "2019.12.19", "title": "Българската общност в Букурещ отново ще има свой храм"}
{"url": "https://www.monitor.bg:443/bg/a/view/sled-8-godini-tymnina-toka-svetna-v-doma-na-bedno-semejstvo-ot-blagoevgradskoto-selo-gylybovo-183855", "text": "След 8 години тъмнина, за което “Монитор“ подробно разказа преди около месец, токът светна в дома на бедно семейство от благоевградското село Гълъбово, община Белица. Освен с електричество, бедстващото семейство на 70-годишния многодетен баща Мустафа Шайгов имат нова дограма, ремонтиран покрив и укрепен вход към къщата в планинското селце Гълъбово, което се намира високо в Западните Родопи. Мустафа и четирите му деца ще спят вече на топло. Коледната приказка за Шайгови се случва благодарение на местния дарител Муса Гагъм, неговия дядо и близки приятели, които се включиха в благородната инициатива. Мустафа Шайгов е болен от години, а жена му го е напуснала отдавна, оставяйки на грижите му всички деца. Големите вече работят понякога, а малкият син е в 8-и клас. Училището е в съседното село Бабяк, но дотам тийнейджърът се придвижва пеш, или когато има пари с автобус. Преди месеци покривът на къщата им протекъл, много от прозорците били без стъкла, нямат вода, а ток нямали от 8 години. Хора от селото решили да помогнат, а Муса Гагъм е сред организаторите на кампанията по набиране на средства за семейството. Анонимен дарител платил 1000 лева за помощта. \"Събраха се пари от дарители от цяла България. От общината се дари дървеният материал и мушамата за покрива, а приятели на кмета Радослав Ревански пратиха техника, лаптопи, телефони. Благодаря на всички за оказаното съдействие\", разказа секретарят на община Белица Иляз Дагонов. Малкият сирийски бежанец Фирас, който с родителите си живее в близко село от няколко години, дари на бедното семейство паричките, които е спестявал в касичка, които родителите са му давали всяка сутрин за закуски в училище. \"От нашата религия е на бедните да помагам. Дадох на Муса. И пак ще събирам\", казва малкият Фирас.", "date": "2019.12.19", "title": "Токът светна в дома на бедно семейство от Гълъбово след 8 г. тъмнина"}
{"url": "https://www.monitor.bg:443/bg/a/view/evropa-nostra-pozdravi-vejdi-rashidov-za-roljata-mu-v-opazvaneto-na-kulturno-istoricheskoto-ni-nasledstvo-183842", "text": "\"Европа Ностра\" - най-голямата организация за културно наследство в Европа, поздрави председателя на парламентарната Комисия по културата и медиите Вежди Рашидов за изключителната му роля в опазването и популяризирането на наследството и културата на България. “Благодарение на направеното от Вас съвременният човек може да се пренесе в богатствата на една древна история като се разходи на Ларгото или като разгледа уникалния археологически музей в некропола под храма “Света София”, тези два обекта и още десетки други събират възхищението на безброй посетители”, с тези думи вицепрезидентът на \"Европа Ностра\" Пийт Яспърт се обърна към Вежди Рашидов на вчерашната им среща в Народното събрание. Двамата разговаряха за усилията на европейските страни и на неправителствените организации за опазването на културното наследство на най-стария континент. Яспърт приветства и идеята на Вежди Рашидов България да е домакин догодина на среща на председателите на комисиите по култура на парламентите на страните членки на ЕС, за да обсъдят изработването на общ европейски стандарт за борбата с нелегалния трафик на артефакти и с фалшифицирането на произведения на изкуството. Друга тема, която засяга и европейските държави, е преодоляването на проблема с фалшивите новини. ", "date": "2019.12.19", "title": "\"Европа Ностра\" поздрави Вежди Рашидов за ролята му в опазването на културното наследство"}
{"url": "https://www.monitor.bg:443/bg/a/view/hayes-y-v-sofija-se-ochertava-naj-posetenijat-koncert-na-grupata-183787", "text": "Единствената българска банда, която живее и твори зад граница – Hayes&Y, ще посрещнат Нова година у нас с мини турне от три клубни концерта в страната. Момчетата, в който се влюби радио BBC, ще направят най-големия си до сега концерт в София на 28 декември в клуб Music Jam. След това ще продължат към Бургас на 29 декември в клуб “Барбоса” и в Пловдив на 30 декември в Bee Bop Café. Четворката от Манчестър ще донесат и най-новия си сингъл Disaster, който ще изпълнят пред родна публика за първи път. Песента излезе официално през ноември и отзивите на феновете и на критиката и у нас, и на Острова са отлични. Ето какво разказаха пред „Монитор“ за предстоящото си връщане в родината и новата музика. - За нас винаги е много приятно да свирим в България, публиката ни всеки път ни посреща невероятно и е все по-многобройна. Вече няколко години подред имаме концерти в празничния период и се стараем да съчетаем ангажиментите на групата с възможността да прекараме време със семействата и приятелите си. - Да, винаги се стремим да имаме нови песни и да носим по нещо ново в сета си, правим всичко възможно това да се случва все по-често. Целта ни е всеки наш концерт да е различен от предходния и да представим нови неща пред феновете ни. - В това отношение сме доста организирани и мислим винаги няколко месеца напред, с идеята какво искаме да се случи през тях. Поставяме си строги срокове и това ни помага да организираме работния процес и усилията ни винаги са насочени към нещо определено. - Надяваме се, че е така - мястото на концерта е неделима част от изживяването, всеки клуб носи своя собствен дух. Music Jam е сравнително нов и предлага страхотни възможности откъм звук и мултимедия, от които ние ще се възползваме максимално. За първи път ще свирим там и това се очертава да е най-посетеният самостоятелен концерт на групата. - Мащабите на сцената тук са доста големи спрямо България, напредваме с малки крачки и всеки наш концерт е все по-посетен. Решени сме да постигнем още много на местно ниво, необходими са време и много усилия, но вярваме, че сме на прав път. - Disaster винаги се приема много добре от хората, когато я свирим на живо, това беше и причината да я изберем за следващ сингъл. Успяхме да стигнем до доста медии на Острова, които отделиха внимание на парчето, както и на видеоклипа към него. - Наскоро надминахме 1 милион стрийма в платформата Spotify, което е страхотно постижение за нас. Всяка стъпка напред ни радва и ни води към следващата цел. - Предвидили сме доста нова музика, очаквайте и нещо по-нестандартно от нас в самото начало на годината.", "date": "2019.12.19", "title": "Hayes&Y: В София се очертава най-посетеният концерт на групата"}
{"url": "https://www.monitor.bg:443/bg/a/view/prof-valentin-kazandjiev-sled-20-godini-sofijskoto-pole-shte-e-jitnicata-na-bylgarija-183835", "text": "Без сняг за Коледа, ще е слънчево и топло, казва в интервю за \"Монитор\" ръководителят на секция „Агрометеорология“ в НИМХ - Категорично мога да заявя, че не се очаква сняг по Коледа. Дори ще бъде топло и слънчево през деня. Нощите ще бъдат хладни. Температурите в отделни райони на страната дори може да достигнат 15 - 18 градуса. Дългосрочната прогноза все още не е готова и не мога да дам конкретен отговор за периода след коледните празници. - Сами виждате, че е по-топъл, отколкото трябва за сезона. Лошото е, че имахме едно продължително близо пет месеца сухо време, което се отрази неблагоприятно на земеделието - както на едногодишните култури, така и на трайните насаждения. Засушаването оказа негативно влияние и върху водоснабдяването. Освен Перник има и други места на воден режим. Така че освен че декември е топъл, е и по-сух. Въпреки че в края на ноември имаше една тенденция да повали малко, сега отново сме изправени пред ситуация, в която не се очакват валежи. - Засега това няма да има негативен ефект върху културите, независимо от всичко есенните са в относителен покой. При тях не протичат физиологични процеси, няма фотосинтеза. Така че не се очаква да настъпят някакви съществени промени в тяхното състояние. Но това се отразява пагубно върху размера на водните запаси в почвата, тъй като есенно-зимният период е на влагонатрупване. По този начин през пролетта културите имат достатъчно водни запаси в почвата и може да протичат физиологичните процеси в тях. Към момента ситуацията е неблагоприятна, но се надявам, че все още нищо не е загубено. Няма вероятност да бъдат нанесени непоправими щети, но ако времето продължи да бъде такова, последиците ще бъдат в края на зимата и в началото на пролетта. Така че докато сега правим прогнози, тогава ще даваме диагнози. - Категорично за коледните празници сняг няма да има. За Нова година и януари предстои уточняване до няколко дни. - Ние го доказахме отдавна. Ако направите статистика, ще видите, че за последните 19 години повече от половината са с топли зими. Така че от изключение това започва да се превръща в правило. Засега зимата е много по-топла. Според данни от изтеклата седмица средните денонощни температури в цялата страна са по-високи от нормата с между 1 и 3 градуса. А в районите на Шабла и Варна - с 4 - 5 градуса. - Колкото и да не ни се иска да признаем тази истина, това вече е невъзвратим факт и времето поне в северното полукълбо и най-вече в Европа и в европейската част на Азия действително се променя. Особено в северните ширини, където справедливо се изтъква топенето на ледниците, вече се наблюдава промяна и в баланса на биоразнообразието. Изчезват някои характерни типове растителност, разпространени само след 55-ия паралел на планетата. Това са ниските растения като лишеи, мъхове, брезите, които са като храстчета, след 55-ия паралел вече стават дървета. Ландшафтът се променя. - Тук искам да уточня нещо. По медии бяха цитирани не дотам коректно изследвания, проведени в Австралия и касаещи травмирането на определени гени, които определят цвета на червените ябълки. Тези гени обаче изискват две неща. Сума от температури под биологичния минимум, а за овощните дървета на нашата географска ширина тя е 7 градуса. Всички температури под тази граница се наричат студови единици. Когато са под 40, възпрепятстват образуването на този ген. Той на практика променя цвета от тъмночервен на розово-червен. Има обаче и още едно друго изискване - температури над 40 градуса. Те ще предизвикат потискане и намаляване на образуването на тези гени, образуващи цвета на ябълките. Така че имаме две граници, които определят червения цвят на ябълките. От една страна, температури под биологичния минимум, от друга - над определен праг положителни температури. Оказва се, че в условията на променящия се климат минималните температури са по-високи, но могат да се натрупат запасните студови единици, а максималните се отместват към неразрешени за овощните насаждения предели. Тоест те са много над биологичния максимум. Над тези температури се наблюдават аномалии, свързани с генетиката, и промени в цвета, размера и други качества на плодовете. Няма изчезващи културни видове, но никой не знае в бъдеще какво може да се случи. - Да, в Сандански, в района на Петрич има цели плантации киви. - По-сладко е и по-вкусно, отколкото вносните. Плодовете не са толкова едри, но за сметка на това са много по-качествени. - Да, но лимони се оглеждаха у нас и преди 30 години. В района около Поморие имаше плантация с лимони, бадеми, киви, но за сметка на някои компромиси. Но се преустановиха тези експерименти и сега се използват сортове, характерни за северните райони. - Наблюденията ми показват, че Добруджа, която е известна като житницата на България, изпитва огромни нужди от вода. Там водата се намира на голяма дълбочина и за да бъде изпомпана на повърхността, се изисква енергия. Също така този район няма интензивни водни течения. Налагат се ограничения върху зърнопроизводството. Ако не се вземат мерки за осигуряване на напояване на културите - дали ще е чрез построяването на нова воднонапоителна система, Добруджа вече няма да бъде житница на страната. Ако трябва да разчитаме само агроклиматични ресурси, най-подходящ район за отглеждане на пшеница ще се окаже Софийското поле. - Става дума за следващите 20 години. Стигнали сме до такова положение, че без помощта на човека нещата няма да се променят. Завършил е Лесотехническия университет Работил е в системата на горите От 1980 година след конкурс работи в НИМХ Там кариерният му път е от младши научен сътрудник до професор в секция „Агрометеорология” на националния институт", "date": "2019.12.19", "title": "Проф. Валентин Казанджиев: След 20 години Софийското поле ще е житницата на България"}
{"url": "https://www.monitor.bg:443/bg/a/view/vijte-kakvo-vreme-ni-ochakva-dnes-183845", "text": "Днес на места в равнините и низините ще има мъгла. Ще бъде почти тихо. Минималните температури в повечето райони ще бъдат между минус 1 и 4 градуса, а максималните ще останат в широки граници - от 8 до 10 градуса в местата с по-трайна мъгла до 17- 18 градуса в по-високите части от страната, в София около 11 градуса. Над Черноморието ще има разкъсана висока облачност, преди обяд на места по южното крайбрежие с намалена видимост. Ще духа слаб вятър, предимно от запад-югозапад. Максимални температури на въздуха: 14-15 градуса. Температурата на морската вода е 12-13 градуса. Вълнението на морето ще бъде 2-3 бала Над планините също ще има разкъсана седна и висока облачност, без валеж. Ще духа слаб до умерен южен вятър. Максималната температура на височина 1200 метра ще е около 15 градуса, на 2000 метра - около 10. В петък ще се повишат сутрешните температури, дневните в Западна България слабо ще се понижат. На изток, където ще духа слаб до умерен югозападен вятър, ще останат до 14-16 градуса. На отделни места в югозападните райони е възможно да превали слабо. В събота облачността ще бъде предимно значителна, на отделни места, главно в западната половина от страната ще превали дъжд, над 1500 метра - сняг. Вятърът ще се запази югозападен, в Източна България умерен и силен.", "date": "2019.12.19", "title": "Вижте какво време ни очаква днес"}
{"url": "https://www.monitor.bg:443/bg/a/view/masov-boj-vyv-filipovci-snoshti-ima-postradali-183844", "text": "Масов бой в софийския квартал „Филиповци“ вдигна на крак полицията и спешна помощ снощи. Според първоначалната информация са се сбили два ромски клана до блок 72. Участвали са 40 души. По данни на полицията има 5-има ранени и 10 задържани. „Скандалът е започнал между две деца на 8-10 години в двора на училището в квартала. Дошли са възрастни хора. Дошли са родителите. Много народ са се събрали. Дошли са малко повече полицаи, отколкото трябва”, разказа пред Нова телевизия Цветан Ангелов.  Две линейки са изпратени на мястото на сбиването. Двама души са транспортирани в „Пирогов” с разкъсно-контузни рани, а един е в ИСУЛ с нараняване в областта на окото. Полицейското присъствие в квартала е засилено.", "date": "2019.12.19", "title": "Масов бой във „Филиповци“ снощи, има пострадали"}
{"url": "https://www.monitor.bg:443/bg/a/view/deputatite-izslushvat-zdravnija-ministyr-ananiev-dnes-183846", "text": "Депутатите ще изслушат министъра на здравеопазването Кирил Ананиев за спирането на спешния прием в Детската болница. Това предвижда точка първа от проектопрограмата за работа на парламента в четвъртък. Изслушването е по искане на депутати от левицата и е внесено от лидера й Корнелия Нинова и група народни представители. Като точка втора – след изслушването на здравния министър, депутатите са предвидили парламентарен контрол. В проекта на програмата на народните представители има и втори гласувания на промените в Данъчноосигурителния процесуален кодекс, Закона за дейността на колективните инвестиционни схеми и на други предприятия за колективно инвестиране, Закона за обществените поръчки. Депутатите ще гласуват и редица персонални промени в съставите на постоянни и временни комисии и делегации на Народното събрание. Точка първа за работа на Народното събрание в петък е ратификацията на Изменението на Споразумението за предоставяне на консултантски услуги между Министерството на околната среда и водите на Република България и Международната банка за възстановяване и развитие от 28 септември 2016 г., подписано на 4 декември 2019 г. В програмата за последния работен ден на депутатите преди празниците е и първото гласуване на Законопроекта за отмяна на Закона за социалните услуги и два законопроекта за изменение и допълнение на Закона за социалните услуги.", "date": "2019.12.19", "title": "Депутатите изслушват здравния министър Ананиев днес"}
{"url": "https://www.monitor.bg:443/bg/a/view/sydyt-shte-gleda-mjarkata-na-kmeta-na-nesebyr-183847", "text": "Апелативният специализиран съд ще заседава днес дали да наложи мярката за неотклонение \"Парична гаранция\" на кмета на Несебър или да го остави в ареста, информира Нова телевизия. На предишна инстанция на Николай Димитров беше определена парична гаранция от 40 хиляди лева. Той и още четирима души бяха арестувани дни преди местния вот като част от група за купуване на гласове. На изборите той беше преизбран за градоначалник. Полиция го конвоира, за да положи клетва. Жителите на Несебър направиха няколко демонстрации, с които да покажат подкрепата към градоначалника си.", "date": "2019.12.19", "title": "Съдът ще гледа мярката на кмета на Несебър"}
{"url": "https://www.monitor.bg:443/bg/a/view/jivata-elha-poskypva-trojno-ot-gorata-do-sergijata-183837", "text": "Поне 2 - 3 пъти скачат цените на живите елхички в саксии от разсадника до сергията, научи „Монитор“. Неголяма елха в саксия от мястото на производството може да се купи за 3 до 10 лв., а на дребно цената й в повечето случаи е над двайсетачка. По данни на земеделското министерство, предоставени на „Монитор“, продажната цена с ДДС на коледните елхи варира от държавните разсадници в диапазон от 3 лв. до 30 лв. в зависимост от дървесния вид, състоянието и височината на дръвчетата и в зависимост дали са отсечени или контейнерни. Най-големите и представителни екземпляри може да достигнат и до 45 лева, сочат справките на ведомството. През тази година преобладаващите дървесни видове, които се предлагат, са черен и бял бор, смърч, сребрист смърч, ела, зелена дугласка. От шестте държавни предприятия отчитат тенденция на нарастване на интереса към купуване на дръвчета със запазена коренова система (живите елхи), които да могат да бъдат засадени през пролетта или при топла зима още след празниците. През 2018 г. общият брой продадени живи коледни дръвчета е бил близо 6300, а отсечените - малко под 13 000. До момента на територията на шестте държавни предприятия има издадени 229 разрешителни за добиване на над 11 000 коледни дръвчета. В териториалните предприятия - държавни горски и ловни стопанства, имащи разсадници, също могат да се добиват коледни дръвчета и без разрешителни, като се фактурира продажбата. Общият брой дръвчета, като от тях над 5000 са живите коледни елхички със запазена коренова система и близо 12 000 са отсечени. Относно търсенето на коледни дръвчета инж. Ботьо Арабаджиев, директор на Южноцентрално държавно предприятие в Смолян, каза за „Монитор“, че в последните години се наблюдава спад в търсенето на отсечените елхи за сметка на живите или изкуствените. „От живите в саксия се купуват повече, за да ги засаждат в дворовете или да си ги държат по балконите и следващата година евентуално вече да не си купуват. Най-често вземат растения с височина от 50 см до метър. Предпочитани са елата и смърчът, а не борчетата, защото са по-рехави. По разсадниците цените са от 3 лв. за най-малките, 40 - 50 см. Продаваме малко над себестойността“, каза той и допълни, че големите търговски вериги не са проявили досега интерес да купуват дръвчета от ръководеното от него предприятие. Арабаджиев припомни, че българските елхички са с контролна марка. Той съветва и да са в по-голяма саксия. „Колкото е по-зелено, толкова е по-истинско”, смята той. Янко Георгиев от разсадник в Несебър предупреждава да избягваме да купуваме прекалено високи живи елхички в малки сандъчета. „В някои от големите магазини при такива коледни дръвчета в саксиите им почти няма почва и това намалява шансовете им за оцеляване при засаждането им след това. Целта им е да се намаляват транспортните разходи, но има стандарти. За около 2 м елха саксията трябва да е с над 100 литра обем. Подобни растения обаче се купуват за директно засаждане в двора, където да се украсяват за празниците. За дръвче от 1 - 1,20 м височина трябва да е в саксия поне 25 л или диаметърът й да е 25 см. По цвят трудно можем още в магазина да познаем дали растението е качествено или не“, смята лесовъдът. Той казва, че най-скъпите коледни дръвчета в саксия са най-бавно растящите видове, като от елите е испанската, а от смърча - сребристият. Инж. Вера Станишева, началник-отдел в Югозападното държавно предприятие (ЮЗДП), информира, че най-търсени остават живите коледни дръвчета ела и смърч от 1 до 1,50 м, защото най-лесно се пренасят и се засаждат след това. „От отсечените се предпочитат вече дори бял и черен бор. Колкото е по-кичесто едно дърво, толкова повече привлича погледа на купувачите. Като височина се търси повече от 1,50 до 1,80 м“, поясни тя. И посъветва на живите елхички да се гледат връхчетата дали не жълтеят. „При пипане на връхните пъпчици да се гледа те да са лъскави и гладки, а не изсъхнали“, съветва Станишева. По думите й по цената трудно може да се съди в максимална степен за качеството на коледните дръвчета. „Най-голямото дърво от 5 м за тази Коледа го отсякохме и го дарихме на Двореца на децата в София“, каза още тя При извършените проверки на територията на цялата страна от служителите на регионалните дирекции по горите са установени 3 нарушения и са задържани общо 370 коледни дръвчета, съобщават от Изпълнителната агенция по горите. Само в София в кварталите „Красно село“ и „Люлин“ при проверки на пунктове за продажба на коледни елхи горските инспектори от РДГ – София, са установили наличие на общо 310 дръвчета без контролни пластини и превозни билети, доказващи законния им произход. Нарушение е установено и на територията на РДГ - Пазарджик, като са задържани 60 елхи. Служителите на районните дирекции по горите извършват проверки ежедневно на територията на цялата страна. При инспекциите, извършвани от държавните предприятия, досега не са установени нарушения. От ИАГ припомнят, че легалните дръвчета имат контролни пластини. Те се захващат под второто разклонение на клоните от върха на елхата. Изработени са от пластмаса с бял или жълт цвят, като всяка пластина има серия, която се състои от една главна буква и пореден номер от шест цифри. Този индивидуален номер е част от превозния билет на търговеца, купил дръвчетата. Гражданите трябва да следят само за наличието на пластини на купените от тях дръвчета, но могат да поискат от търговците да им покажат и съответния превозен билет.", "date": "2019.12.19", "title": "Живата елха поскъпва тройно от гората до сергията"}
{"url": "https://www.monitor.bg:443/bg/a/view/predizvesteno-kamarata-na-predstavitelite-glasuva-za-impijchmynt-na-trymp-183843", "text": "Американската камара на представителите подкрепи с гласуване и двете основания за импийчмънт на президента на САЩ Доналд Тръмп за злоупотреба с власт и възпрепятстване на работата на Конгреса, предадоха световните агенции. Американската камара на представителите приключи работата си за деня след като гласува за импийчмънт на заседание от около 11 часа и 50 минути, предаде ДПА. В подкрепа на първото обвинение гласуваха 230 законодатели, 197 бяха против, а един се въздържа. За второто обвинение гласуваха 229 конгресмени, против бяха 198, а един се въздържа. При първото гласуване против обвиненията се обявиха и двама демократи - Джеф ван Дрю и Колин Питърсън, а при второто против гласува и демократът Джаред Голдън. И при двете гласувания се въздържа демократката Тулси Габард, която е претендентка за номинацията на своята партия за следващите президентски избори. Бившият републиканец от Мичиган, сега независим законодател, Джъстин Амаш гласува с демократите. Минути след като американската камара на представителите гласува за импийчмънт, председателката на камарата Нанси Пелоси предизвика объркване като отказа за каже кога и дали ще изпрати основанията за импийчмънт в Сената. Демократката Пелоси каза \"ще видим какво ще стане\", когато я попитаха дали ще изпрати основанията в Сената. Пелоси каза, че демократите в долната камара не могат да определят кои да са законодателите, техни съпартийци, които да отнесат делото в горната камара, докато не станат ясни повече данни за това как Сенатът ще процедира. Пелоси направи този коментар, след като лидерът на републиканското мнозинство в Сената Мич Маконъл по-рано тази седмица отхвърли предложение на лидера на демократите Чък Шумър да бъдат призовани няколко свидетели, припомня АП. Запитана дали може да гарантира, че двете основания за импийчмънт ще бъдат изпратени, Пелоси каза \"това би било нашето намерение\", но допълни, че ще се види какво ще реши Сенатът. Пред свои привърженици в щата Мичиган Тръмп нарече гласуването политическо самоубийство за Демократическата партия. Президентът каза още, че по този начин демократите се опитват да \"отменят\" вота на милиони американци, предаде Франс прес. Тръмп осъди и \"омразата\" на \"радикалната левица\" в Конгреса. На митинга в Мичиган вицепрезидентът Майк Пенс каза, че демократите се опитват да отстранят Тръмп от поста, защото разбират, че е невъзможно да го победят на избори. Говорейки, президентът изтъкна, че рейтингът му се подобрява през последните седмици. Оттук нататък сценарият вече е написан, отбеляза в. \"Вашингтон пост\". На практика е сигурно, че Тръмп няма да бъде отстранен от Сената и ще представи това като оправдателно решение.  Процесите за импийчмънт срещу Андрю Джонсън и Бил Клинтън се състояха в повратни моменти от историята на САЩ. Времето, което доведе до появата на Доналд Тръмп, се оказва още един от тях, пише в. \"Ню Йорк таймс\".", "date": "2019.12.19", "title": "Предизвестено: Камарата на представителите гласува за импийчмънт на Тръмп (ОБНОВЕНА)"}
{"url": "https://www.monitor.bg:443/bg/a/view/bezplatni-buferni-parkingi-i-dnes-v-sofija-183848", "text": "Превишени нива на фини прахови частици във въздуха и през вчерашния ден бяха отчетени в София. Поради тази причина Столичната община въведе част от мерките си за справяне с мръсния въздух, а именно - безплатни буферни паркинги, както и засилени проверки за нерегламентирано изгаряне на отпадъци, предава БНТ. И тази сутрин жителите и гостите на столицата отново се събудиха в мъгла, и въздухът видимо и осезаемо се усеща доста наситен именно с тези фини прахови частици. Вчера на места беше отчетено до три пъти над нормата завишение в кварталите \"Надежда\", \"Хиподрума\". Втори ден работят буферните паркинги в столицата. Над 2500 са свободните места в тях. 4 буферни паркинга има в града - на булевард \"Джеймс Баучер\", най-големият се намира на Цариградско шосе и разполага с 1250 места, в квартал \"Надежда\" - \"Бели Дунав\", и най-новият на булевард \"Драган Цанков\". Ефективността на тази мярка - с 20% се увеличава броят на използващите буферни паркинги в дните с превишение на фините прахови частици във въздуха и в дните, в които се въвежда мярката безплатен буферен паркинг, съобщава Столичната община, цитирани от БНТ. По данни на Столичната община най-мръсен вчера е бил въздухът в квартал \"Надежда\". Там сензорите са отчели 170 микрограма на кубичен метър при максимум 50. В \"Хиподрума\" и \"Павлово\" сензорите са отчели двойно завишение над допустимите стойности, но замърсяване имаше и в други квартали на столицата. И тази сутрин са отчетени доста високи завишения на фините прахови частици във въздуха. Отново в квартал \"Надежда\" е лидер в класацията.", "date": "2019.12.19", "title": "Безплатни буферни паркинги и днес в София"}
