{"url": "http://www.monitor.bg/a/view/83246-%D0%91%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B7%D0%B0-%D0%BD%D0%B0%D1%80%D0%BA%D0%BE%D0%B7%D0%B0%D0%B2%D0%B8%D1%81%D0%B8%D0%BC%D0%B8-%D0%BE%D1%81%D1%82%D0%B0%D0%B2%D0%B0-%D0%B1%D0%B5%D0%B7-%D1%81%D0%B3%D1%80%D0%B0%D0%B4%D0%B0/", "text": "282-ма души получават метадон от тази клиника, 30 на сто са с досиета\n                    Държавната психиатрична болница за лечение на алкохолици и наркомани се налага да бъде преместена след редица жалби от жители в центъра на София и заради изтичащ договор към общината. От години лечебното заведение се намира на улица „Пиротска” 117 в столицата. Хората се притесняват, че в района има наркозависими, които посещават лечебното заведение. Това обаче ще лиши от лечение голяма част от пациентите на болницата.\n\nВ момента по метадоновата програма тя се посещава от 282-ма души, съобщиха от болницата. Те са основно от западната част на столицата и много от тях може да се откажат при преместване на клиниката надалеч. От ръководството на болницата признаха, че 30 на сто от пациентите им са криминално проявени и при сътресения в програмата им за лечение може да започнат да вършат престъпления отново.\n\nКметът на район “Възраждане” Савина Савова търси варианти за нова сграда от 2014 г. Жалбите от живеещи в района датират от 2012 г., защото хората се притесняват от пациентите на болницата.\n\nХората от района се оплакват, че живеят в страх от наличието на наркозависими, които посещават центъра за лечение.\n\nСградата, в която се помещава Психиатричната болница за лечение на наркомании, е собственост на Столична община.\n\nМЗ и Столична община имат сключен договор за ползване на сградата, който изтича през м. септември 2018 г.\n\nОт Столичната община обясниха пред “Монитор”, че в момента заедно с Министерството на здравеопазването търсят решение за преместването на болницата в друга сграда.\n\nЗагрижени за хората, които се лекуват, са и от пациентските организации, които също си задават въпроса: Къде обаче ще бъде преместена болницата. Дотогава от ръководството ще изпратят писмо до Столична община с молба срокът за ползването на сградата, който изтича през септември месец, да бъде удължен.\n                    ", "date": "2018.01.10", "title": "Болницата за наркозависими остава без сграда"}
{"url": "http://www.monitor.bg/a/view/27033-%D0%9F%D0%BE%D1%81%D1%80%D0%B5%D1%89%D0%B0%D0%BC%D0%B5-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%81-9-%D0%BF%D1%80%D0%BE%D1%82%D0%B5%D1%81%D1%82%D0%B0/", "text": "Девет протеста ще посрещнат еврокомисарите при откриването на БГ председателството на ЕС. Това заяви зам.-директорът на СДВР Антон Златанов на специален брифинг в НДК, заедно със зам.-кмета по транспорта Евгени Крусев за мерките за сигурността около събитията по време на председателството. По думите на Златанов всички те се в центъра на София и те всъщност много повече ще затруднят движението на гражданите, отколкото пристигането на делегациите и реорганизацията на движението заради това. Така в четвъртък сутринта ще има протест за Истанбулската конвенция, а всички останали между 17.00 и 20.30 часа на 11 януари, когато е ще е и официалното откриване в Народния театър. Сред тях са и двамата протеста „за“ и „против“ изграждането на втори лифт в Банско. Наред с това има и планиран протест на полицаите, които искат 15 % скок на възнагражденията си. Златанов обясни, че вече са провеждали срещи с всички организатори на протестите и са съгласували маршрутите, сборните и крайни пунктове, така че да не пречат за предвижването на делегатите, които пристигат за откриването на БГ председателство и Колежа на еврокомисарите, който има общо заседание с кабинета на 12 януари. Бул. „Витоша“, площад „Независимост“, както и бул „Цар Освободител“ и площад „Александър Невски“ са едната зона, където ще има протести. Другата е от паметника на Патриарх Евтимий – известен като Попа, бул „Васил Левски“, ул. „ген. Йофис В. Гурко, бул. „Г. С. Раковски“, бул. „Патриарх Евтимий“ до Руски паметник. Той обясни, че ще има гъвкави мерки за сигурност, така че събитията да се проведат, а това минимално да затрудни ежедневието на гражданите. „Напълно сме готови за тези шест месеца“, каза Златанов и припомни, че срещите на високо ниво у нас ще са над 30. Мерките гъвкаво ще се повишават в зависимост от нивото на срещите. Той призова столичани и гостите на София да избягват центъра, а при съмнителни пакети или неща да информират МВР. В четвъртък сутринта ще се въведе последната фаза за затваряне на градинката при НДК и улиците около нея, където ще се извършват проверки. Гражданите да използват повече метрото и градския транспорт, пък призова зам.-кметът Евгени Крусев. Той увери, че хората ще бъдат информирани по всякакъв възможен начин за промените в движението, включително и по ел. таблата на спирките и в социалните мрежи. \"Във връзка с официалната церемония по откриване на председателството от днес влизат в сила ограничения в паркирането в центъра на София – както по улиците около Народния театър, така и при Синята зона на пл. \"Княз Александър I\". Заради предвижването на делегатите от ЕС и протестните шествия ще се наложи и промени в тролейбусните линии. За някои мероприятия ще се налижи и промяна на спирки, като тази под моста на влюбените, която ще се измести преди кръстовището. Това обаче ще става в рамките на определени часове. При преминаване на делгациите пък диспечърите на градската мобилност ще реорганизират линиите, така че автобуси и тролейбуси да са през еднакви интервали и да не се получава струпване. Така най-натоварени ще са бул. „Патриарх Евтимий“, бул. „Васил Левски“, бул.“Г.С. Раковски“. НДК ще продължи да работи като културен и конгресен център по време на европредседателството ни, но хората трябва да предвиждат повече време, когато посещават такива събития, съобщи Лъчезар Милушев, директор по сигурността в НДК. Междувременно от Столичната община съобщиха, че разполагат с маршрутите на две от заявените протестни шествия. Първото било в подкрепа на втория кабинков лифт в Банско и е организирано от Сдружение \"Бъдеще за община Банско\" и НГК \"Природа за хората и регионите\". Стартът е на пресечката на бул. „Витоша“ и ул. „Хан Аспарух“. Шестващите ще преминат през площат „Независимост“, бул. „Дондуков“, после ще завият по ул; „Г.С. Раковски“ и ще се отправят към крайната си точка, която е площад „Свети Александър Невски“. Второто шествие пък е против решението на Министерски съвет за втори лифт. Организатори са ВВФ Дунавско Карпатска програма България. Шестващите ще започнат да се събират в 18:30 часа пред паметника на Патриарх Евтимий. В 19 ч. те ще отправят към бул. В.Левски и ще преминат през ул. Гурко, ул. Г.С.Раковски, бул. Патриарх Евтимий, Петте кьошета и ще се насочат към Руски паметник, където е крайният пункт. ", "date": "2018.01.10", "title": "Посрещаме европредседателството с 9 протеста (КАРТА НА ТАПИТЕ)"}
{"url": "http://www.monitor.bg/a/view/58763-%D0%A4%D1%80%D0%B8%D0%B7%D1%8C%D0%BE%D1%80%D0%BA%D0%B0-%D0%BE%D1%82-%D0%A0%D1%83%D1%81%D0%B5-%D0%B2%D1%80%D1%8A%D1%89%D0%B0-%D1%81%D0%B0%D0%BC%D0%BE%D1%87%D1%83%D0%B2%D1%81%D1%82%D0%B2%D0%B8%D0%B5%D1%82%D0%BE-%D0%BD%D0%B0-%D0%BE%D0%BD%D0%BA%D0%BE%D0%B1%D0%BE%D0%BB%D0%BD%D0%B8-%D0%B6%D0%B5%D0%BD%D0%B8/", "text": "\n                    Дългогодишна фризьорка от Русе предлага по три безплатни процедури на онкоболни жени, регистрирани в Комплексния онкологичен център в града. С този жест Нина Йорданова иска да върне самочувствието на дамите, заболели от тежката болест, и да им вдъхне надежда в трудния за тях момент.\n\nЗа жените е обзаведено специално помещение във фризьорския салон, където те да се чувстват комфортно. В рамките на една година дамите ще имат право на подстригване, боядисване или оформяне на перука. Боята за коса няма да се закупува предварително от тях, а ще се предоставя безплатно от салона.\n\nБлаготворителната инициатива е първата по рода си в Русе. От Комплексния онкологичен център съобщават, че в момента при тях са регистрирани 12 261 жени.\n                    ", "date": "2018.01.10", "title": "Фризьорка от Русе връща  самочувствието на онкоболни жени"}
{"url": "http://www.monitor.bg/a/view/3222-%D0%9D%D0%B0%D0%B4-120-%D0%B1%D0%B5%D0%B1%D0%B5%D1%82%D0%B0-%D1%81%D0%B5-%D1%80%D0%BE%D0%B4%D0%B8%D1%85%D0%B0-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B8%D1%8F-%D0%B7%D0%BE%D0%BE%D0%BA%D1%8A%D1%82/", "text": "\n                    Повече от 120 бебета са се родили във варненския зоокът през миналата 2017 година, съобщия неговият директор Иванка Стоянова. Най-новите попълнения са двете новородени на камерунските кози, коио дойдоха на бял свят на 22 декември.В момента бебетата свободно се разхождат из контактната зона, придружени от майка си. Там малките могат да бъдат хранени от посетителите 3 пъти в седмицата по един час. Контактната зона предоставя възможност за близки срещи с камерунските козлета, с кошути, еленче и ламата с екзотиното име Президент. През 2017 година над 155 000 души са посетили зоокъта, което е с 10 000 повече от предходната. От началото на тази година интересът към животните също е рекорден. Само за няколко дни посещенията са почти 2500, каза още Стоянова. Събитие е и преждевременното събуждане от зимен сън на 26-годишната мечка Свобода. Тя напуснала много рано, още в края на декември, леговището си, заради топлото време и според експертите, няма да заспи отново тази зима. От това са най-доволни малките посетители на зоокъта, защото Баба Меца е сред най-интересните и търсени животни от децата. Общо 400 животни от 62 вида обитават варненския зоокът. Част от тях имат осиновители, които се грижат за тях, а кампанията за намиране на нови приятели на животните продължава.\n\n\n                    ", "date": "2018.01.10", "title": "Над 120 бебета се родиха за година във варненския зоокът"}
{"url": "http://www.monitor.bg/a/view/17854-%D0%97%D1%8A%D1%80%D0%BD%D0%BE%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D1%81-%D0%BD%D0%BE%D0%B2%D0%B0-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F-%D0%BF%D1%80%D0%BE%D1%82%D0%B8%D0%B2-%D0%B4%D0%BE%D0%B1%D0%B8%D0%B2%D0%B0-%D0%BD%D0%B0-%D0%B3%D0%B0%D0%B7-%D0%B2-%D0%94%D0%BE%D0%B1%D1%80%D1%83%D0%B4%D0%B6%D0%B0/", "text": "\n                    От „Асоциацията на българските зърнопроизводители 2006“ (АБЗ) разпространиха декларация срещу намеренята за проучванията за наличие на газ в Житницата на България, в която се казва: „Ние, членовете на „Асоциация на българските зърнопроизводители 2006“, декларираме своята последователна решителност и непоколебимост за ефективни протестни действия до отмяна на инвестиционните намерения за проучване и добив на газ върху земеделска земя в Добруджа и България. Оставаме в протестна готовност след проведената среща и разговори с министрите на енергетиката Теменужка Петкова, на околната среда и водите Нено Димов, на земеделието, горите и храните Румен Порожанов. Уведомяваме всички заинтересовани страни, че сме готови да блокираме гранични контролно-пропускателни пунктове и след това да протестираме с хора и машини в гр.София.”.\n\nАсоциацията на българските зърнопроизводители – Генерал Тошево, е учредена през 2000 година, във връзка с подпомагане на стопаните в Добруджа. Тогава към нея се присъединили и зърнопроизводители от страната. Тя е член и учредител през 2006 година на Националната асоциация на зърнопроизводителите, която бе създадена от девет регионални структури, които днес представляват в бранша най-силната професионална организация.Членовете на АБЗ обработват над 533 хиляди декара земя.\n\nВ началото на този месец министър-председателят Бойко Борисов и кметът на Генерал Тошево Валентин Димитров обсъдиха резултатите от провелия се на 17 декември референдум в общината, по въпроса за добив на природен газ. Премиерът разпореди на министрите на околната среда и водите Нено Димов, на енергетиката Теменужка Петкова и на земеделието, храните и горите Румен Порожанов в спешен порядък да намерят решение на въпроса.\n\nКметът Валентин Димитров представи пред министрите в ретроспективен план реалната ситуация около инвестиционното намерение на „Русгеоком БГ“ ЕАД. Председателят на Инициативния комитет против добива на газ Атанас Атанасов и представителите на зърнопроизводителите запознаха обстойно министрите с несъответствията на доклада за ОВОС на кандидат – инвеститора и изразиха своето безпокойство за еко системите и високо продуктивното земеделие на Добруджа при евентуално добиване на газ.\n\nОт своя страна министър Петкова заяви, че Министерството на енергетиката няма да предприеме никакви действия по издаване на разрешителни за добивни дейности, преди окончателно решение по Оценка на въздействие върху околната среда от РИОСВ – Варна.\n                    ", "date": "2018.01.10", "title": "Зърнопроизводители с нова декларация против добива на газ в Добруджа"}
{"url": "http://www.monitor.bg/a/view/65900-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%86%D0%B8-%D1%81%D0%B5-%D1%8E%D1%80%D0%BD%D0%B0%D1%85%D0%B0-%D0%B4%D0%B0-%D0%BF%D0%BB%D0%B0%D1%89%D0%B0%D1%82-%D1%82%D0%B0%D0%BA%D1%81%D0%B0-%D0%BA%D1%83%D1%87%D0%B5-%D0%BE%D1%82-1-%D1%81%D1%82/", "text": "\n                    Масово кюстендилци започнаха да плащат такса „куче“ в Кюстендил, която след решение на местния парламент беше намалена от 10 лв. на 1 ст. „Таксата беше намалена през миналата година и веднага се усети ръст в регистрираните домашни любимци в Общината. Предишни години те бяха по около 50, докато през 2017 г. техният брой е близо 200“, коментираха от администрацията в областния град.\n\n„Определено тази такса е символична. В същото време се знае кой е собственика на съответния домашен любимец. Не са малко и случаите, в които дворни кучета са нападали хора. Когато домашните любимци са регистрирани можем веднага да предприемем мерки“, коментират още експерти.\n\nВ Дупница също се наблюдава ръст на заплатилите налога за домашен любимец. Там таксата е в размер на 10 лв., а през м.г. в хазната са постъпили близо 2 500 лв.\n                    ", "date": "2018.01.10", "title": "Кюстендилци се юрнаха да плащат такса „куче“ от 1 ст."}
{"url": "http://www.monitor.bg/a/view/13097-%D0%A0%D0%B0%D1%88%D0%B8%D0%B4%D0%BE%D0%B2-%D0%9D%D0%B0%D0%B9%D0%BC%D0%B0%D0%BB%D0%BA%D0%BE-%D0%9A%D0%B0%D0%BF%D0%B8%D1%82%D0%B0%D0%BB-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D1%81%D1%82%D0%BE%D0%B6%D0%B5%D1%80-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%BE%D1%82%D0%BE-%D1%81%D0%BB%D0%BE%D0%B2%D0%BE/", "text": "\n                    Най-малко „Капитал“ може да бъде стожер на свободното слово. Това заяви пред „Монитор“ бившият културен министър и настоящ шеф на медийната комисия в Народното събрание Вежди Рашидов. Поводът за коментара му по адрес на закъсалия сайт на розовобузия разградски олигарх е соколо кръга „Капитал“ и скандала вследствие на това, че на нея не бяха допуснати „чужди“ журналисти, извън групата, обслужваща олигархията.„Грантаджиите, които взимат пари не могат да говорят за свобода на словото“, възмути се Рашидов и допълни, че в България няма закон, който да ограничава медиите. „Хора, които взимат чужди пари не са свободни, а самите те са зависими“, убеден е той. По думите му винаги тези, които са най-зависими най-много говорят за свободата на словото. „Пари не се раздават на улицата, а се дават за нещо“, заяви още Рашидов в коментар на скандалната среща, която събра куп олигарси, мнозина от които подсъдими издатели, като Иво Прокопиев и Огнян Донев.\n\n\n                    ", "date": "2018.01.10", "title": "Рашидов: Най-малко „Капитал“ може да бъде стожер на свободното слово"}
{"url": "http://www.monitor.bg/a/view/4220-%D0%9A%D0%B0%D1%87%D0%B2%D0%B0%D1%82-%D1%82%D0%B0%D0%B9%D0%BD%D0%B8-%D0%B0%D0%B3%D0%B5%D0%BD%D1%82%D0%B8-%D0%B2-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82/", "text": "ЦГМ брои близо 500 хил. лв. за наблюдение в рейсовете и трамваите\n                    Тайни агенти плъзват из градския транспорт на София, за да следят за нередности от страна на шофьорите и транспортните оператори. Това стана ясно от обявена обществената поръчка на Центъра за градска мобилност (ЦГМ). Дружеството ще даде близо 500 хил. лв. на фирма, която да наблюдава за нарушения в градския транспорт. За първи път външни експерти проникват в обществения превоз, като за реда досега следяха служители на ЦГМ.\n\n„Столичани масово се оплакват от пропускане на спирки и липса на билети, а това е недопустимо“, заявиха от ЦГМ пред „Монитор“ и допълниха, че при подобни констатирани нарушения не се плаща на транспортния оператор, обслужващ дадената линия. Освен за спирките и билетите, шофьорите ще бъдат наблюдавани дали пушат цигари и пускат висока музика в превозното средство. Тайните агенти ще трябва да се оглеждат за чистотата, отоплението в автобусите и наличност на стикери и информационни табели за местата за майки с деца и хора в неравностойно положение. Цивилните ще следят и безопасността - изправност на дръжки, парапети, перила, работещо осветление, отваряне на вратите извън спирките и преминаване на червено на светофарите.\n\nОт дружеството обясниха, че нововъведението идва, след като са се допитали до столичани дали подобна мярка би довела до подобряване климата в градския транспорт. Масово хората са дали положителна оценка на идеята. Крайният срок за подаване на документи за кандидатстване за обществената поръчка е 29 януари, като фирмата трябва да разполага с най-малко 50 човека персонал за изпълнение на поръчката.\n\nТази година трябва да бъдат доставени 162 нови газови автобуси и по този начин ще бъде обновен целият автопарк на градския транспорт в столицата. Отделно в София трябва да тръгнат и първите 20 електробуса. Договорът за 13 нови трамвая също е сключен и се очаква да пристигнат до края на 2018 година. Преди месец зам.-кметът по транспорт Евгени Крусев обяви, че 220 нови информационни табла ще бъдат монтирани по спирките на градския транспорт. ЦГМ пък ще започне изграждане на два буферни паркинга край спирки на метрото - при Националния стадион \"Васил Левски\" и при станция \"Люлин\".\n                    ", "date": "2018.01.10", "title": "Качват тайни агенти в градския транспорт "}
{"url": "http://www.monitor.bg/a/view/65814-%D0%9B%D0%B8%D1%85%D0%B2%D0%B8%D1%82%D0%B5-%D0%BF%D0%BE-%D0%B4%D0%B5%D0%BF%D0%BE%D0%B7%D0%B8%D1%82%D0%B8%D1%82%D0%B5-%D0%BD%D0%B0%D0%B4%D0%BE%D0%BB%D1%83-%D1%81-50-%D0%B0-%D0%BF%D0%BE-%D0%B7%D0%B0%D0%B5%D0%BC%D0%B8%D1%82%D0%B5-%D1%81-20/", "text": "\n                    Лихвите по срочните депозити в левове и евро са спаднали средно с около 50% от началото на годината, съобщи по БНР експертът от финансовия сайт MoitePari.bg Десислава Николова, като се позова на данните на БНБ.\n\nТя прогнозира, че тази тенденция ще се запази и през тази година, макар и с по-бавни темпове.\n\n“В интерес на истината, няма накъде повече чак толкова да спадат още лихвите по депозитите”, смята Николова.\n\nСпоред нея при потребителските кредити също има сериозен спад на лихвите с около 20% през миналата година, но условията по отпускането на този тип заеми не са се подобрили много, като реалната им цена се запазва.\n\n“През 2017 година лихвата се е понижила с около 20%, грубо казано, защото не трябва да гледаме само лихвата, а годишния процент на разходите, тъй като той е завършен измерител за това как са се движили цените на кредитите за потребление. Прави впечатление, че ГПР запазва същото ниво, особено при заемите в левове. Като че ли от началото на годината намаляването на лихвите се компенсира с някакви други такси и в реално изражение за кредитите за потребление в лева на практика не се подобрява тяхната цена”, отбеляза Николова.\n\nТя съветва потребителите при вземането на заем да си създадат фонд, който да им служи като финансов буфер. Тя даде пример, при който сумата на всички задължения на потребител, който взема 1000 лева нетна заплата, за лизинг, изплащане на телефон, потребителски кредит, не бива да надхвърля 400 лева.\n                    ", "date": "2018.01.10", "title": "Лихвите по депозитите надолу с 50%, а по заемите - с 20%"}
{"url": "http://www.monitor.bg/a/view/15717-%D0%A8%D0%BE%D1%84%D1%8C%D0%BE%D1%80-%D0%BD%D0%B0-%D0%A1%D0%BF%D0%B5%D1%88%D0%BD%D0%B0-%D0%BF%D0%BE%D0%BC%D0%BE%D1%89-%D0%B7%D0%B0%D0%B3%D0%B8%D0%BD%D0%B0-%D0%B2-%D0%B0%D0%B4%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    Автобус с пътници и микробус са се ударили на пътя София-Варна в района на община Омуртаг, на около 2 км след село Камбурово. Инцидентът е станал около 3,30 часа през нощта. По първоначална информация е загинал водачът на микробуса. Тежката катастрофа затвори пътя и движението бе отбито към обходен маршрут. По-късно то бе възстановено.Сигналът за адската катастрофа е подаден малко след 3.50 тази сутрин. По първоначални данни, на главен път София – Варна, в района на село Камбурово, са се ударили специализиран автомобил за Спешна помощ и автобус, пътуващ по линията Варна-София, като е загинал водачът на специализирания автомобил. В автобуса са пътували 40 души, няма данни за сериозно пострадали от тях.Образувано е досъдебно производство по случая. Работата по установяване на причините за инцидента продължава.\n \n\n\n                    ", "date": "2018.01.10", "title": "Шофьор на Спешна помощ загина в адска катастрофа с автобус"}
{"url": "http://www.monitor.bg/a/view/88903-%D0%A7%D0%A1%D0%98%D1%82%D0%B0-%D0%B4%D0%B0-%D1%81%D1%8A%D0%B1%D0%B8%D1%80%D0%B0%D1%82-%D0%B3%D0%BB%D0%BE%D0%B1%D0%B8%D1%82%D0%B5-%D0%BA%D1%8A%D0%BC-%D0%9A%D0%90%D0%A2/", "text": "Видеорегистраторите няма да помогнат за пътната безопасност   * Необходим ни е рейтинг на автошколите\n                    \n\n- Неправилното изпреварване е много сериозно нарушение с изключително тежки последствия. Като цяло промените в наредбата не са съществени за подобряване на пътната безопасност. По-скоро мярката е полезна за ограничаване на административните тежести. Мисля, че водещи трябва да са наказанията и глобите, още повече че тук се добавя текст „при създаване на опасност при изпреварването“, когато е забранено. За мен няма значение дали е създадена опасност или не, тъй като е трудно да се прецени в такъв момент. Санкцията трябва да бъде една и то сериозна.\n\n- Действително по време на най-светлите празници станахме свидетели на много инциденти. А времето дори благоприятстваше за пътуване. Може би ако условията бяха зимни, водачите щяха да са по-внимателни и едва ли толкова много хора щяха да тръгнат на път. Тогава скоростта на движение щеше да е по-ниска.\n\n- Положителното е, че няма увеличение на загиналите. Поне за януари има 30 по-малко загинали в сравнение с миналата година. Може би тази бройка ще намалее още. Действително това не е кой знае какъв успех, но важното е, че се спря тенденцията.\n\n\n\n- Категорично, ако действително се обърне внимание на този проблем от всички институции и цялото общество. Статистиката показва, че през 2008-2013 година броят на загиналите е намалял от 1060 на 601. Засега това все още не може да се постигне, защото имаме около 700 загинали на пътя. Тоест има практика, която показва, че може да се влияе на пътната безопасност. Трябва да търсим възможности, включително с новия закон, който да доведе до ограничаване на пътно транспортните произшествия.\n\n\n\n- За коланите съм съгласен, мярката ще е полезна. Но видеорегистраторите няма да допринесат за пътната безопасност, а ще облекчат органите по разследването. Това обаче е действие постфактум. Не мисля, че това е решение.\n\n- Преди време имаше едно друго тежко произшествие, при което не се знаеше кой е бил шофьорът, защото тахошайбата е била на няколко месеца. Тоест при превозните средства за обществен транспорт задължително трябва да има тахошайба, която по същество е допълнителен контрол за поведението на водача, стига това да се проверява от фирмата и контролните органи на министерството на траспорта. Тахошайбата ясно показва с каква скорост се е движил водачът. Преди време дори бяха открити над 100 манипулирани, което е абсурдно. Ако се спазва организацията по контрола на водачите в самите фирми, мисля, че проблемите ще бъдат сериозно намалени.\n\n- Има директива, която страната ни е приела и изпълнява. Ние уведомяваме чуждите водачи, които са нарушили глобите, и изпращаме видеоклип. Впоследствие глобата се събира. Доста трудно е от гледна точка на бюрокрацията, но има ефект. За българските водачи най-елементарното решение е глобите да се насочват към частните съдебни изпълнители. Искам да подчертая ползите от това, защото когато НАП събира санкциите, изразходва финансов ресурс. Така заради разходите губи поне 20%. Отделно от това не могат да назначават много хора, които да издирват длъжниците, докато ЧСИ-та може да си назначат такива. По този начин глобата ще влиза 100% в бюджета.\n\n\n\n- Това е добре, разбира се, но е жалко, че не се увеличава броят на стационарните. Другите са обвързани с работното време на служителите, със състоянието на автомобила. Няма информация колко часа в денонощието работи мобилната камера. Докато стационарната е 24 часа и това я прави много по-ефективна от гледна точка на контрола и на изразходваните финансовите средства. Затова мисля, че бъдещето е в стационарните системи.\n\n- Имаше информация, че ще има още 15, но не знам кога ще стане това. В страните, които са много по-добре от нас в това отношение, тези камери са стотици.\n\n\n\n- Говореше се за 7 газанализатори, от които пет ще са в пункта на КАТ-София, където автомобилите ще бъдат проверявани. Във всички пунктове на КАТ в цялата страна имаше такива устройства, но не знам в какво състояние са и дали са годни. Вероятно някои от тях не са, тъй като и поддръжката им е много скъпа, но имаше такива. Задължително обаче трябва да се вземе предвид възрастта на автомобила. По-новите автомобили имат много по-малко замърсители и тези газ анализатори трябва да отчетат дали отговарят на състоянието, което е дал производителят за отработените газове. По-скоро всяка кола трябва да минава ежегодно на технически преглед. Там може да се извършва по-сериозен контрол, могат да се видят и отработените газове.\n\n- Официално трябва да изкарате 32 часа практика и ако имате проблем, школата може да препоръча допълнителни часове. Имайте предвид, че компетентните институции съветват часовете за практическо управление трябва да са между 50 и 120. Това зависи и от хората, защото те се разписват колко часове са изкарали, но и от контрола на Автомобилна администрация. Този контрол трябва да се изгради на базата на анализ от резултатите от учебните школи - какви кандидати са имали, колко от тях са преминали успешно, какви ПТП-та имат...\n\n \n\n\n\nРоден е през 1953 г. в София\nПрез 1980 г. завършва Факултет “Полиция” в Академията на МВР и веднага започва работа в КАТ като автоконтрольор\nПрез 1986 г. получава и дипломата си от Юридическия факултет на Софийския университет “Св. Климент Охридски”\nПрез 2004 г. е назначен за шеф на отдел “Пътна полиция” в Националната полиция, а пет години по-късно и за зам.-директор на Главна дирекция “Охранителна полиция”\n\n", "date": "2018.01.10", "title": "ЧСИ-та да събират глобите към КАТ"}
{"url": "http://www.monitor.bg/a/view/64700-%D0%9D%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F-%D0%B8-%D1%81%D0%B2%D0%BB%D0%B0%D1%87%D0%B8%D1%89%D0%B0-%D1%81%D0%B5%D1%8F%D1%82-%D1%81%D0%BC%D1%8A%D1%80%D1%82-%D0%B2-%D0%9A%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F/", "text": "\n                    Най-малко 13 души са загинали в резултат на наводнения и кални свлачища, отнесли къщи и прекъснали важна магистрала в Южна Калифорния след силна буря с проливни дъждове, съобщи Ройтерс, позовавайки се на местни медии.\n\nБурята връхлетя вчера призори, след като хиляди жители на окръг Санта Барбара по Тихоокеанския бряг северно от Лос Анджелис получиха нареждане да се евакуират. Само 10-15 процента обаче изпълниха заповедите на властите, заяви Амбър Андерсън, говорителка на пожарната служба на Санта Барбара.\n\nПожарникарите съобщиха, че телата на загиналите са били намерени в калта и разрушените сгради по време на спасителни операции, при които са използвани специално обучени кучета и хеликоптери.\n\nПовечето от жертвите са в град Монтесито, северозападно от Лос Анджелис, предаде АП.\n\nПожарната служба на Санта Барбара публикува в Туитър няколко снимки, показващи цели квартали, залети от кал - на места достигаща до кръста, съборени къщи и пътища, станали непроходими поради калта и падналите дървета, съобщи Франс прес.\n\nПовечето от районите, засегнати от калните потоци, бяха опустошени през декември от пожара \"Томас\", най-унищожителния в историята на Калифорния.\n                    ", "date": "2018.01.10", "title": "Наводнения и свлачища сеят смърт в Калифорния"}
{"url": "http://www.monitor.bg/a/view/45501-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-10-%D1%8F%D0%BD%D1%83%D0%B0%D1%80%D0%B8-%D1%81%D1%80%D1%8F%D0%B4%D0%B0/", "text": "\n                    Ден за разчистване на сметки. Бъдете внимателни. На всички нива ще се подхожда с агресия с претенции и желание за доминиране в ситуацията. Ще влезете в тежки битки за права, пари и лична територия на влияние. Който днес замине за чужбина дълго ще остане там и добре ще си помисли преди да се върне. Конкуренцията е убийствена, няма прошка за грешка. Бъдете вимателни и проверявайте по няколко пъти информациите, които давате и работата, която предавате за следваща обработка.Работа-5Пари-4Любов-4Късмет-4Здраве-4 Луната навлиза в знака на опозицията ви Скорпиона, където я очакват Марс и Юпитер. Ще ви е трудно, до вечерта ще влезете в неприятни положения и конфликти. И приятел може да ви подведе в желанието да запази собствената си позиция и територия. Ден на крокодила, няма прошка за наивниците, независимо на каква възраст. Дистанциите се увеличават, чувствате се забравени и предадени и дано не вземете прибързани решения. Вървите по тънък лед от неконтролируеми реакции и емоции.Работа-5Пари-4Любов-5Късмет-5Здраве-4 Днес всичко се постига от позиция на силата и с тоягата на принудата. Хванете я откъм тънката страна и налагайте с дебелата. Губят тези, които не могат да се държат разпоредително и да поставят на мястото им хората, които са се разпуснали и излезли от контрол. Един от дните, които разклащат статуквото, предизвикват желани и нежелани реформи и дават ход на стопирани начинания и амбиции. Пазете се от тълпата, не се включвайте в демонстрации на сила и общи колективни изяви. Някой ще се опита да използва потенциала ви.Работа-5Пари-4Любов-5Късмет-4Здраве-5 Ще водите тежки битки, ще плащат за свои и чужди грешки. Не се опитвайте да помирявате тези, които влизат в конфликт. Не заставайте между двама, които се карат, за да не се окажете бития или набедения за разправията. На някой ще му дойде в повече, ще си събере багажа и ще вземе окончателно решение за живот и работа в чужбина. Ден на невъзвръщенците. Денят освобождва огромна енергия и амбиция за действие. Влизате в тежки конкурентни битки и давате всичко от себе си. Утре ще се похвалите с победа.Работа-5Пари-4Любов-4Късмет-4Здраве-5 Днес и утре вървите по жарава от страсти, амбиции и претенции. Дори и тези, които до момента са прекланяли глава сега ще надигнат вой, ще претендират, ще изискват и ще се държат ултимативно. Пригответе се да отбивате атаки, а може би нападението ще се окаже най-добрата ви защита. В този ден е важно пръв да нанасеш удар и да притиснеш противника. Властват агресивни сили, липсва разбране и дипломатичност. С никого няма да успеете да се разберете. На всичко отгоре някой ще се опитва да ви съблазни.Работа-5Пари-5Любов-4Късмет-4Здраве-4 Днес печелят активните и манипулативните, хората с големи претенции и изисквния. Не се колебайте да заемете мястото, което ви се полага. Сега е момента да претендирате за допълнителни пари и екстри. Бъдете сигурни, че колегите ви ще го направят. Ден на огромните апетити, на желанието да працакаш другия и да си вземеш по-голямо парче от общата баница. Отнасяйте се с подозрение към чуждите идеи и предложения. Не се знае кой какви мисли таи дълбоко в себе си, но в момента на преден план излизат най-агресивните.Работа-5Пари-5Любов-5Късмет-4Здраве-5 Ден свързан с насилието и коренната реформа. Това което до момента не е ставало по дипломатичен начин ще се случи и получи от позиция на силата. Край с преговорите, започват активни прцедури, налагат се реорганизации и реформи, които ще дадат път на новото. Днес няма друг избор освен да си ловецът или жертвата. Апетитите са огромни, тенденцията към скандали и ултимативно поведение е неизбежна. Трудно ще запазите добрия тон в разговорите. Ако е възможно отлагайте важните си срещи за утре.Работа-4Пари-4Любов-4Късмет-4Здраве-4 Днес вие сте силните, можещите и тези, от които всички останали зависят. Ще наложите мнението си на работното място, пред комисии и на събрания. Ще играете активна и мнипулативна роля в нечий избор. Ще получите това, което другите не са склонни да дадат и отстъпят. Ще спечелите дело и ще се изкачите на по-добра житейска позиция, без да се съобразявате с околните. Във вас се събуждат хищническите инстинкти. И в любовта получавате каквото искате. Вечерта в живота ви ще се появи важен благодетел или спонсор.Работа-6Пари-5Любов-5Късмет-5Здраве-5 Водете активна и настъпателна политика. Днес всеки е отворил голямата уста и не се спира пред нищо, за да постигне целите си. Гонете си интереса, водете битки за по-добри договори и заплащане. Не се колебайте да поставите ултимативни изисквания, ако ответната страна не поддава и не се съобразява с нуждите на деня. Утре планетата на бизнес инициативата Меркурий ще напусне вашия знак и ще отиде да помага във финансовите амбиции на Козирога. Направете реформите, които ще ви направят актуални на пазара.Работа-5Пари-5Любов-4Късмет-5Здраве-4 И ако в предните дни сте били подтискани и ограничавани, днес колелето на съдбата се завърта, изплувате от кризата и започвате да налагате своите правила. Ще отговорите с агресия на тези, които са се държали агресивно и с претенция на тези, които непрекъснато са претендирали за нещо. Денят се свързва с коренната реформа, с желанието да се живее по друг начин и да се наложат други правила на тези, които не влизат в релси. От утре по някакъв начин ще разполагате и с повече възможности и пари.Работа-6Пари-5Любов-6Късмет-5Здраве-5 Родените в първата декада ще бъдат подложени на натиск и агресия от страна на тези, които са допуснали доверчиво прекалено близо до себе си. Освобожават се огромни желания и апетити. Някой ще посегне и на чуждото, ще предяви претенции към нещо ваше или ще търси своя дял от общото. Не водете имотни дела. Не си позволявайте любовни авантюри, които могат да дадат козове в ръцете на партньорите. Ден на провокации и открити съблазни. Не посягайте към нищо лъскаво и прекалено рекламирано.Работа-4Пари-5Любов-4Късмет-5Здраве-4 Днес печели агресивната политика. Не се свивайте и не изчаквайте. Всяко ваше колебание и нерешителност ще бъдат използвани и провокирани. Сега е момента за реформи, за активни действия, натиск и изисквания спрямо тези, от които сте си позволили да зависите. Днес и утре може да постигнете поне една важна цел, стига да сте концентрирани и решителни и да не отстъпвате от позициите и изискванията си. Може да убедите роднини да ви съдействат по отношение на имотни и наследствени дела. Вземете си своето.Работа-5Пари-5Любов-5Късмет-5Здраве-5 Личната ви година е четворка. Навлизащият в Козирог Сатурн повишава изискванията, дава само заслужените награди. Ще трябва повече да се постараете. Вероятно е да имате работа и отговорности на две места и почти за нищо друго да не ви остава време. Това няма да попречи на една неравностойна връзка да ви зарадва и обсеби. Сладките и горчиви моменти ще се редуват. През 2019 ви чака освобождение, пътувания и преместване.Родените днес ще имат огромни апетити. Не ги прехранвайте, не прекалявайте както с изискванията, така и с похвалите към тях. Това са деца с брилянтен ум, които ще се възползват от слабостите и чувствата на другите към тях. Ще получат имоти и наследства и от двата рода. Ще имат от всичко по много и още ще искат.Неблагоприятен ден за зачеване. Вероятни са генетични мутации, които ще доминират в развитието на тези деца. Ще бъдат гениални до глупост и добри до агресивност. Те са гълъбът, който с годините ще се превърне в орел.\n\n\n                    ", "date": "2018.01.10", "title": "Хороскоп за 10 януари, сряда"}
{"url": "http://www.monitor.bg/a/view/11206-%D0%93%D0%B8%D0%BD%D0%B5%D0%BA%D0%BE%D0%BB%D0%BE%D0%B7%D0%B8-%D0%B8%D0%B7%D0%B2%D0%B0%D0%B4%D0%B8%D1%85%D0%B0-18%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%BE%D0%B2-%D1%82%D1%83%D0%BC%D0%BE%D1%80-%D0%BE%D1%82-%D0%B6%D0%B5%D0%BD%D0%B0-%D0%BD%D0%B0-85%D0%B3/", "text": "\n                    18-килограмов тумор извадиха от корема на 85-годишна жена гинеколозите д-р Антон Михнев и д-р Валентина Вангелова от Пловдив. Пациентката, която е от софийското село Костенец, ги потърсила с молба за преглед, тъй като преди 3 месеца коремът й започнал да се подува необичайно бързо. Пенсионерката изглеждала все едно е бременна в 9-ия месец. Започнало да я боли, да чувства тежест в корема, отпадала и ходела все по-трудно. Местният лекар в селото я насочил към специалисти в големия град и пациентката избрала частна болница в Пловдив. Там се взема решение, че е необходима спешна операция. По време на интервенцията, продължила малко повече от час, екипът попаднал на два значителни туморни процеса на яйчниците. Отляво формацията била с тегло 18 кг, а отдясно - с големина на мандарина. Неразположението на пенсионерката било от голямата, която освен че тежи, притиска и всички вътрешни органи. Най-доброто за пациентката в случая е, че огромният тумор бил капсулован и нямало видими метастази в други органи. За добрия изход значение има и фактът, че 85-годишната жена не страдала от други придружаващи заболявания. \n                    ", "date": "2018.01.10", "title": "Гинеколози извадиха 18-килограмов тумор от жена на 85 години"}
{"url": "http://www.monitor.bg/a/view/47196-%D0%98%D1%82%D0%B0%D0%BB%D0%B8%D0%B0%D0%BD%D0%BA%D0%B0-%D0%BF%D0%BB%D0%B5%D0%BD%D0%B8%D0%BB%D0%B0-%D1%81%D1%8A%D1%80%D1%86%D0%B5%D1%82%D0%BE-%D0%BD%D0%B0-%D0%93%D1%8A%D0%BB%D1%8A%D0%B1%D0%B8%D0%BD%D0%BE%D0%B2/", "text": "Двамата заедно на Коледа и на ски\n                    Футболистът на „Дженоа“ и на българския национален отбор Андрей Гълъбинов винаги е бил пестелив откъм информация за личния си живот. Италианското издание \"Гадзета дело спорт\" обаче направи бързо \"разследване\" относно половинката до него, след като нашият стана герой в съботния мач на отбора си, отбелязвайки единственото попадение за победа над „Сасуоло”.И разкритието няма как да остане скрито, след като става дума за сексапилна красавица, която от скоро сгрява сърцето на Гълъбинов.Още повече, че прекрасната Наташа Чинели се издаде публично за връзката си с българина. Тя публикува фотоси в „Инстаграм“, на които двамата са заедно, а Андрей не спира да ѝ се обяснява в любов под снимките в социалната мрежа.Красавицата има футболист и в семейството си – брат й Антонио Чинели играе за „Кремонезе“. Двамата с Гълъбинов са бивши съотборници в „Новара“ и явно приятелството им е довело и до запознанството на Андрей с Наташа.Първите индикации за връзка с българина са от ноември 2017 г., когато тя позира с фланелка на националния отбор на България. От тогава все по-често и двамата публикуват общи снимки в „Инстаграм“.В Италия коментират, че откакто Наташа разкри публично връзката им, българинът е възвърнал добрата си форма. След гола му срещу „Сасуоло“ пък бяха разсеяни и слуховете, че той е на път да напусне \"Луиджи Ферарис\". С изявите си напоследък 29-годишният нападател е разубедил спортно-техническия щаб на „Дженоа“ от намерението му да го преотстъпи или продаде на друг клуб. Интерес към българина имаше от няколко отбора от Серия „Б”, както и от Турция, Гърция и Испания.Андрей и Наташа посрещнали заедно коледните празници в Италия, а в момента отмарят и се радват на зимата в известен ски курорт, твърдят местните медии. \n\n\n                    ", "date": "2018.01.10", "title": "Италианка пленила сърцето на Гълъбинов"}
{"url": "http://www.monitor.bg/a/view/89028-%D0%9A%D0%B0%D0%BB%D0%B5%D0%BD%D0%B4%D0%B0%D1%80%D1%8A%D1%82-%D1%81-%D0%B3%D1%80%D0%B0%D1%86%D0%B8%D0%B8%D1%82%D0%B5-%D1%80%D0%B0%D0%B7%D0%B3%D1%80%D0%B0%D0%B1%D0%B5%D0%BD-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "\n                    Луксозният годишен календар с националките ни по художествена гимнастика на американската марка Motorola бе разграбен още преди празниците и се наложи допълнително издание, похвалиха се от компанията.Гимнастичките се снимаха в първата си професионална фотосесия извън залата, като позираха по бельо, нацапани с боя и сред пушеци. На страниците на всеки от месеците блестят представителките от индивидуалното - Невяна Владинова, Катрин Тасева, Петя Борисова, Боряна Калейн и Ерика Зафирова.Ансамбълът, в състав Симона Дянкова, Лаура Траатс, Елена Бинева, Теодора Александрова и Мадлен Радуканова, заема място на корицата. А резервите Стефани Кирякова, Камелия Стоилова и Анна Шивачева също са запечатани на страниците на луксозното издание.Навият тираж вече е пуснат в продажба, а цената на календара е 15 лв.\n\n\n                    ", "date": "2018.01.10", "title": "Календарът с грациите разграбен по празниците"}
{"url": "http://www.monitor.bg/a/view/72852-%D0%94%D1%83%D1%85%D0%BE%D0%B2%D0%B5-%D0%BA%D0%B0%D0%B7%D0%B0%D0%BB%D0%B8-%D0%BD%D0%B0-%D0%9B%D1%83%D0%BA%D0%B0%D0%BA%D1%83-%D0%B4%D0%B0-%D0%BD%D0%B5-%D0%BE%D1%81%D1%82%D0%B0%D0%B2%D0%B0-%D0%B2-%D0%95%D0%B2%D0%B5%D1%80%D1%82%D1%8A%D0%BD/", "text": "\n                    Главният акционер на „Евертън“ Фарад Мошири разкри с какво оправдание Ромелу Лукаку е отказал да поднови договора си с клуба през миналата пролет. Тогава нападателят беше дал дума, че ще преподпише, но в един момент се отказа.„Ромелу бил някъде в Африка, където ходил при шаман. Там правели някакви вуду магии и духовете му казали, че трябва да се завърне в „Челси”, коментира шефът на „карамелите”.До март 2017 г. Лукаку даваше вид, че ще остане в „Евертън“, но внезапно след това промени мнението си и поиска трансфер. „Ако ви кажа каква оферта за нов договор му бяхме направили, няма да повярвате - допълни Мошири. - От „Челси“ обаче му предложиха повече.”Както е известно обаче, в крайна сметка белгийският национал се оказа в „Манчестър Юнайтед“ срещу 75 млн. паунда, а „Челси“ взе Алваро Мората.Историята на Лукаку обаче бледнее пред тази на Емануел Адебайор, който направи сериозна кариера в Англия, а стигна дори и до „Реал“ (Мадрид). Националът на Того обвини майка си, че е вещица и му правела черни магии, заради което я изгони от къщата им.\n\n\n                    ", "date": "2018.01.10", "title": "Духове казали на Лукаку да не остава в „Евертън“"}
{"url": "http://www.monitor.bg/a/view/82942-%D0%92%D1%82%D0%BE%D1%80%D0%B0%D1%82%D0%B0-%D0%BD%D0%B8-%D1%80%D0%B0%D0%BA%D0%B5%D1%82%D0%B0-%D1%81-%D0%BF%D0%BE%D0%BA%D0%B0%D0%BD%D0%B0-%D0%B7%D0%B0-%D0%A1%D0%BE%D1%84%D0%B8%D1%8F-%D0%BE%D1%83%D0%BF%D1%8A%D0%BD/", "text": "Шампионът в зала също ще участва\n                    Втората ракета на България при тенисистите Димитър Кузманов и новият национален шампион в зала ще получат \"уайлд кард\" за основната схема за \"DIEMA XTRA Sofia Open 2018\" от 4 до 11 февруари в зала „Арена Армеец“.Държавното първенство на закрито за мъже ще се проведе от 23 до 28 януари в зала \"София\", а победителят в него ще получи специалната покана от организаторите на турнира от сериите АТР 250, в който Григор Димитров ще защитава титлата си от миналата година.\"Въведохме този подход на Откритото първенство на Австралия още преди години и даде много добри резултати“, сподели директорът на надпреварата в София Пол Макнами.Организаторите смятат, че поканата за Кузманов не подлежи на коментар, тъй като със стабилните си игри за Купа „Дейвис“ и с успехите си по турнири в края на 2017-а той напълно я е заслужил.Както е ясно, за участие в надпреварата ще пристигнат Жил Мюлер (Люк, №25 в света), Адриан Манарино (Фр, 28), Филип Колшрайбер (Гер, 29), както и шампиона при младите от Милано Хьон Чун (Р. Кор), Филип Крайнович (Сър), Михаил Южний (Рус) и др.\n\n\n                    ", "date": "2018.01.10", "title": "Втората ни ракета с покана за „София оупън“"}
{"url": "http://www.monitor.bg/a/view/42371-%D0%A2%D1%80%D0%B8-%D0%BD%D0%B0%D1%88%D0%B8-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%BF%D1%80%D0%B5%D1%81%D1%8F%D0%B2%D0%BA%D0%B8%D1%82%D0%B5-%D0%B2-%D0%9C%D0%B5%D0%BB%D0%B1%D1%8A%D1%80%D0%BD/", "text": "\n                    Три българки започват утре участието си в квалификациите на Откритото първенство на Австралия по тенис. Първата ни ракета Виктория Томова ще срещне на старта на пресявките белгийката Марина Заневска. Томова е 140-а в света в момента, а натурализираната украинка заема 167-о място в класацията на WTA. Сесил Каратанчева (184-а) ще започне в квалификациите срещу Ирина Бара (Рум, № 183). Елица Костова (217) ще има за съперничка американката Ейша Мухамад (207). Двете имат един мач помежду си през 2014 г. в Дейтона Бийч, който българката загуби в три сета.В същото време шампионката на \"Уимбълдън\" Гарбине Мугуруса (Исп) се класира за четвъртфиналите в Сидни, но в последствие прекрати участието си заради проблем в дясното бедро. Водачката в схемата Мугуруса надделя във втория кръг над холандката Кики Бертенс с 6:3, 7:6(6), но след двубоя заяви, че е почувствала болки и се отказва. Така следващата й съперничка Даря Гаврилова се класира без игра за полуфиналите. Във втория кръг рускинята бе победила местната любимка и вицешампионка от 2005-а Саманта Стоусър с 6:4, 6:2.\n\n\n                    ", "date": "2018.01.10", "title": "Три наши започват пресявките в Мелбърн"}
{"url": "http://www.monitor.bg/a/view/68038-%D0%9B%D1%8C%D0%BE%D0%B1-%D0%BD%D0%B0%D0%B9%D0%BF%D0%BE%D1%81%D0%BB%D0%B5-%D0%BF%D1%8A%D1%80%D0%B2%D0%B8-%D0%B2-40%D0%BE%D1%82%D0%BE-%D1%80%D0%B0%D0%BB%D0%B8-%D0%94%D0%B0%D0%BA%D0%B0%D1%80/", "text": "Футболният спец Вияш-Боаш заби в дюна своята \"Тойота\"\n                    Французинът Себастиен Льоб с \"Пежо 3008\" спечели своята първа победа в 40-ото издание на екстремното рали \"Дакар\".Рекордьорът по титли от световния рали шампионат (WRC) беше най-бърз в 4-ия етап - голям кръг край Сан Хуан де Маркона в Перу с дължина 440 км и специална отсечка 330, която мина за 3.57:3 ч. След него се наредиха съотборниците му Карлос Сайнц - на 1:35 мин. и Стефан Петерханзел, на 3:16. Четвъртият с Сирил Депре, обаче счупи окачване при скок от една дюна, спря и чака с часове за техническа помощ. Сайнц и навигаторът му Лукас Крус заседнаха в пясъците след старта, а после спукаха и гума, но успяха да наваксат. Така три екипажа на \"Пежо\" се закрепиха начело в генералното класиране - Петерханел е първи с 10.36:7 ч., на 6:55 мин. е Льоб, а на 13:6 - Сайнц. Зад тях са двете коли на \"Тойота Хайлукс\" - на Насер ал Атия и Бернар Тен Бринке.“Днес беше много приятно - дълъг етап с много дюни и доста специален старт, един до друг по дължина на плажа, сподели Льоб след успеха. - Теренът беше сложен, важното беше да не заседнем и мисля, че няколко души загубиха известно време на този етап. За щастие обаче, ние преминахме успешно и спечелихме. Невероятното беше това, че е само с минута. Все още всички сме много близко заедно и е напрегнато. Утре ще стартираме първи и навигацията ще бъде сложна. Затова ще бъде важно да бъдем близо до съотборниците ни.”Португалският футболен спец Андре Вияш-Боаш, водил \"Тотнъм\" и \"Челси\", обаче отпадна от надпреварата в 4-ия етап. Той заби своята \"Тойота Хайлукс\" в дюните, след което беше откаран в болницата с болки в гърба. Преди това се движеше 43-ти при автомобилистите.При мотоциклетистите подобна трагедия преживя и миналогодишният шампион - Сам Съндърланд (Вр) с КТМ. Лидерът до третия етап претърпя инцидент при скок от дюна, падна и беше евакуиран с хеликоптер до болницата, където лекарите установиха, че не може да продължи заради нараняванията в гърба.Най-бърз при двуколесните беше Адриан ван Беверен с \"Ямаха\", който излезе начело и в генералното класиране. На 5 мин след него завърши Ксавие де Солтре също с \"Ямаха\", а трети остана Матиас Валкнер с КТМ.\n\n\n                    ", "date": "2018.01.10", "title": "Льоб най-после първи в 40-ото рали \"Дакар\""}
{"url": "http://www.monitor.bg/a/view/60951-%D0%9C%D0%B8%D0%BA%D0%B0%D0%B5%D0%BB%D0%B0-%D0%A8%D0%B8%D1%84%D1%80%D0%B8%D0%BD-%D1%87%D1%83%D0%BF%D0%B8-%D1%80%D0%B5%D0%BA%D0%BE%D1%80%D0%B4%D0%B8-%D0%B8-%D0%BD%D0%BE%D1%89%D0%B5%D0%BC/", "text": "\n                    Олимпийската шампионка в слалома Микаела Шифрин спечели 5-ата си победа за сезона в Световната купа по алпийските дисциплини. Тя беше най-бърза на нощния слалом във Флахау (Ав), където триумфира с невероятно второ спускане, след като изоставаше с 0,37 сек. в първия манш от лидерката Бернадет Шилд (Ав).Така Шифрин стана първата жена, победила и в 5-те първи старта от сезона в слалома и с това остави в историята досегашното постижение на швейцарската легенда Френи Шнайдер през 1989 г. Американката обаче за първи път не беше начело в класирането след първия манш. След като изслуша напътствията на треньора си Майк Дей тя показа във втория страхотната си класа и с първо време - 54,88 сек. триумфира на огромна разлика пред конкурентката си - на 0,94 сек. Шилд остана втора, а трета, на 1,43 сек. завърши Фрида Хансдотер (Шв).С успеха си Шифрин стана и №2 в историята по победи в слалома - 30. Повече от нея - 35, има само сестрата на Бернадет Шилд - Марилийз Шилд, която вече прекрати кариерата си. Затова пък в актива на Микаела първите места са вече 41.\"Моето движение, моето усещане за пистата, ритъмът ми на каране бяха много по-добри през втория манш, отколкото през първия, каза Микаела Шифрин след финала. -В момента най-голямата промяна, която направих, беше настройката ми към самата писта.\" \n\n\n                    ", "date": "2018.01.10", "title": "Микаела Шифрин чупи рекорди и нощем"}
{"url": "http://www.monitor.bg/a/view/48119-%D0%90%D0%B7%D0%B8%D0%B0%D1%82%D0%B5%D1%86-%D0%B8%D0%BB%D0%B8-%D1%82%D1%8A%D0%BC%D0%BD%D0%BE%D0%BA%D0%BE%D0%B6-%D1%89%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B2%D0%BE%D0%B4%D0%B8-%D0%90%D0%BD%D0%B3%D0%BB%D0%B8%D1%8F/", "text": "Изгониха треньор заради расизъм към собствените му играчи\n                    Историческа промяна в правилата за избор на национален селекционер предприе Футболната асоциация (ФА) на Англия. Организацията реши да направи процеса в бъдеще по-лесен и достъпен, като обещава да интервюира поне един подал документи кандидат, който е тъмнокож, азиатец или от етническо малцинство.Така ФА ще последва примера на Английската футболна лига, където адаптираха т.нар “правило Руни”, въведено за първи път през 2003 година в Националната футболна лига (първенство в САЩ по американски футбол). Самото правило носи името на Дан Руни, бивш президент на отбора „Питсбърг Стийлърс“, който успява да убеди да бъдат допускани до интервюта и представители на малцинствата.По-рано през годините ФА е критикувана като организация, която не е отворена към такъв тип комуникация между хората. \"Асоциацията иска да стане все по-приобщаваща организация, където работната ръка е представена от все повече хора, които играят футбол”, заяви пред официалната страница на централата нейният изпълнителен директор Мартин Глен. Според изследване на Би Би Си 22-ма от общо 482-ма души, които изпълняват различни роли в клубовете, са тъмнокожи, азиатци или представители на малцинствата.Точно обратният пример за расизъм пък даде една от легендите на английския футбол от 80-те години Питър Биърдсли. Той бе принуден да подаде оставка като треньор на отбора до 23 години на „Нюкасъл“ заради обвинения в расова дискриминация. Според Mirror той направил забележка на двама тъмнокожи от школата, че се бавни при катеренето на шведска стена: \"Какво ви отнема толкова време? Хора като вас би трябвало да са добри в това\", казал Биърдсли, очевидно намеквайки за способността на маймуните да се катерят.В същото време стана ясно, че системата за видеоповторения ВАР ще бъде въведена в английското първенство през следващия сезон, след като направи успешен дебют в турнира за купата, съобщи нейният изпълнителен директор Мартин Глен. \n\n\n                    ", "date": "2018.01.10", "title": "Азиатец или тъмнокож ще може да води Англия"}
{"url": "http://www.monitor.bg/a/view/18219-%D0%9C%D0%BB%D0%B0%D0%B4%D0%BE%D1%86%D0%B8%D1%82%D0%B5-%D0%B2-%D0%A0%D0%B5%D0%B0%D0%BB-%D0%9C-%D1%81%D0%B5-%D1%80%D0%B0%D0%B7%D0%B1%D1%83%D0%BD%D1%82%D1%83%D0%B2%D0%B0%D1%85%D0%B0-%D1%81%D1%80%D0%B5%D1%89%D1%83-%D0%97%D0%B8%D0%B4%D0%B0%D0%BD/", "text": "\n                    Младите футболисти на „Реал“ (Мадрид) са изразили недоволството си от отношението на Зинедин Зидан към тях по време на среща между треньора и отбора. Преди тренировката във вторник вечерта французинът проведе 45-минутен разговор с тима си заради кризата в последно време. Според Cadena SER на сбирката младоците са му казали, че не играят тези, които тренират най-добре. Така те го обвиняват, че залага главно на футболистите, които през миналия сезон бяха в основата на успехите, но този са далеч от нужната форма. Доказателство за влошената атмосфера в съблекалнята е и превъзбуденото поведение на Зидан на последните пресконференции, по време на които си позволява да се заяжда с журналистите. „Реал“ е на 16 точки от „Барселона“ в Примера дивисион, като загуби и Ел Класико с 0:3 в Мадрид. Тази вечер е реваншът от 1/8-финалите за Купата на краля, като се очаква Зидан да заложи именно на младите играчи, давайки им шанс за изява след победата с 3:0 в първия мач.\n\n\n                    ", "date": "2018.01.10", "title": "Младоците в „Реал“ (М) се разбунтуваха срещу Зидан"}
{"url": "http://www.monitor.bg/a/view/75668-%D0%90%D0%B3%D1%83%D0%B5%D1%80%D0%BE-%D0%B8%D0%B7%D0%BC%D1%8A%D0%BA%D0%BD%D0%B0-%D0%A1%D0%B8%D1%82%D0%B8-%D0%B7%D0%B0-%D0%9A%D1%83%D0%BF%D0%B0%D1%82%D0%B0-%D0%BD%D0%B0-%D0%9B%D0%B8%D0%B3%D0%B0%D1%82%D0%B0/", "text": "\n                    „Манчестър Сити“ се измъкна от ада срещу сензацията в турнира за Купата на Лигата - „Бристол Сити“. \"Гражданите\" изоставаха на почивката с 0:1 в първия полуфинален двубой, но успяха да стигнат до пълен обрат с гол в продължението на срещата, който бе дело на Агуеро. Преди това Рийд бе извел гостите, които в предния кръг елиминираха „Манчестър Юнайтед“, а Де Бройне изравни за „Манчестър Сити“. Реваншът е на 23 януари, в другия полуфинал играят „Арсенал“ и „Челси“.Въпреки трудната победа обаче треньорът на „Сити“ Пеп Гуардиола запази спокойствие. „Знаехме, че няма да е лесно. Все пак говорим за полуфинал срещу отбор, който в миналия кръг отстрани „Манчестър Юнайтед“. Още не сме се класирали, въпреки че съм доволен от резултата“, коментира испанският мениджър на „гражданите“.\n\n\n                    ", "date": "2018.01.10", "title": "Агуеро измъкна „Сити“ за Купата на Лигата"}
{"url": "http://www.monitor.bg/a/view/57499-%D0%91%D0%BE%D0%B6%D0%B8%D0%BD%D0%BE%D0%B2-%D0%B8-%D0%93%D0%B0%D0%B4%D0%B6%D0%B5%D0%B2-%D1%81%D0%B5-%D1%81%D1%8A%D0%B1%D0%B8%D1%80%D0%B0%D1%82-%D0%B2-%D0%9A%D0%B8%D0%BF%D1%8A%D1%80/", "text": "\n                    Бившият нападател на „Ювентус“ и “Манчестър Сити“ Валери Божинов е на път да продължи футболното си номадство. Роденият в Горна Оряховица нападател е в напреднали преговори с кипърския гранд „Анортозис“, съобщава kerkida.net. По информация на медиите от острова на Афродита развитие около бъдещето на Божигол ще има до два дни. В случай, че Валери бъде одобрен от спортно-техническия щаб във Фамагуста, той ще се събере с бившия си съотборник в „Левски“ Владимир Гаджев. Доскоро в редиците на „Анортозис“ беше един от най-близките приятели на Божинов - Иван Бандаловски. Двамата освен че няколко години бяха част от селекцията на “трикольорите”, играха и рамо до рамо в „Партизан“, като през 2016-а спечелиха Купата на Сърбия.\n\n\n                    ", "date": "2018.01.10", "title": "Божинов и Гаджев се събират в Кипър"}
{"url": "http://www.monitor.bg/a/view/54392-%D0%97%D0%B2%D0%B5%D0%B7%D0%B4%D0%B0%D1%82%D0%B0-%D0%BD%D0%B0-%D0%9F%D0%B8%D1%80%D0%B8%D0%BD-%D0%B8%D0%B7%D0%B1%D1%8F%D0%B3%D0%B0-%D0%BE%D1%82-%D0%B1%D0%B5%D0%B7%D0%BF%D0%B0%D1%80%D0%B8%D1%87%D0%B8%D0%B5%D1%82%D0%BE/", "text": "\n                    Звездата на „Пирин“ (Благоевград) Станислав Костов вече не е играч на тима. 26-годишният атакуващ футболист сам пожелал да разтрогне договора си. Очаква се съвсем скоро да обяви новия си отбор. Сред фаворитите е „Ботев“ (Пловдив), който още от лятото проявява сериозен интерес. Костов разтрогва по вина на клуба заради неполучени заплати.“Нападателят на „Пирин“ Станислав Костов вече не е състезател на отбора, след като сам пожела да разтрогне договора си. Благоевградчанинът е намерил нов отбор с по-добро заплащане, като уговорката с ръководството - да не се правят спънки при по-добра оферта, бе спазена. „Пирин“ му пожелава здраве и успех в новите му начинания”, написаха “орлетата” на официалния си сайт. \n\n\n                    ", "date": "2018.01.10", "title": "Звездата на „Пирин“ избяга от безпаричието"}
{"url": "http://www.monitor.bg/a/view/21428-%D0%9B%D0%BE%D0%BA%D0%BE-%D0%A1%D1%84-%D1%82%D1%80%D1%8A%D0%B3%D0%BD%D0%B0-%D0%BA%D1%8A%D0%BC-%D0%B5%D0%BB%D0%B8%D1%82%D0%B0-%D1%81-%D0%B2%D0%BE%D0%B4%D0%BE%D1%81%D0%B2%D0%B5%D1%82-%D1%81%D1%80%D0%B5%D1%89%D1%83-%D1%83%D0%B4%D0%B0%D1%80%D0%B8-%D0%BF%D0%BE%D0%B4-%D0%BA%D1%80%D1%8A%D1%81%D1%82%D0%B0/", "text": "\n                    „Локомотив“ (София) започна зимната си подготовка, като на първото занимание бе отслужен водосвет за здраве и успех. \"През изминалата 2017 г. много бележити фигури за \"червено-черната\" общност напуснаха този свят. Затова даваме това начало на 2018-а с надежда да бъде здрава и успешна за всички ни\", се казва в съобщение в клубния сайт. Нови в тима ще бъдат Исмаел Тайдер и Алекс Боримиров.След първото занимание пък собственикът Иван Василев заяви, че целта е отборът да се завърне в елитната група, но получава много удари под кръста. В момента столичните „железничари“ са трети във Втора лига, като изостават на 3 точки от лидерите „Ботев“ (Враца) и „Царско село“. “Локомотив“ трябва да се върне там, където му е мястото - сред най-добрите, коментира Василев. - И сега има удари под кръста срещу нашия отбор, но виждате, че оцеляваме. Ще се борим с всички позволени средства да влезем в Първа лига. Надявам се това да се случи директно, а не чрез бараж. Вървим бавно, но сигурно към елита. Трудно ми е с издръжката на клуба, но заедно с моя екип се справяме и нямаме нито една стотинка задължения“, допълни собственикът на „Локо“ (Сф). \n\n\n                    ", "date": "2018.01.10", "title": "„Локо“ (Сф) тръгна към елита с водосвет срещу удари под кръста"}
{"url": "http://www.monitor.bg/a/view/51520-%D0%9F%D0%BE%D0%BF%D0%BE%D0%B2-%D1%81-%D0%BF%D1%8A%D1%80%D0%B2%D0%B8-%D0%BF%D0%BE%D0%B4%D0%B8%D1%83%D0%BC-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    Алберт Попов завърши на второ място в гигантския слалом за купата на ФИС в австрийския зимен център Мария Алм. 20-годишният Попов финишира за 1:52,20 минута и записа първо класиране на подиум за годината.Той беше пети след първия манш с време 54,52 сек., но с по-силно второ спускане за 57,68 сек. прогресира с три места в крайното подреждане.Победител стана германецът Адриан Майзен с 1:51,45 мин., като бе най-бърз и в двата манша - 54,09 и 57,36 сек. Трети на 88 стотни се нареди Паул Заутер.Попов се готви за участие в световното първенство за младежи в Давос (Швейц) в началото на февруари, а утре отново ще кара гигантски слалом за ФИС в Мария Алм.В същото време Мария Киркова спечели и слалома на ФИС в Пампорово, след като преди ден триумфира в гигантския слалом. Тя бе най-бърза на пистата \"Стената/Снежанка\" с 1:52,63 мин. На 66 стотни след нея завърши Гергана Заднепровска, а трета е друга българка - Ева Вукадинова с изоставане от 3,43 сек.При мъжете победителят от гигантски слалом Йоан Тодоров финишира трети в слалома за 1:48,54 мин. Гърците Йоанис Антониу и Йоанис Пройос разделиха първото място с равно време от 1:47,80 мин.\n\n\n                    ", "date": "2018.01.10", "title": "Попов с първи подиум за годината"}
{"url": "http://www.monitor.bg/a/view/61263-%D0%9A%D0%B0%D0%B2%D0%B0%D0%BD%D0%B8-%D0%B8-%D0%97%D0%BB%D0%B0%D1%82%D0%B0%D0%BD-%D0%B0%D0%BF%D0%BB%D0%BE%D0%B4%D0%B8%D1%80%D0%B0%D0%BB%D0%B8-%D0%BD%D0%BE%D0%B2%D0%B8%D1%8F-%D0%B2-%D0%9B%D0%B5%D0%B2%D1%81%D0%BA%D0%B8/", "text": "Онженда с първа тренировка за „сините“\n                    Хитът в селекцията на „Левски“ Ервен Онженда направи първа тренировка със „сините“ по време на лагера в Малта. Французинът още не е подписал договор с българския гранд, като се очаква това да стане в близките дни.Още с пристигането си в лагера на „Левски“ Онженда бе посрещат от сънародниците си Антони Белмонт и Габриел Обертан. Вторият дори предаде кратък урок по български, като се опита да научи младока на няколко основни думи. След тренировката пък двукратният шампион с ПСЖ бе привикан от треньора Делио Роси за 15-минутен разговор на 4 очи. Най-вероятно дискутираната тема е била позицията, на която може да играе Онженда. Той е гласен или за втори нападател, или за крило заради ниския си ръст.В същото време феновете на „Левски“ намериха интересно видео от престоя на Ервен в ПСЖ. 22-годишният играч е успял да впечатли дори легендите Единсон Кавани и Златан Ибрахимович, при това по време на мач срещу „Реал“ (Мадрид). В контролата Онженда успява зрелищно да финтира защитника на испанския колос Даниел Карвахал, след което подава триково топката с пета. Изпълнението му пък впечатлява Ибра и Кавани, които веднага го оценяват с аплодисменти. В друго видео с подбрани изяви на новото попълнение на „Левски“ пък се вижда как отбелязва изключително красив гол срещу „Щурм“ (Грац), прехвърляйки вратаря на австрийския тим.Ако Онженда подпише с „Левски“, на него ще се разчита да засили атаката на „сините“, която определено бе слабото място през есенния полусезон и донесе множество критики към Делио Роси. \n\n\n                    ", "date": "2018.01.10", "title": "Кавани и Златан аплодирали новия в „Левски“"}
{"url": "http://www.monitor.bg/a/view/13285-%D0%9B%D0%BE%D0%BA%D0%BE-%D0%9F%D0%B4-%D0%B7%D0%B0%D0%BF%D0%BE%D1%87%D0%BD%D0%B0-%D1%81-%D0%B4%D0%B5%D0%B2%D0%B5%D1%82%D0%B8%D0%BC%D0%B0-%D0%BD%D0%BE%D0%B2%D0%B8/", "text": "\n                    „Локомотив“ (Пд) започна подготовката си за пролетния полусезон на Първа лига. На първото занимание под ръководството на Бруно Акрапович се събраха 25 футболисти. Те проведоха заниманието на помощното игрище на клубния стадион в парк \"Лаута\", известно като Кошарата. На проби в тима дойдоха трима чужденци - хърватският вратар Антони Милина, неговият сънародник Анте Аралица и бразилецът Епилтон Пардиньо. На проби са и трима българи - Боримир Карамфилов, Ивайло Аврамов и Илия Джамов. Новите попълнения, които сключиха договори с клуба - вратарят Росен Андонов, полузащитникът Абделхаким Буна и нападателят Филип Михалевич, също участваха в заниманието. Отсъстваха Халед Аяри, Муса Мухамед и Парвиз Умарбаев, които се прибират утре.В същото време бившият треньор на „Локомотив“ (Пд) Войн Войнов пое „Рилски спортист“. Назначението му до голяма степен бе очаквано, тъй като собственикът и на двата клуба е един и същ – Христо Крушарски.\n\n\n                    ", "date": "2018.01.10", "title": "„Локо“ (Пд) започна с деветима нови"}
{"url": "http://www.monitor.bg/a/view/19996-%D0%A1%D0%BF%D0%B0%D1%81%D0%B8%D1%85%D0%B0-4%D0%BC%D0%B5%D1%81%D0%B5%D1%87%D0%BD%D0%BE-%D0%B1%D0%B5%D0%B1%D0%B5-%D1%81-%D0%BE%D0%B3%D1%80%D0%BE%D0%BC%D0%B5%D0%BD-%D1%82%D1%83%D0%BC%D0%BE%D1%80/", "text": " Водещи лекари изградиха цяла аорта без нито един разрез\n                    Светила в хирургията от „Пирогов” и Военно-медицинска академия спасиха живота на 4 - месечно бебе. В първите дни на новата година проф. Никола Владов от ВМА и детският хирург д-р Цветко Георгиев от спешната университетска болница извадиха огромен тумор от детето, съобщиха от „Пирогов“.\n\nОбразуванието е било засегнало черния дроб и прораснало в цялата коремна кухина, големината му е била колкото главата на дете.\n\nОбразната диагностика и изследванията в спешната болница показали, че туморът прогресира с всеки изминат ден. Затова се наложило той да бъде отстранен възможно най-бързо.\n\n„Поради спецификата на тумора се обърнах към проф. Владов”, разказа д-р Цветко Георгиев. Той допълни, че при подобни хемангиоми, лекарите първо чакат детето да порасне и тогава го оперират. Според корифеите в хирургията не е новост, че детето се е родило с тумор. Толкова голям обаче се среща рядко.\n\n„Бяхме притиснати от времето. Стабилизирахме състоянието на детето, подготвихме го за операция и я направихме”, обясни шефът на детската хирургия на новороденото и вродените аномалии в „Пирогов”. Проф. Владов пък подчерта, че такава операция е предизвикателство, независимо от опита.\n\nЗа д-р Георгиев по-подходящ хирург от проф. Владов няма: „Видяхме в действие една великолепна техника!”, издаде детайли за работата на проф. Владов пироговският детски хирург д-р Георгиев.\n\nСедмица след операцията детето вече е изведено от реанимацията. Сега момиченцето е настанена в Отделението по хирургия на новородено и вродени аномалии на „Пирогов”, където е наблюдавано от д-р Цветко Георгиев и екипа му.\n\nЛекарите са оптимисти. Те са убедени, че малката пациентка ще води нормален начин на живот.\n\nМеждувременно, от голяма болница в София съобщиха, че екип, оглавяван от националния консултант по инвазивна кардиология проф. Иво Петров е успял да изгради изцяло аортата на 48-годишен пациент. По думите на специалисти, това е първото по рода си постижение не само в България. Уникалната манипулация е отразена с научна публикация в едно от най-престижните начуни списания за кардиология в света – „Journal of the American College of Cardiology“.\n\nПациентът Евгени Павлов е бил спасен през лятото. Аортата му е била с близо 50 сантиметра разкъсване. Лекарите в Плевен диагностицират разкъсване на най-вътрешния слой на кръвоносния съд. То вече било блокирало кръвопотока към десния крак и застрашавало пряко живота му. Ако състоянието не се лекува навреме, смъртността е близо 50% в първите 48 часа.\n\n \n                    ", "date": "2018.01.10", "title": "Спасиха 4-месечно бебе с огромен тумор "}
{"url": "http://www.monitor.bg/a/view/10488-%D0%9F%D1%80%D0%B5%D0%B3%D0%BB%D0%B5%D0%B6%D0%B4%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%B8-%D0%BA%D0%BE%D0%BD%D1%81%D1%83%D0%BB%D1%82%D0%B8%D1%80%D0%B0%D1%82-%D0%B6%D0%B5%D0%BD%D0%B8-%D1%81-%D1%80%D0%B0%D0%BA-%D0%BD%D0%B0-%D0%BC%D0%B0%D1%82%D0%BE%D1%87%D0%BD%D0%B0%D1%82%D0%B0-%D1%88%D0%B8%D0%B9%D0%BA%D0%B0/", "text": "\n                    Безплатни прегледи и консултации ще се провеждат всеки ден в Специализираната онкоболница в София. От тях могат да се възползват жени, на които вече е поставена диагноза рак на шийката на матката, съобщиха от лечебното заведение. Повторното мнение от специалист ще се дава отн 15 януари до 3 февруари.\n\nИнициативата на боницата е по повод Европейската седмица за борба с тази диагноза, която започва в края на този месец.\n\nНаправление от личния лекар не е необходимо за прегледите и консултациите. Преди това боаче се изисква пациентката да си запише час на телефон 02/80 76 299.\n\nКонсултациите в Клиниката по лъчелечение ще се правят в понеделник, вторник, четвъртък и петък, от 9.00 до 10.00 и от 14.00 до 15.00 часа. Специалистите гинеколози ще приемат всеки работен ден от 10.00 до 11.00 часа. Ако жената се нуждае и от консултация с химиотерапевт, тя ще бъде насочвана към него всеки вторник жт 13.00 до 14.00 часа.\n\nПо данни на Националния раков регистър ракът на маточната шийка е вторият по честота сред жените. Не по-малко от 1100 нови случаи диагностицират онколозите годишно. За същия период от него умират 400 умират.\n\nТова онкологично заболяване се причинява от човешкия папиломен вирус.\n\nНезависимо от честотата му, той е успешно лечим, ако бъде открит в начален стадий. Това става чрез прегледи и скрининги. Затова онколозите съветват те да не се пропускат.\n                    ", "date": "2018.01.10", "title": "Преглеждат безплатно и консултират жени с рак на маточната шийка"}
{"url": "http://www.monitor.bg/a/view/11618-%D0%93%D1%80%D0%B8%D0%BF%D1%8A%D1%82-%D0%BF%D0%BE%D0%B4%D0%BC%D0%B8%D0%BD%D0%B0%D0%B2%D0%B0-%D0%9F%D0%BB%D0%BE%D0%B2%D0%B4%D0%B8%D0%B2-%D0%B8%D0%BD%D1%84%D0%B5%D0%BA%D1%86%D0%B8%D0%B8-%D1%82%D1%80%D1%8A%D1%88%D0%BA%D0%B0%D1%82-%D0%B4%D0%B5%D1%86%D0%B0-%D1%81-40-%D0%B3%D1%80%D0%B0%D0%B4%D1%83%D1%81%D0%B0-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B0/", "text": "\n                    Грипът засега подминава Пловдив. Нито една лабораторна проба до момента не е дала положителен резултат. В София са били изпратени няколко съмнителни на пациенти, които са били приети в Инфекциозна клиника и в КАРИТ на УМБАЛ „Свети Георги”, но все още не са готови. За сметка на това обаче респираторни и чревни инфекции тръшкат и млади, и стари.Пред кабинетите на общопрактикуващите лекари и спешните портали се извиват опашки от подсмърчащи и с висока температура деца. Възрастните също чакат часове наред, за да могат да бъдат прегледани. Въпреки увеличаването на болните от респираторни заболявания все още няма данни за обявяване на грипна епидемия, са категорични от РЗИ – Пловдив. Миналата седмица през класните стаи на някои училища в града е минала проверка от ръководствата на школата. Били преброявани децата, които отсъстват, а на здравите хлапета било казано, че грипна ваканция може да бъде обявена само ако ги няма над 30% от учениците в даден клас. „Масово съученици идват на училище болни, за да не изпускат учебен материал. Ако всички си останат вкъщи да се лекуват, класовете ще намалеят и с 50%”, недоволстват обаче учениците, на които много им се иска да бъдат пуснати в грипна ваканция. От РЗИ признават, че има чувствително увеличение на болните в последните десетина дни. Само за последната седмица били регистрирани 80 нови случая на 10 000 души, но и това не е достатъчно за обявяване на грипна епидемия. Респираторните вируси протичат с много висока температура, хрема, кашлица и отпадналост. Ентеровирусите пък причиняват болки в гърлото и корема, както и разстройство. Чревните инфекции се предават ако някой болен кихне в лицето на здрав човек или пък възникват заради лоша лична хигиена. \n\n\n                    ", "date": "2018.01.10", "title": "Грипът подминава Пловдив, инфекции тръшкат деца с 40 градуса температура"}
{"url": "http://www.monitor.bg/a/view/5951-pif-%D1%80%D0%B0%D0%B7%D0%BF%D1%8F%D0%B2%D0%B0%D1%82-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D1%81-guest-list/", "text": "Свилен Ноев от „Остава“, Ерсин Мустафов от Jeremy? и Рут Колева са сред музикантите, които ще изпълняват парчета на групата\n                    След успешното коледно турне P.I.F стартират концертната си година от Sofia Live Club. На 24 февруари групата ще отвори един гъделичкащ душата  Guest List, а всяко от имената в него ще видим и като приятел на сцената. Сред музикантите, които ще се включат с изпълнения на емблематични песни на P.I.F., са Свилен Ноев от „Остава“, Ерсин Мустафов от Jeremy?, Рут Колева и Александрина Александрова от „Парапланер“.\n\nОсвен със специалното участие на близки артисти от гилдията Димо Стоянов (вокал, китара), Иван Велков (китара), Юрий Божинов (бас) и Мартин Профиров (барабани) ще превърнат вечерта ви във филмово преживяване и с   новото си визуално шоу. Вдъхновяващата комбинация от видео импресии, монолози и интродукции с театрален елемент бе представена за пръв пред над 700 души навръх Студентския пранзик в столичния клуб Mixtape 5.\n\nВ сетлиста на P.I.F. ще влязат обичани песни като „Свято“, „Седем“, „Свободен от теб“ и Messiah, като всяка ще прозвучи с обогатен аранжимент с по-мощни синтезатори, класически оркестрации, ефекти. Бандата ще представи и новия си сингъл „Приятел“, чието видео бе заснето на катамаран в Егейско море и се завъртя в ефир преди броени дни.\n\nБилети за концерта се продават в мрежата на ticketlogic.bg  \n                    ", "date": "2018.01.10", "title": " P.I.F. разпяват приятели с Guest List "}
{"url": "http://www.monitor.bg/a/view/62971-%D0%A5%D1%8E-%D0%93%D1%80%D0%B0%D0%BD%D1%82-%D1%87%D0%B0%D0%BA%D0%B0-%D0%BF%D0%B5%D1%82%D0%BE-%D0%B4%D0%B5%D1%82%D0%B5/", "text": "\n                    Британският актьор Хю Грант ще става татко за пети път, съобщи Контактмюзик. Това ще е трети общ наследник за 57-годишната звезда и шведската телевизионна водеща Ана Ебърстийн. За новината се заговори след като папараци щракнаха двойката на летището в Ню Йорк и коремчето на Ебърстийн изглежда видимо наедряло. На церемонията за връчването на наградите „Златен глобус“ Ана направи впечатление и с избора си на облекло – широк черен тоалет. Звездата от „Дневникът на Бриджит Джоунс“ и 39-годишната водеща пазят ревниво личния си живот и не са потвърдили новината.Шведското издание „Афтонбладет“ съобщи, че бебето се очаква „скоро“, позовавайки се на майката на Ана, която заявила с открито задоволство, че отново ще става баба.Грант и Ебърстийн възпитават 5-годишен син Джон и 2-годишна дъщеря. Актьорът има две деца и от бившата си партньорка Тинглан Хонг - Табита и Феликс. \n\n\n                    ", "date": "2018.01.10", "title": "Хю Грант чака пето дете"}
{"url": "http://www.monitor.bg/a/view/50515-%D0%A1%D0%B2%D0%B5%D1%82%D0%BB%D0%B0%D0%BD%D0%B0-%D0%97%D0%B0%D1%85%D0%B0%D1%80%D0%BE%D0%B2%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D1%82%D1%80%D0%B8-%D0%B1%D0%B0%D0%BB%D0%B5%D1%82%D0%B0-%D0%B2-%D0%9D%D0%94%D0%9A/", "text": "\n                    Световната прима Светлана Захарова представя проекта „Аморе“ у нас през пролетта. Мястото е Зала 1 на НДК, а датата – 10 май. Балерината ще бъде подкрепена на сцената от водещи солисти на „Большой театр“, сред които Михаил Лобухин, Денис Родкин и Денис Савин. „Аз не обичам да танцувам едно и също, но класическите спектакли не се отнасят към това - тях ми се иска да танцувам колкото може по-дълго. Съвременният балет е друго нещо – да рискуваш, да се пробваш в различен стил - това е необходимо на артиста. Аз не се страхувам от експерименти – обичам да бъда различна, непредсказуема.“, разказва тя. Светлана е избрала хореографията за трите едноактови балета, включени в проекта, а репетициите са отнели близо година. „Аморе“ включва балета „Франческа де Римини” по музика на Чайковский, „Преди дъжда“ и фарсът „Щрихи“ по музика на Моцарт.Спектакълът вече е представен в Москва, Токио, Лондон, Атина и др., а преди да завладее НДК през май, ще направи спирка в Прага. Билети за събитието може да намерите в мрежата на Eventim.\n\n\n                    ", "date": "2018.01.10", "title": "Светлана Захарова представя три балета в НДК"}
{"url": "http://www.monitor.bg/a/view/57062-%D0%9F%D0%BE%D0%BB-%D0%A5%D1%8E%D1%81%D1%8A%D0%BD%D0%91%D0%BE%D0%BD%D0%BE-%D0%A1%D1%82%D1%80%D0%B0%D1%85%D1%8A%D1%82-%D0%BE%D1%82-%D1%81%D0%BC%D1%8A%D1%80%D1%82%D1%82%D0%B0-%D0%BC%D0%B5-%D0%BE%D1%82%D0%B2%D0%B5%D0%B4%D0%B5-%D0%BD%D0%B0-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%BC%D1%8F%D1%81%D1%82%D0%BE-%D0%BA%D0%B0%D1%82%D0%BE-%D0%BF%D0%B8%D1%81%D0%B0%D1%82%D0%B5%D0%BB/", "text": "Това, което хората обичат в U2, не е никак мистериозно – успяваме да съюзим една добра идея с въздействаща мелодия, казва Ди Едж \n                    Обичам U2. Извън плоските лафове за канонизиране на Боно заради гръмките му кампании в подкрепа на болни и онеправдани и нестихващото му желание да чука по вратите на лидерите на Г-8, за да лобира за Африка. Извън факта, че през последните години влизат в студио предимно заради тлъстия маркетинг бюджет, предложен им от Apple, а не заради колосалната си фенска маса. Тази група е толкова велика, че може да си позволи всякаква смяна на курса – в звученето или в публичния имидж, без въобще да й пука за медийния откос, който ще предизвика. Наследството й е толкова голямо, че й в секс скандал с малката Русалка да бъде забъркан Боно, следващото им световно турне пак ще бъде разпродадено за минути. За мен U2 са като роднината център на семейството – на зряла възраст може и да дава леко досадни отклонения в поведението си, но по-важното е, че през първите седем години е бил, меко казано, съвършения ментор и приятел. Иначе казано, каквито и да ги върши, ти просто продължаваш да го обичаш и си благодарен, че го има. Новият албум на U2 Songs of Experience („Анимато Мюзик“/Universal Music Group) е задължителен за всеки хард кор фен, а личните ни фаворити са Summer of Love, You're the Best Thing About Me и The Showman. В интервю, предоставено ексклузивно за „Монитор“ от Universal Music, Боно и Ди Едж направиха дисекция на повечето тракове в диска, записан по трасето между Дъблин, Ню Йорк и Лос Анджелис.  - Да, отдъхнахме си. Слушах го наскоро за пръв път като фен и на няколко пъти се улавях да казвам „О, не си спомянм това!“. Имаше моменти, които ме хващаха за гърлото, радваха ме, случили са се в студиото, а аз дори не съм ги забелязал. - Албумът стана страхотен. Но не спирам да повтарям на всеки, заинтересован от групата ни: „Благодаря ви за търпението“ - Със сигурност напипах някаква съединителна тъкан с част от парчетата, които правихме за Songs of Innocence, че дори и преди това. Мисля, че работата с Дейнджър Маус по Songs of Innocence ни открехна към други подходи към продукцията, които успяхме да добавим към вече съществуващите ни навици в студио. Така че в Songs of Experience се възползвахме максимално от това, което ни прави изключителни като група, но в същото време страняхме от така удобния и лесен път към комерсиалната матрица за записи. На практика това, което хората обичат в бандата ни, не никак мистериозно. Просто успяваме да съюзим една добра идея със силна и въздействаща мелодия. - Звуковата иновация винаги е била част от същността ни, но най-добрите ни резултати в студио се получават когато зарибяващата музикална тема доминира над изкушението да експериментираме. Това бе най-големият ни урок от Songs of Innocence и продължихме да прилагаме наученото от него в Songs of Experience. Парчетата в него станаха по-ярки като емоционално усещане. - Не ми се ще да задълбавам детайли, защото рискувам да прозвуча като депрсиран герой от треторазредно риалити шоу. По-интересното е, че доста хора се изпитвали подобен ужас от тлеността, шокът от това, че всеки миг може да ти е последен. Имах няколко такива момента, които ме накараха да се замисля върху всяка стъпка от пътя си. Бях разтърсен от колосален страх, но мястото, където този страх го отведе като писател, се оказа невероятно. - Да. Какво имаш да кажеш тогава за себе си? Какво не си успял да споделиш с хората, които си обичал и за които те е било грижа?Личният и политическият апокалипсис вървят ръка за ръка (смее се). Но ако трябва да съм честен, личното избута с груби лакти политическите ребра от пътя. Забавното е, че в The Blackout имаме и двете. Когато изключат светлините ти с кроше ти откриваш себе си в мрака. Ако това е вярно за личния ти свят, то съм изкушен да повярвам, че същият ефект е приложим и политически. Някой дърпа шалтера на съзнанието ти, но точно в тези моменти на съмнения и абсолютно объркване можем да преоткрием ценностите си, ако сме достатъчно умни. - Да. Но The Showman е писмо до публиката ни. Имаме и послание за САЩ в American Soul, защото, знаеш, тази страна е муза за нас от край време.    - Започнах да я пиша като изповед към тях, но постепенно думите се превърнаха и в обръщение към мен. Проповядваш това, което имаш нужда да чуеш. Но това също е и портрет на младо влюбено момиче. И внезапно събираш всичко значимо за теб – децата ти, приятелите, семейството.- Както повечето ни песни и в тази не искахме посланието да е еднопосочно, директно и да не търпи интерпретации. Get Out Of Your Own Way ми напомня непрекъснато, че ние сме най-лошите си врагове и че трябва да сме наясно с призванието си, с това, което ни прави истински щастливи. Истината е, че винаги можем да надскочим себе си, но рядко илизаме от зоната си на комфорт. ПредизвиквахЕдж. Доста инди композиции бяха позабравени на фона на случващото се в поп, хип-хоп и денс музиката, а арките на мелодиите бяха толкова по-оригинални от всичко запълващо ефира. Семплирането ти дава страхотна свобода. Казвах на Едж „Искаш да вкараш семпли. Защо не? Имаме свободата да се забавляваме. Да превърнем студиото в детска площадка, която ти дава достъп до такава палитра от цветове“.- Това е фантастична бас линия, която предизвика „Уау“-ефект у нас. Излязохме с тези момичета в Ел Ей, оказаха се много готини и талантливи. Пълни с идеи и качествени бийтове за разработка. - Да. Надявахме се да се срещне с нас и да нахвърля идеи за участието си песента, но той не реагира за известно време и после ни писа с молба да използва вокала на Боно в негов проект. Получи се страхотно и когато записвах тази част от American Soul си казах „Някой друг трябва да се включи тук“. Попитах Кендрик дали е заинтересован и след няколко часа получих готов вокал на телефона си. - Част от тях са в лагер в красивия залив Езе в Южна Франция и не можех да повярвам, че в същите води, в които аз си почивам, се реят хора борещи се за живота си, придържайки се за салове и пояси от гуми. Медицински сестри и учители. Това беше повече от облак на хоризонта. Беше мирис на опустошителна буря. Искахме той да се усеща в песните без да се отклонява от жизнерадостния вайб на Red Flag Day или от безгрижието на Summer Of Love.-  - Пак ти казвам, аз пея на синовете си, но всъщност се обръщам към себе си. Тийнейджърският гняв, демоните на тази възраст- всичко това ми е доста близко. Чувствам, че не съм надраснал кой знае колко хлапака в себе си (смее се). А и гневът пулсира в сърцето на рокендрола, нали? В това е разликата между рока и попа. Да превръщащ болката в красота е работа на изкуството, а трансформацията на агресията в рокендрол е наша специалност. Харесвам фактът, че албума ни носи точно тази енергия. Не е пънк рок, но в него има оголени зъби и кокалчета, усеща се отбранителния елемент. - There Is A Light беше заложена за предишния албум и в един момент усетихме, че в нея има потенциал за препратка към Song For Someone. Припевът пасваше и на двете парчета, но решихме, че There Is A Light ще бъде по-логична част от Songs of Experience, защото ни харесваше идеята за приемственост. Хубаво да имаш такава връзка в дискографията и Боно държеше изключително на това. - Никога няма да направим повече от 12 парчета в албум и идеята беше да опитаме да го дегизираме някак на финала. Можеш да си позволиш това в едно CD, но не и в платформите за стрийминг. Очевидно да криеш неща е доста старомодна стратегия... Тогава си казахме „Окей, ще си направим 13-тото парче\" и го нарекохме „13\", защото в центъра му е историята на тийнейджър.\" Имахме две идеи за Song For Someone, като първата беше за младо момиче, в което се влюбваш, и после за децата й. - Има го във втория куплет на Love Is All We Have Left. Исках тази песен да звучи наистина безоблачно, невиността в теб да ти каже:“Хей, сега не е времето, в което да не бъдеш жив.“ Наистина ми е трудно да го слушам. В The Little Things That Give You Away имаме своеобразен спорт между младото и старото ти аз: „Видях те на стълбите/Ти не ме забеляза/ Защото говореше на мен и през мен“. И „Аз те виждам, имаш нужда да видиш мен“. Младият мъж е човек на света, но старият може би се чувства малко по-комфортно в реалността. Tогава той се срива и това е съкрушително. - Диалогът между младия и по-възрастния Боно е чудесно устройство за комуникация. Посланието на Songs of Innocence в голяма степен се въртеше около старта ни и беше лесно за писане. Но когато опреш до споделяне на опит задачата е много по-трудна. Най-лошото, което можеш да направиш, е да избързваш със съветите (смее се). Така че да намериш начин да споделиш мъдростта си без да звучиш ужасно натоварващо си беше предизвикателство. Боно написа всички текстове, беше ясно от самото начало, че той има точната идея как да се случат нещата. - Ако опитът те учи на нещо, то е да си отдаден напълно на настоящия момент и да попиваш всяка капка щастие в него. И, ако си късметлия, единствената пречка по пътя ти, ще бъдат собствените ти страхове. \n\n\n                    ", "date": "2018.01.10", "title": "Пол Хюсън-Боно: Страхът от смъртта ме отведе на невероятно място като писател"}
{"url": "http://www.monitor.bg/a/view/21541-%D0%98%D1%81%D1%83%D1%81-%D0%A5%D1%80%D0%B8%D1%81%D1%82%D0%BE%D1%81%D1%81%D1%83%D0%BF%D0%B5%D1%80%D0%B7%D0%B2%D0%B5%D0%B7%D0%B4%D0%B0-%D1%81-%D1%80%D0%B5%D0%BA%D0%BE%D1%80%D0%B4%D0%BD%D0%B8-%D0%BF%D1%80%D0%BE%D0%B4%D0%B0%D0%B6%D0%B1%D0%B8/", "text": "\n                    Рок операта „Исус Христос – суперзвезда“ се разписа с рекордна продажба на билети. Пропуските за шоуто, което ще се проведе в Зала 1 на НДК на 5, 6 и 7 април, са почти изчерпани. Първата дата е продадена още преди Коледа, а от касите споделят, че повечето зрители купуват билети и за подарък. „Веднъж стъпило у нас, високото изкуство все повече се налага, защото българската публика е ценител“, коментират организаторите и дават заявка, че след рок операта на родна сцена ще застъпи друг световен хит.В образа на Исус Христос ще видим нашумелия Тед Нийли, който изигра ролята на Божия син и в едноименния филм на Норман Джуисън и постави рекорд с повече от 2000 представления на „Исус Христос – суперзвезда“ на Бродуей, Уест Енд и останалите големи сцени по света. Звездният състав от 55 артисти, музиканти и екип от уникални технически професионалисти ще дойде в България с най-малко с 6 ТИР-а костюми и сценична апаратура.Билети за събитието може да намерите в мрежата на Eventim. \n\n\n                    ", "date": "2018.01.10", "title": "„Исус Христос-суперзвезда“ с рекордни продажби "}
{"url": "http://www.monitor.bg/a/view/71879-%D0%94%D0%B5%D1%81%D0%BF%D0%B8%D0%BD%D0%B0-%D0%92%D0%B0%D0%BD%D0%B4%D0%B8-%D0%BE%D1%82%D0%BA%D0%B0%D0%B7%D0%B0-%D0%BD%D0%B0-%D0%A1%D1%8A%D1%80%D0%B2%D0%B0%D0%B9%D0%B2%D1%8A%D1%80/", "text": "\n                    Гръцката суперзвезда Деспина Ванди отказа оферта да се бори с глада и липсата на удобства на екзотичен остров в „Сървайвър“. Изпълнителката на Thelo Na Se Do и съпругът й – футболистът Демис Николаидис, са първите в списъка на поканените да сменят матрака с ръчнонаправен хамак срещу голям хонорар. Звездната двойка, набедена за гръцкия еквивалент на семейство Бекъм, категорично отказва да се включи в проекта, независимо от финансовите предложения на риалити формата за оцеляване.Междувременно етно дивата се готви за концерта си у нас. Ванди ще докара мускулна треска в ханша на родните меломани с чисто новия си албум Afti einai i diafora mas („Това е разликата ни“) и познатите си хитове на 12 март в Зала 1 на НДК. Последният лайв на певицата у нас бе през 2016-та. За предстоящата си среща с публиката тук тя споделя: „Нямам търпение и ви обещавам много изненади и този път. Очарована съм от топлотата, с която ме посрещнаха всички. Беше страхотно и много емоционално за мен събитие“.Билетите за концерта на цена от 25 до 60 лв може да намерите в мрежата на Eventim. \n\n\n                    ", "date": "2018.01.10", "title": "Деспина Ванди отказа на „Сървайвър“"}
{"url": "http://www.monitor.bg/a/view/13732-%D0%9D%D0%B0%D1%81%D0%BA%D0%BE-%D0%9C%D0%B5%D1%81%D0%B5%D1%87%D0%BA%D0%BE%D0%B2-%D0%B2%D0%BE%D0%B4%D0%B8-2%D0%BC%D0%B5%D1%81%D0%B5%D1%87%D0%BD%D0%B0%D1%82%D0%B0-%D1%81%D0%B8-%D0%B4%D1%8A%D1%89%D0%B5%D1%80%D1%8F-%D0%BD%D0%B0-%D0%9C%D0%B0%D0%BB%D0%B4%D0%B8%D0%B2%D0%B8%D1%82%D0%B5/", "text": "\n                    Атанас Месечков, когото редовият зрител познава от предавания като Dancing Stars, ще заведе семейството си на екзотична почивка в Малдивите. Танцьорът стана татко на момиченце през октомври и е категоричен, че малката Айлин също ще пътува със семейството до островната държава.\n\nТова не е първото приключение зад граница на новороденото. Наскоро Месечков и съпругата му Кремена завели бебето във Виена, докъдето пътували 12 часа с кола. \"Не искаме да се отделяме от нея\", обясни пред Нова танцьорът, който е основният идеен двигател на хореографията в предстоящия филм „Привличане“. Лентата ще направи дебюта си на голям екран 23 февруари, а в нея Месечков се разписва още и като дубльор на един от главните персонажи, както и като ментор на Яна Маринова в усвояването на салса страстите.\n                    ", "date": "2018.01.10", "title": "Наско Месечков води 2-месечната си дъщеря на Малдивите"}
{"url": "http://www.monitor.bg/a/view/4861-%D0%90%D0%BA%D1%82%D1%80%D0%B8%D1%81%D0%B8-%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%94%D0%B6%D0%B5%D0%B9%D0%BC%D1%81-%D0%A4%D1%80%D0%B0%D0%BD%D0%BA%D0%BE-%D0%B2-%D1%81%D0%B5%D0%BA%D1%81%D1%82%D0%BE%D1%80%D0%BC%D0%BE%D0%B7/", "text": "\n                    Ден, след като грабна „Златен глобус“ за главна мъжка роля в комедия, Джеймс Франко се превърна в поредната холивудска звезда, обвинена в сексуален тормоз. Повод за разкритията стана значката с надпис Time's Up, която актьорът носи на церемонията в подкрепа на новоизлюпилото се движение в подкрепа на жертвите на подобно посегателство. „Хей, Джеймс Франко, хубава значка! Помниш ли как преди няколко седмици ми каза, че голите сцени, които ме накара да заснема в два от филмите ти за по 100 долара на ден не било експлоатация, защото съм подписала договор?“, написа разгневена актрисата Сара Титър-Каплан в Туитър. Нейната колежка Али Шийди също се пожали от поведението на Франко в социалните мрежи. По думите й, звездата е причината тя да се откаже от кариера в сферата на филмовото и телевизионното изкуство. „Първо, нямам представа какво съм сторил на Али Шийди. Режисирах я в мюзикъл извън Бродуей, изкарах си страхотно и изпитвам единствено уважение към нея“, категоричен е от своя страна Франко. Той добави, че информацията, изнесена в Туитър е невярна. Въпреки това ще продължи да подкрепя правото на жертвите на сексуален тормоз да получат възмездие.\n                    ", "date": "2018.01.10", "title": "Актриси обвиниха Джеймс Франко в секстормоз"}
{"url": "http://www.monitor.bg/a/view/63760-%D0%9C%D0%B5%D0%B3%D0%B0%D0%BD-%D0%9C%D0%B0%D1%80%D0%BA%D1%8A%D0%BB-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-%D0%B2-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D0%B8/", "text": "\n                    Меган Маркъл, годеницата на британския принц Хари, закри страниците си в социалните медии, съгласно традициите в кралското семейство, съобщи АП.\n\nАктрисата е \"благодарна на всички, които са били нейни последователи в социалните медии\", казаха от двореца Кенсингтън, но \"тя не е използвала акаунтите си от известно време\".\n\nМногобройните последователи на актрисата могат да видят само нейни архивни фотографии и видеоматериали. Тази стъпка беше очаквана от мнозина, защото членовете на британското кралско семейство нямат лични страници в социалните мрежи.\n\nПочитателите на Меган Маркъл не трябва да се притесняват, защото дворецът Кенсингтън има собствени страници в социалните медии.\n\nСватбата на Меган Маркъл и принц Хари е насрочена за 19 май.\n                    ", "date": "2018.01.10", "title": "Меган Маркъл се „самоуби“ в социалните медии"}
{"url": "http://www.monitor.bg/a/view/26625-%D0%96%D1%83%D1%80%D0%BD%D0%B0%D0%BB%D0%B8%D1%81%D1%82-%D1%81%D0%B8-%D0%B8%D0%B7%D0%BC%D0%B8%D1%81%D0%BB%D0%B8-%D1%87%D0%B0%D1%81%D1%82%D0%BD%D0%B0-%D0%B0%D1%80%D0%BC%D0%B8%D1%8F-%D0%B2-%D0%A1%D0%B8%D1%80%D0%B8%D1%8F/", "text": "\n                    Привляклата в последно време вниманието на пресата руска частна военна компания /ЧВК/ „Туран“, воюваща в Сирия, се оказа журналистическа измислица. До този извод стигнаха аналитиците от изследователската група Conflict Intelligence Team /CIT/. Тяхното  разследване показа, че споменатото подразделение от наемници е просто плод на фантазията на един човек – журналиста Олег Блохин, пише „Медуза“.\n\n          През 2017 г. в руските медии започнаха да се появяват материали за „Туран“, която наред с ЧВК „Вагнер“, уж воюва в Сирия и се състои от жители на страните от ОНД. Пишещите братя дори нарекоха новата частна армия „специалните сили от СССР“. Заинтересована от съобщенията в пресата,  CIT започва да анализира сведенията за „Туран“ в пресата и в интернет. Изучавайки подборка от снимки в Туитър на бойци с отличителни знаци на „Туран“, от изследователската група стигат до извода, че една от фотографиите е дело на журналиста Олег Блохин. Той живее в Латакия и периодически публикува репортажи от бойните действия в арабската република в изданията на регистрираната в Абхазия информационна агенция\n\nANNA News. Експертите от CIT съпоставили личните снимки на Блохин от социалната мрежа „ВКонтакте“ с постановъчните фотоси на бойците от „Туран“ и намерили в тях множество съвпадения - едни и същи тактически очила, модифициран автомат „Калашников“, пикап Toyota Tundra първо поколение, шлем и прочие военна екипировка. На основание на съвпадащите елементи аналитиците от изследователската група стигнали до извода, че на снимките в качеството на наемник е позирал самият Блохин, както и неговият приятел и оператор от руския тв канал РЕН Александър Ричков. На друга фотосесия на бойците от ВЧК, направена в население пункт Ханасе, се виждат същите нашивки на „Туран“, публикувани по-рано от Блохин. От CIT предполагал, че снимките всъщност са на бойци от едно от формированията на сирийското опълчение.\n\n          През май м.г. на сайта „Руска пролет“ бяха публикувани кадри от „първата бойна операция“ на „Туран“ и провинция Хама. Но от изследователската група смятат, че това всъщност е видеозапис на боеве на сирийската военна проправителствена групировка „Силите на Тигъра“. Тази групировка, съдейки от репортажите, е съпровождана постоянно от Блохин в качеството му на кореспондент и оператор. От CIT твърдят още, че руският журналист най-вероятно е причастен към написването на редица материали в пресата, посветени на „Туран“. В частност, статията в „Аргументи на седмицата“ по темата, подписана от някой си Александър Кондрашов, всъщност е дело на Блохин, твърдят експертите. Като допълнителен аргумент, че споменатата ЧВК е „измислица на един човек“, CIT посочват отсъствието в откритите източници на каквато и да било информация за подразделението на наемниците, каквато например съществува за „Вагнер“.\n\n          В коментар пред РБК относно разследването на изследователската група, самият Блохин нито потвърждава, нито отрича изнесените доводи и факти. Пред Znak.com  журналистът нарече проучването за „Туран“ „фейк и глупост“. „Защо свързват именно с мен появата на тази военна компания аз не знам. Разследването е основано само на клюки и догадки“, категоричен е Блохин. На свой ред колегата му Александър Ричков завява, че никога не е срещал бойци от „Туран“ и дори не е чувал за тяхното съществуване. Скоро след публикуването на разследването на CIT изданието ANNA News започна да сваля материалите на Блохин от своя сайт, пише „Медуза“.\n\n          В тази връзка пресата припомня, че действително съществуващата частна военна група „Вагнер“ се състои от руски наемници. Тя действа от 2014 г., когато участва в разоръжаването на украинската армия в Крим. Смята се, че групата е оказала и значителна помощ на сепаратистите в Донбас. През октомври 2015 г. бойците са дислоцирани в Сирия, където участват в редица сражения. Общата численост на „Вагнер“ в арабската република се оценява на около 400 души. \n                    ", "date": "2018.01.10", "title": "Журналист си измисли частна армия в Сирия "}
{"url": "http://www.monitor.bg/a/view/66548-%D0%A0%D1%83%D1%81%D0%BD%D0%B0%D1%86%D0%B8%D1%82%D0%B5-%D1%81%D0%B8-%D0%BF%D0%B0%D0%B4%D0%B0%D1%82-%D0%BF%D0%BE-%D0%BF%D0%BE%D1%80%D0%BD%D0%BE-%D0%B0%D0%BD%D0%B8%D0%BC%D0%B5/", "text": "\n                    Популярният порно сайт PornHub разкри статистиката на посещенията си за 2017 г. и посочи предпочитанията на ползвателите по целия свят, включително и в Русия. Най-популярни сред руснаците се оказали откровените кадри с участието на техни сънароднички, както и на жени в преклонна възраст. Сред най-търсените попаднали и категориите Overwatch и „хентай“ /парно аниме/.\n\n          Като цяло в главна тенденция през изминалата година се е превърнало порното за жени, което изпреварило по популярност дори еротичните пародии на анимационния сериал „Рик и Морти“, посочват от PornHub. На голям интерес в последните месеци се радва още лесбийското порно, както и видеото с таговете „milf“ и „кръвосмешение“. След порноактьорите интернет ползвателите отдават своите предпочитания на испанеца Хорди Ел Нино Пола, на американеца Мандинго и на италианеца Роко Сифреди. Най-популярните порноактриси на PornHub са Райли Рид, Миа Халифа и Лиза Ен. При руснаците продължава да лидира Саша Грей, въпреки че вече повече от пет години тя не се снима във филми за възрастни. От сайта отчитат, че средностатистическата им аудитория за едно денонощие се равнява на 81 млн. зрители. Най-много време пред откровените кадри прекарват жителите на Филипините – 13 минути, докато на руснаците им стигат 8 минути, преди да напуснат еротичния интернет ресурс, пише Лента.ру. \n                    ", "date": "2018.01.10", "title": "Руснаците си падат по порно аниме   "}
{"url": "http://www.monitor.bg/a/view/21255-%D0%A1%D0%90%D0%A9-%D1%89%D0%B5-%D1%81%D0%BF%D0%B8%D1%80%D0%B0%D1%82-%D0%9C%D0%BE%D1%81%D0%BA%D0%B2%D0%B0-%D1%81-%D0%BD%D0%BE%D0%B2%D0%B0-%D1%8F%D0%B4%D1%80%D0%B5%D0%BD%D0%B0-%D0%B1%D0%BE%D0%B9%D0%BD%D0%B0-%D0%B3%D0%BB%D0%B0%D0%B2%D0%B0/", "text": "\n                    Правителството на президента Тръмп възнамерява да отслаби съществуващите ограничения за използването на ядрено оръжие и да създаде нова ядрена бойна глава със заряд с малка мощност за ракетите \"Трайдънт\", пише в. \"Гардиън\", като се позовава на бившия специален съветник на президента Барак Обама по въпросите на контрола над въоръженията и неразпространението им Джон Улфстал. По думите му новата ядрена доктрина на Пентагона предвижда оборудване на модифицирани ракети с подводно базиране \"Трайдънт\" Ди-5 с подобни ядрени бойни глави с цел възпиране на Русия така, че тя да се въздържа от използване на тактически ядрени бойни глави в случай на конфликт в Източна Европа. Улфстал заявява, че \"всякакъв опит от страна на Русия или Северна Корея да се използва ядрено оръжие ще доведе до\n\n \n\nтежки последици\n\n \n\nза тях\".\n\nИзданието отбелязва, че новата политика в тази сфера на САЩ е по-твърда в сравнение с политиката по време на Обама, при когото е имало стремеж да се намали ролята на ядреното въоръжение в американската отбрана.\n\nМеждувременно правителството на САЩ одобри продажбата на антибалистични ракети на Япония, за да се защитава тя срещу нарастващата ядрена и ракетна заплаха от страна на Северна Корея, предаде Ройтерс, като се позова на представител на американския Държавен департамент.\n\nДен преди това Държавният департамент на САЩ поиска от американския Конгрес да одобри продажбата на четири ракети и свързания с тях софтуер на Япония. Сделката е на стойност 133 милиона долара.\n\nВ обширен нов доклад американски конгресмени демократи предупреждават за растяща руска намеса из цяла Европа. Това е първият доклад от Конгреса на САЩ, в който подробно се описват руските усилия за подкопаване на демокрации от президентските избори в САЩ през 2016 г. досега. Той е в обем над 200 страници и е изготвен по инициатива на сенатор Бен Кардин от щата Мериленд, най-високопоставеният демократ в сенатската комисия за външните работи, но не е подкрепен от републиканците в комисията. В него се описват руски операции в 19 европейски страни още преди да е излязъл докладът на двупартийното разследване на сенатската комисия за разузнаването за ролята на Русия в президентските избори в САЩ от 2016 г., отбелязва АП. Кардин е поръчал доклада, за да могат американците да видят \"истинските измерения и обхват\" на усилията на руския президент Владимир Путин да подкопава демокрацията по света, каза той в изявление. В доклада се говори за продължаващи от години кибератаки, дезинформация, прикрити операции в социалните медии, финансиране на маргинални политически групи, корупция и в най-крайните случаи опити за убийство и военни операции, които са дестабилизирали крехките демократични правителства на Украйна и Грузия.\n\nВ същото време Съединените щати отказаха да издадат виза на началника на Генералния щаб на сръбската армия генерал Любиша Дикович, научава белградският вестник \"Данас\".\n\nСпоред източници на вестника, близки до държавното ръководство, американците поканили Дикович да изнесе военни лекции в САЩ, но след това отказали да му издадат виза,\n\n \n\nзащото присъствал на руско-беларуско военно учение\n\n \n\nв Русия през септември миналата година. На въпрос на \"Данас\" към американското посолство вярно ли е, че са отказали виза на генерал Дикович, оттам отговориха, че законът за имиграцията и гражданството им забранява да коментират отделни случаи във връзка с издаването на визи.\n                    ", "date": "2018.01.10", "title": "САЩ ще спират Москва с нова ядрена бойна глава"}
{"url": "http://www.monitor.bg/a/view/57538-%D0%A1%D1%82%D0%B8%D0%B2%D1%8A%D0%BD-%D0%A5%D0%BE%D0%BA%D0%B8%D0%BD%D0%B3-%D0%97%D0%B5%D0%BC%D1%8F%D1%82%D0%B0-%D1%89%D0%B5-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B2-%D0%BE%D0%B3%D0%BD%D0%B5%D0%BD-%D0%B0%D0%B4/", "text": "\n                    Известният британски физик-теоретик Стивън Хокинг предупреждава, че Земята я очаква същата съдба на Венера, и че тя ще се превърне в огнен ад, съобщава в. \"Дейли мейл\".\n\nПо думите на учения климатичните промени ще доведат човечеството до гибел, тъй като на нашата планета ще изчезнат условията за живот.\n\nАко човечеството не съкрати емисиите на парникови газове, то рано или късно температурата на Земята ще достигне до 460 градуса по Целзий.\n\nХокинг припомня, че преди 4 милиарда години Венера е била точно копие на Земята. Тя е имала атмосфера, морета, растителност, но поради ред причини просто е \"изгоряла\". Отчитайки, че възрастта на Земята е около 4,5 милиарда години, тя ще се превърне в мъртва пустиня само за 500 милиона години.\n\nХокинг припомни международните договори за намаляването на вредните емисии. Ученият обвини президента на САЩ Доналд Тръмп за подписването на \"смъртната присъда\" на планетата, след оттеглянето на САЩ от Парижкото споразумение за климата.\n                    ", "date": "2018.01.10", "title": "Стивън Хокинг: Земята ще се превърне в огнен ад!"}
{"url": "http://www.monitor.bg/a/view/57085-%D0%9A%D0%B0%D1%82%D1%80%D0%B8%D0%BD-%D0%94%D0%B5%D0%BD%D1%8C%D0%BE%D0%B2-%D0%B8-%D1%81%D1%8A%D0%BC%D0%B8%D1%88%D0%BB%D0%B5%D0%BD%D0%B8%D1%86%D0%B8-%D1%81%D1%80%D0%B5%D1%89%D1%83-%D0%BD%D0%B0%D1%81%D1%82%D1%8A%D0%BF%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%83%D1%80%D0%B8%D1%82%D0%B0%D0%BD%D0%B8%D1%82%D0%B5/", "text": "Феминистки веднага скочиха срещу инициативата\n                    Група жени, сред които актрисата Катрин Деньов, публикуваха свое изявление във Франция, за да се противопоставят на кампанията за разобличаване, лансирана след обвиненията срещу Харви Уайнстийн в сексуален тормоз и насилие, и да защитят правото на мъжете да досаждат на жените, предаде Франс прес.\n\n\"Насилието е престъпление. Настойчивите и неумели сексуални аванси обаче не са престъпление, нито галантното поведение - мачистка агресия\", са написали във в. \"Монд\" около 100 актриси, писателки, изследователки и журналистки, за да отхвърлят \"пуританството\", появило се след първите обвинения в сексуален тормоз и насилие срещу влиятелния холивудски продуцент.\n\nСпоред тях, \"макар да е налице осъзнаване на извършваното над жени сексуално насилие, говоренето по този въпрос днес има противоположен ефект - карат ни изберем правилния тон за разговор, да не споменаваме неща, които дразнят, а онези, които отказват да се съобразят с тези изисквания, са смятани за предателки и съучастнички.\"\n\nКато жени не се идентифицираме с този феминизъм, който излиза извън рамките на злоупотребата с власт и приема образа на омраза към мъжете и сексуалността, допълват подписалите текста.\n\nВ същото време близо 30 френски феминистки обвиниха Катрин Деньов и съмишлениците й, че искат да се сложи край на кампанията за разобличаване, лансирана след обвиненията срещу Харви Уайнстийн в сексуален тормоз, и че презират жертвите на сексуално насилие, предаде Франс прес.\n\nКогато се направи дори малка крачка към равенството, се намират хора, които ни предупреждават, че може да се стигне до крайности, заявяват феминистките на сайта francetvinfo.\n\n\"Във Франция всеки ден стотици хиляди жени стават жертви на сексуален тормоз, а стотици - на сексуално насилие\", се отбелязва в текста, качен в интернет от феминистките.\n\n \n\nВълната „Уайнстийн“ захлупи и Уди Алън\n\n \n\nИ Уди Алън бе пометен от вълната „Уайнстийн“ – според репортер на „Вашингтон пост“ всички произведения на легендарния режисьор са белязани от страст към непълнолетни момичета и дълбока мизогиния. Журналистът получил достъп до личния архив на 82-годишния режисьор, съхраняван от 1980 г. в университета в Принстън, разказва „Фигаро“. 56 кутии, пълни с „женомразки разсъждения и неприлични сънища“, обобщава репортерът, които твърди, че е първият читател на личния архив на Уди Алън.\n\nСлед като прочел всички бележки и чернови, стигнал до извода, че Уди Алън никога не пише нов филм, а винаги повтаря един и същ: върховната цел на неговото изкуство лежи върху една единствена идея – похотлив мъж и неговите красиви завоевания.\n\nЗа да осъди това, което нарича “остра и настойчива мизогиния към младите жени“, журналистът дава за пример използването на млади жени на възраст 17 – 21 г. за героини на филмите на режисьора. Темата за съблазняването между зрял мъж и младо момиче е вездесъща.\n                    ", "date": "2018.01.10", "title": "Катрин Деньов и съмишленици срещу настъпването на пуританите"}
{"url": "http://www.monitor.bg/a/view/58884-%D0%A1%D0%B5%D0%BF%D0%B0%D1%80%D0%B0%D1%82%D0%B8%D1%81%D1%82%D0%B8%D1%82%D0%B5-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D0%BB%D0%B8-%D0%B4%D0%B0-%D0%BF%D1%80%D0%B5%D0%B8%D0%B7%D0%B1%D0%B5%D1%80%D0%B0%D1%82-%D0%9F%D1%83%D1%87%D0%B4%D0%B5%D0%BC%D0%BE%D0%BD/", "text": "\n                    Основните каталунски сепаратистки партии се договориха да преизберат по-късно този месец Карлес Пучдемон за ръководител на испанската автономна област, предаде АП.\n\nПучдемон, който оглавяваше каталунското регионално правителство, бе отстранен от поста от централната власт в Мадрид след референдума за независимост на Каталуния, обявен за незаконен от испанското правосъдие. Оттогава Пучдемон е в Брюксел и ако се върне в Испания, ще бъде незабавно арестуван за бунт и опит за отделяне на Каталуния.\n\nНа 21 декември в испанската автономна област бяха произведени избори за регионален парламент. Тогава най-много гласове получи партия \"Сиудаданос\" (\"Гражданите\"), но сепаратистките партии \"Заедно за Каталуния\" на Пучдемон и \"Републиканска левица на Каталуния\" на Ориол Жункерас получиха крехко мнозинство в регионалния парламент. Жункерас, бивш вицепремиер на Каталуния, е в затвор в Испания по обвинения в бунт и сепаратизъм.\n\nИспански медии съобщиха, че Пучдемон се е срещнал в Брюксел с генералния секретар на \"Републиканската левица на Каталуния\" Марта Ровира. Той е получил нейната подкрепа за преизбирането му като каталунски премиер. Говорители на двете каталунски партии, пожелали да запазят анонимност, потвърдиха медийните информации.\n\nКандидатите за премиерския пост на Каталуния произнасят реч пред парламента, преди депутатите да гласуват за тях. Говорителят на \"Републиканската левица на Каталуния\" каза, че Пучдемон ще предложи да говори по видеоконферентна връзка от Брюксел пред каталунския парламент по-късно този месец. Друг вариант е депутат от партията на Пучдемон да прочете задължителната реч, която кандидатът за премиер трябва да произнесе преди гласуването в парламента.\n\nПартия \"Сиудаданос\", която подкрепя единството на Испания, обаче се обяви против плана Пучдемон да бъде кандидат за ръководител на Каталуния, тъй като той е в самоналожено изгнание в Брюксел и би бил \"холограмен премиер\", съобщи Ройтерс.\n                    ", "date": "2018.01.10", "title": "Сепаратистите се договорили да преизберат Пучдемон"}
{"url": "http://www.monitor.bg/a/view/58581-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%9F%D0%BE%D0%BB%D1%88%D0%B0-%D0%B7%D0%B0%D1%89%D0%B8%D1%82%D0%B8-%D1%81%D1%8A%D0%B4%D0%B5%D0%B1%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0/", "text": "\n                    Премиерът на Полша Матеуш Моравецки защити спорните реформи в съдебната система, след като председателят на Европейската комисия Жан-Клод Юнкер обсъди с него критиките на комисията, предаде ДПА. Миналия месец полският президент Анджей Дуда подписа два закона, които според критици политизират прекомерно Националния съдебен съвет и Върховния съд на Полша. По този повод Европейската комисия започна официална процедура без прецедент срещу Полша, която може да доведе до лишаването й от глас при вземане на решенията на ЕС. Срещата в Брюксел между Моравецки и Юнкер е преминала в приятелски тон според двете страни, но полският премиер от консервативната партия \"Право и справедливост\" подчерта, че Варшава няма да се поддаде на натиска и да се откаже от реформите. \"Обяснихме какво означават за нас съдебните реформи\", каза снощи пред полски журналисти Моравецки след срещата. \"Нашите намерения са да подобрим системата, да я направим по-справедлива и по-обективна\", заяви той.\n                    ", "date": "2018.01.10", "title": "Премиерът на Полша защити съдебната реформа"}
{"url": "http://www.monitor.bg/a/view/80115-%D0%9F%D0%B0%D0%BF%D0%B0%D1%82%D0%B0-%D0%B7%D0%B0%D0%B2%D0%B5%D0%B4%D0%B5-%D0%BA%D0%BB%D0%BE%D1%88%D0%B0%D1%80%D0%B8-%D0%B1%D0%B5%D0%B6%D0%B0%D0%BD%D1%86%D0%B8-%D0%B8-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-%D0%BD%D0%B0-%D1%86%D0%B8%D1%80%D0%BA/", "text": "\n                    Папа Франциск предприе нова благотворителна инициатива за бездомници, бежанци, нуждаещи се и затворници, като ги покани на безплатно представление на цирк \"Медрано\".\n\nЦиркът, който изнася представления тези дни в Рим, е предоставил 2100 места за \"бедняците на папата\". Представлението ще бъде утре, а след това всички нуждаещи се ще получат пакет с продукти. На спектакъла ще има дежурни медици, които да оказват помощ при необходимост. На билетите-покани са изобразени слонове, жирафи и лъвове. Циркът заяви, че \"спектакълът е традиционен и всички изобразени (на билетите) животни участват в него\".\n\nФранциск не за първи път предприема подобна акция в подкрепа на нуждаещи се. По негова инициатива близо до площад \"Свети Петър\" бяха поставени душ-кабини за бездомници. Той нееднократно е посещавал затвори и е измивал краката на затворници при традиционна церемония на Велики четвъртък преди Великден.\n                    ", "date": "2018.01.10", "title": "Папата заведе клошари, бежанци и затворници на цирк"}
{"url": "http://www.monitor.bg/a/view/33932-%D0%A3-%D0%BD%D0%B0%D1%81-%D0%B8%D0%BC%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%BD%D0%B0-%D1%81%D0%BB%D0%BE%D0%B2%D0%BE%D1%82%D0%BE-%D0%BB%D0%BE%D1%88%D0%BE%D1%82%D0%BE-%D0%B5-%D1%87%D0%B5-%D0%BD%D1%8F%D0%BA%D0%BE%D0%B8-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D1%8F%D0%B2%D0%B0%D1%82-%D1%81-%D0%BD%D0%B5%D1%8F/", "text": "\n                    У нас има свобода на словото. Както каза и премиерът Борисов, дори е прекалена. Това обаче не означава, че тя трябва да се ограничава. Лошото е, че някои злоупотребяват с тази свобода, смятат, че могат да дискредитират страната ни или поне да представят образа ни пред чужди медии. У нас всеки може да организира протести и то по различни теми. Никой не е бил ограничаван в това отношение. Смятам обаче, че готвените протести са свързани по някакъв начин с българското председателство, защото повечето хора, които са свързани с тези протести, не искат да са видими за нашето общество, а за европейски институции и медии. Само че те няма да решат проблемите ни. Напротив. Някои обществени групи и поддържащи ги медии в желанието си да са по-видими и да защитят свои тези затвърждава образа на България като най-бедна и най-корумпирана страна в ЕС. Дали това се прави съзнателно или не, няма никакво значение. Ефектът е един и същ. Мога да дам пример с протеста за Пирин, както и за въздуха. Лично аз не мога да си го обясня, защото този смог над София го виждам от Витоша от 30 години насам. Но сега стана страшен проблем. Затова дори искам да попитам хората защо не протестираха по времето на Янчулев, когато не се чистеше в София, беше прашно и мръсно? Нима тогава не сме дишали по-мръсен въздух? Или пък когато Икарусите вървяха все още по столичните улици, масово имаше Лади и Москвичи и никой не следеше вредните емисии. Това е преекспонирани на проблеми, които изобщо не са от сега. Според мен въздухът в София сега е много по-чист, отколкото в началото на 90-те години. Да не говорим, че до към 2008 година, когато избухна финансовата криза, София беше свръхпретоварена. Спомням си още по-огромни задръствания. Тогава обаче никой не обръщаше внимание на това. Убеден съм, че тогава дишахме още по-мръсен въздух.Същото се отнася и за протеста за Пирин. Затова и съм възмутен от екоорганизациите. Хора, които вероятно нямат никаква представа какво представлява Пирин като планина. Най-вероятно са ходили само до Банско. Искам да ги питам дали са правили преход в Пирин от Банско до Гоце Делчев? Това са десетки километри. Имат ли представа и какво означава 48% застрояване, защото това е огромна площ.\n\n\n                    ", "date": "2018.01.10", "title": "У нас има свобода на словото, лошото е, че някои злоупотребяват с нея"}
{"url": "http://www.monitor.bg/a/view/33937-%D0%9C%D0%B5%D0%B4%D0%B8%D0%B9%D0%BD%D0%BE-%D0%BB%D0%B8%D1%86%D0%B5%D0%BC%D0%B5%D1%80%D0%B8%D0%B5/", "text": "\n                    Да говориш за медийна свобода, а да гониш журналисти от публично събитие е истинско лицемерие.Екипът на Канал 3 искаше да отрази представянето на т.нар. \"Бяла книга\" и да зададе своите въпроси. . Дори в хотела, в който се помещаваше въпросната среща, тя не бе обявена с истинското си име, а като представяне на книга. Всичко това говори за гузност, потайност и непрозрачност, които по никакъв начин не кореспондират на заявените претенции за спазване на медийните етични стандарти. Напротив! Точно това е илюстрация на това - що е то цензура и манипулативна журналистика. Издателите, които молят Европейската комисия за помощ и дори искат дотации, не могат да застанат лице в лице с българските журналисти, на които не плащат заплати. Цялата мантра за желанието им да има свободни медии беше разбита на пух и прах, защото те очевидно се страхуват от нережисирани въпроси. Канал 3 няма конфликт нито с в. \"Капитал\", нито със \"Сега\", нито с Club Z. Телевизията дори не прави усилие да съди тези издания за постоянните им лъжи за собствеността на медията, които се тиражират най-нагло вече няколко години. Канал 3 единствено искаше да зададе своите въпроси, но господата на \"срещата с медиите\" явно се уплашиха и отново избраха комфорта на това сами да питат себе си, сами да си отговарят и да клеймят неприсъстващите като \"лошите\", разчитайки че така ще насаждат впечатлението, че те са в ролята на \"добрите\".\n\n\n                    ", "date": "2018.01.10", "title": "Медийно лицемерие"}
{"url": "http://www.monitor.bg/a/view/21701-%D0%91%D1%8F%D0%BB%D0%B0%D1%82%D0%B0-%D0%BA%D0%BD%D0%B8%D0%B3%D0%B0-%D0%BD%D0%B0-%D1%87%D0%B5%D1%80%D0%BD%D0%B8%D1%82%D0%B5-%D0%BE%D0%BB%D0%B8%D0%B3%D0%B0%D1%80%D1%81%D0%B8/", "text": "\n                    Трима скандални бизнесмени, двама от които подсъдими за неплащане на данъци и за приватизация на държавния дял на електроразпределително дружество, събраха днес сутринта тумба грантаджии, професионални протестъри и поръчковите си “журналисти”, за , пише \"Блиц\".Истината, която мнозина отдавна знаят, че триото - Иво Прокопиев, Огнян Донев и Сашо Дончев, явно се опитва да дестабилизира държавата, за да се спаси от наказателно преследване, вече излезе наяве. Признаха си го, само им липсваше банкерчето-беглец Цветан Василев, за да затворят карето. Триото “ПДД - Прокопиев, Донев, Дончев\", макар и осветено, досега се криеше зад копи-пейст публикациите в поръчковите си “медии”-бухалки, но днес решиха да изпълзят, не за друго, а защото на 11-ти януари 2018 г. България поема Председателството на Съвета на Европейския съюз. С днешната си пародия, скандалните бизнесмени и техните слуги, на практика верифицират подозренията, че именно те стоят зад опитите за дискредитиране на българската държава в момент, в който тежестта й на международната сцена е изключително висока. Трио олигарси и хрантутниците им, които час и половина мрънкаха, че искат пари от Европа, която да им “издържа” парцалите, пардон “медиите”-бухалки.Цинично и жалко беше човек да наблюдава, как сектантите взаимно се убеждаваха – колко лошо е положението в европейска България, как защитници на хомосексуалните бракове и провалени политици като Стефан Тафров едва ли не призоваваха “Европата\" да притисне българските власти, така щото, правителството да забрани свободата на медиите или поне да контролира – какво пишат. Безработният към момента бивш служител на Министерството на външните работи, известен още като провален кандидат за депутат от “Да(Й), България”, почти трогна до сълзи друга защитничка на “третия пол” – “журналистката” Полина Паунова, която не спря да си бърше сополите, докато щракаше по компютъра, чиято цена започва от 2300 лв. нагоре, обобщава \"Блиц\".\n\n\n                    ", "date": "2018.01.10", "title": "Бялата книга на черните олигарси"}
{"url": "http://www.monitor.bg/a/view/23591-%D0%98%D0%B7%D0%BC%D0%B0%D0%BC%D0%B8%D1%85%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-%D1%81-%D0%BF%D0%BE%D0%B6%D0%B8%D0%B7%D0%BD%D0%B5%D0%BD%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%BA%D1%8A%D0%BC-%D0%BF%D0%B5%D0%BD%D1%81%D0%B8%D1%8F%D1%82%D0%B0/", "text": "Дядото усетил първия капан, но се хванал във втория като му се обадили \"полицаи\"\n                    \n\n\n\n\n                    ", "date": "2018.01.10", "title": "Измамиха пенсионер с пожизнена награда към пенсията"}
{"url": "http://www.monitor.bg/a/view/46737-%D0%9F%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D1%80%D0%B0%D0%BD%D0%B8-%D0%B4%D0%B2%D0%B0%D0%BC%D0%B0-%D0%BF%D1%80%D0%B8-%D1%83%D0%B4%D0%B0%D1%80-%D0%B2-%D1%81%D1%82%D1%8A%D0%BB%D0%B1-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Двама пътници са пострадали при   пътно-транспортно произшествие във Велинград, станало малко след полунощ на улица в курортния град. При движение с несъобразена скорост 26-годишният Димитър Б. от Велинград, който седнал зад волана почерпен, загубил управлението над лек автомобил „БМВ“. Вследствие на високата скорост мощното возило се ударило в железобетонен стълб встрани от пътя. От силния удар возещите се в колата -24-годишният Георги И. и две години по-възрастният от него Костадин К., които били съответно на предната и на задната седалка, са пострадали. Те са настанени във велинградската общинска болница с различни фрактури и наранявания. Водачът е тестван с дрегер, като пробата отчела 0.75 промила концентрация на алкохол. Пияна шофьорка е била задържана и от панагюрските пътни полицаи. Дамата, жител на град Копривщица, била засечена в съседното градче Стрелча зад волана на лек автомобил „ Фолксваген“. Униформените извършвали рутинна проверка на пътни превозни средства и така спрели немското возило. Шофиращата А.А.- 31г. от Копривщица била тествана с дрегер, като пробата отчела 2.81 промила концентрация на алкохол. Дамата е задържана в ареста за срок до 24 часа, а срещу нея е образувано бързо производство. \n                    ", "date": "2018.01.10", "title": "Пиян шофьор рани двама при удар в стълб във Велинград"}
{"url": "http://www.monitor.bg/a/view/53337-%D0%95%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-%D0%BB%D0%B5%D1%82%D0%B8%D1%89%D0%B5-%D0%A1%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%BC%D0%B1%D0%B0/", "text": "\n                    И двата терминала на летище София са евакуирани към този момент заради сигнали за бомба.Причината за мярката за сигурност са получени през „Гранична полиция” сигнали за поставени взривни устройства. Екипи на гранична полиция с кучета са отцепили района и не позволяват колите да паркират пред летището. Точно преди сигнала, в непосредствена близост до Терминал 2, министърът отговарящ за Европредседателството Лиляна Павлова представи електромобили, които ще превозват чуждестранните делегации. Към момента се смята, че сигналите са фалшиви. Въпреки това полицията проверява целия район и прилежащите сгради към летището. \n\n\n                    ", "date": "2018.01.10", "title": "Евакуираха Летище-София заради бомба"}
{"url": "http://www.monitor.bg/a/view/43830-%D0%9F%D0%B8%D1%8F%D0%BD-%D1%80%D0%B0%D0%B7%D0%B8%D0%B3%D1%80%D0%B0%D0%B2%D0%B0-%D0%B0%D0%BD%D1%82%D0%B8%D0%BC%D0%B0%D1%84%D0%B8%D0%BE%D1%82%D0%B8-%D0%B8%D0%BD%D1%81%D1%86%D0%B5%D0%BD%D0%B8%D1%80%D0%B0-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B5/", "text": "Фиркан до козирката бургазлия вдигна полицията на крак, след като излъга, че е отвлечен. Екшънът се разигра вчера около обяд в бургаския комплекс \"Меден Рудник\", където \"похитения\" живее. Рано сутринта пияният шегаджия изпратил кракът  sms на свой приятел с текст \"отвлякоха ме\". Аверът, който живее в чужбина веднага се свързал с ченгетата и подал сигнал, че негов близък е похитен. Последвала светкавична акция, организирана и проведена като по учебник. Антимафиотите проверили мобилния телефон, от който е бил изпратен sms-а и бързо локализирали точното място, на което се намира телефонния апарат. Веднага след това тежко въоръжени части са изпратени в бл. 469, за да спасяват похитения. \"Районът около блока почерня от полицаи с качулки и автомати. Имаше много патрулки и бус, от който слязоха много униформени, сигурно бяха спецчасти. Обсадиха целия блок и след малко извадиха млад мъж, закопчан с белезници\", разказаха съседи, станали свидетели на акцията.  Когато униформените атакували апартамента, с изненада установили, че \"отвлеченият\" спокойно се излежава по бели гащи в леглото и е солидно \"почерпен\". Вместо опасни похитители, компания в спалнята му правила млада жена.  След като се уверили, че няма отвличане и че в апартамента не присъстват други хора, ченгетата щракнали белезниците на бургазлията и го отвели за справка в районното. Мъжът бил доста замаян от алкохола, но признал всичко. Той разказал пред полицаите, че никой не го отвличал, но изпратил sms-а на приятеля си, защото решил да се пошегува с него. Лъжата и разиграването на полицаите, ще излязат солено на пияния бургазлия. По случая вече е образувано бързо полицейско производство. ", "date": "2018.01.10", "title": "Пиян разиграва антимафиоти, инсценира отвличане"}
{"url": "http://www.monitor.bg/a/view/54281-%D0%90%D0%94%D0%A4%D0%98-%D0%BF%D1%80%D0%B8%D0%BA%D0%BB%D1%8E%D1%87%D0%B8-125-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D0%B8%D0%BD%D1%81%D0%BF%D0%B5%D0%BA%D1%86%D0%B8%D0%B8/", "text": "\n                    През четвъртото тримесечие на 2017 г. Агенцията за държавна финансова инспекция (АДФИ) приключи 125 финансови инспекции, съобщиха от ведомството.\n\nВ периода октомври-декември финансовите инспектори на агенцията са проверили 361 обществени поръчки на обща стойност 546 952 830 лв. Установени са 43 случая на непроведени или неоснователно проведени обществени поръчки за 7 736 141 лв. За констатираните през тримесечието нарушения са съставени 164 акта за установяване на административни нарушения и 6 акта за начет. Открити и 24 индикатора за измама по смисъла на на Закона за държавна финансова инспекция.\n\nЗа периода са били проверени: 3 изпълнителни агенции, 2 други агенции, едно енергийно дружество, 2 института, една жп компания, 2 спортни сдружения, 2 университета, 2 училища, една болница, 10 водоснабдителни предприятия, 4 областни администрации в страната и една районна в София и 73 общини.\n\nНай-високата стойност от 200 млн. лв. на проверените обществените поръчки за последното тримесечие е за Агенция „Пътна инфраструктура“ (АПИ), сочи отчетът на АДФИ.\n                    ", "date": "2018.01.10", "title": "АДФИ приключи 125 финансови инспекции"}
{"url": "http://www.monitor.bg/a/view/76711-%D0%A6%D0%B5%D0%BD%D0%B8%D1%82%D0%B5-%D0%BD%D0%B0-%D0%B6%D0%B8%D0%BB%D0%B8%D1%89%D0%B0%D1%82%D0%B0-%D1%81%D0%BA%D0%BE%D1%87%D0%B8%D1%85%D0%B0-%D1%81-110-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0/", "text": "В столицата квадратен метър се продава средно за 1060 евро\n                    Цените на жилищата у нас са скочили средно с 8,59 на сто за година. Това сочат данните от анализ на Global Property Guide.Новите жилища са поскъпнали със 7,32 на сто  за 12-те месеца до края на първата половина на 2017 г. спрямо 4,9% за предходния 12-месечен период. През последните три месеца на 2017 г. обаче цените им отбелязват минимален спад от 0,82%.Цените на съществуващите жилища пък нарастват през последните три месеца на миналата година с 4,29 на сто.Почти нулевите лихвени проценти по банковите депозити насърчават хората да инвестират в недвижими имоти, включително и покупки на имоти в строеж, посочват анализаторите на Global Property Guide.Що се отнася до локалните пазари, в София е отчетен ръст на цените на жилищата от 10,6% за 12-те месеца до края на юни 2017 г. Цените на новите жилища отбелязват по-силен ръст – 13,5% за периода, докато за старото строителство той е 9,4%.В столицата средната цена на имот за квадратен метър достига 1060 евро през третото тримесечие на 2017 г., посочва изданието. Спрямо предходното тримесечие няма промяна, но на годишна база увеличението достига 14%. В момента средната покупна цена на жилищата в столицата удари 93 хил. евро.Най-предпочитани са южните квартали, \"Лозенец\", централните райони, \"Кръстова вада\" и \"Хладилника\" в района на бул. \"Черни връх\" и мол Paradise Center, където минава и метрото. Сред другите предпочитани квартали се нареждат и \"Витоша\", \"Младост\", \"Надежда\", последните два заради метрото.Във Варна ръстът за периода достига средно 13,9% при 14,9% за новите жилища и 13,5% за съществуващите.В Бургас увеличението за периода е 4%, като цените на новите жилища се понижават с почти 2%, докато на имотите старо строителство се увеличават с 13,4 на сто.В Пловдив цените се увеличават средно с почти 7% за периода при 8,1% ръст за съществуващите жилища и 4,1% за новите. В Русе ръстът достига средно 12,8% с 15,2% увеличение за новите жилища и 0,3% спад за старите.В Стара Загора повишението достига почти 9% за периода при 17,6% ръст за новите жилища и 6,1% за съществуващите.В анализа се припомня, че предишният бум на пазара бе от 2000 до 2008 г., а цените на имотите скочиха с 300%.Балонът се спука в края на 2008 г. Така през 2009 г. средната цена на жилищата в България намаля с 25,72%.Пазарът на имоти в България се очаква да остане силен в средносрочен план. Търсенето на имоти в големите градове продължава да расте, а предлагането е ограничено заради все още ниските нива на новото строителство, посочва изGlobal Property Guide.\nСтроителството обаче все още е с около 50% под пиковите равнища отчетени преди срива на пазара въпреки ръста през миналата година. Предварителните данни на НСИ показват, че през ноември 2017 г. индексът на строителната продукция се повишава с 1,4% спрямо октомври при ръст на сградното строителство от 1,9% и 0,6% на инфраструктурното. На годишна база увеличението на показателя достига 7,9% при 12,2% ръст на продукцията от сградното строителство и 2,8% на инфраструктурното.Своя връх секторът достигна през 2009 г. с над 22 хил. завършени жилищни единици. През 2012 г. се наблюдава рязък спад до 9700 единици, който продължава и до 2015 г., когато завършените жилища са 7800.\n\n\n                    ", "date": "2018.01.10", "title": "Цените на жилищата скочиха с 1/10 за година "}
{"url": "http://www.monitor.bg/a/view/63756-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D0%BC%D0%B5-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%B1%D0%BE%D0%BD%D0%BE%D0%B2%D0%B8%D1%82%D0%B5-%D1%81%D0%B8-%D0%BA%D0%BD%D0%B8%D0%B6%D0%BA%D0%B8/", "text": "2000 данъчни декларации пуснати онлайн от началото на годината\n                    Вече можем безплатно да проверим какви акции, облигации и дялове притежаваме, както и в кое дружество са активите ни, на сайта на Централния депозитар. Освен това ще можем и да разберем какво имаме в боновите книжки, ако сме взели участие в масовата приватизация. Електронната услугата е достъпна от вчера, съобщиха от депозитара.\n\nЗа да проверим акциите си ще трябва да въведем ЕГН и персонален идентификационен код\n\n \n\n\n\n \n\nот Националната агенция за приходите (НАП). Справката е достъпна на следния линк https://ewallet.csd-bg.bg\n\nПроектът е реализиран от експертни екипи на двете институции и е резултат от стремежа им да намалят административната тежест върху гражданите и да създават ползи за тях, се посочва в съобщението.\n\n„Новата електронна услуга, която разработихме заедно с НАП, има за цел да улесни гражданите, да направи достъпа им до информация за собствеността върху финансови инструменти бърз и безплатен. Това е част от системните ни усилия да стимулираме интереса към инвестициите в акции, както е и начин да развиваме успешно капиталовия пазар в страната ни“, каза Васил Големански, изпълнителен директор на Централния депозитар.\n\nМеждувременно данъчните съобщиха, че от началото на февруари всички задължения към хазната ще могат да се плащат директно по банкова сметка на НАП в БНБ и то\n\n \n\n\n\n \n\nПлащането ще отнема секунди и така ще отпаднат проблемите за хората и фирмите, които превеждат пари в последния момент.\n\nОт нареждане на плащането през търговска банка до получаване на парите в НАП обикновено минават един или два работни дни и ако данъкът се плати в последния момент, се получава забавяне и задължения за лихви. Макар и малки, тези лихви пречат на хората да искат данъчни отстъпки, каза говорителят на НАП Росен Бъчваров. Промяната няма да важи само при плащането на данъци, а и при превеждането на суми за осигуровки и всякакви други публични задължения.\n\nКъм момента в НАП вече са получени над 2 хил. данъчни декларации, а срокът за подаването им е до 30 април. Ако подадат декларациите си по електронен път до 31 януари 2018 г., физическите лица могат да ползват и\n\n \n\n\n\n \n\nза довнасяне по годишната данъчна декларация, но не повече от 500 лв. Точно тук е новата част в сравнение с миналогодишната данъчна кампания, тъй като тогава за да спестим част от данъците си срокът за подаване на документите бе края на март. Намалена е и сумата за отстъпка от 1000 на 500 лева. Допълнително условие е и да нямат подлежащи на принудително изпълнение публични задължения към момента на подаване на декларацията, както и да внесат целия размер на данъка за довнасяне в срок до 31 януари 2018 г. (миналата година датата бе 2 май).\n\nОт приходната агенция припомнят, че можем да ползваме допълнително и 1% отстъпка, ако получаваме всичките си доходи по банков път и да\n\n \n\n\n\n \n\nЗа целта не е необходимо банково извлечение, но данъчните ще правят и проверки.\n\nС новите промени се дава и възможност гражданите да обявяват в годишната си декларация и придобитите през годината необлагаеми доходи, например от социални помощи, продажба на имот или друго, а също и полученото имущество по наследство, завещание или дарение, или на базата на възстановено право на собственост. До миналата година нямаше такава опция и често се стигаше до необосновани ревизии.\n\nОт 2018 г. фирмите са задължени да подават документите си онлайн до 31 март, компаниите без дейност пък няма да подават декларации.\n                    ", "date": "2018.01.10", "title": "Проверяваме безплатно боновите си книжки"}
{"url": "http://www.monitor.bg/a/view/21221-%D0%9F%D0%BE%D0%B4%D0%BA%D1%80%D0%B5%D0%BF%D1%8F%D0%BC%D0%B5-%D0%9F%D0%BE%D0%BB%D1%88%D0%B0-%D1%81%D1%80%D0%B5%D1%89%D1%83-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%95%D0%9A-%D0%B7%D0%B0-%D0%B5%D0%BC%D0%B8%D1%81%D0%B8%D0%B8%D1%82%D0%B5-%D0%BE%D1%82-%D1%82%D0%B5%D1%86%D0%BE%D0%B2%D0%B5%D1%82%D0%B5/", "text": "\n                    България ще подкрепи Полша в искането й за отмяна решението на Европейската комисия от 31 юли 2017 г. за най-добри налични техники за големите горивни инсталации. Министерският съвет одобри на днешното заседание позицията на страната ни по дело Т-699/17, образувано по жалба на Република Полша срещу ЕК пред Общия съд на Европейския съюз. В позицията на страната ни се отбелязва, че приетите стойности за нива на вредни емисии са амбициозни и нереалистични за постигане от съществуващите в България големи горивни инсталации.\n\nС приетото от Комисията тази година решение се завишават в значителна степен изискванията към топлоелектрическите централи по отношение на емисионните нива на вредни вещества в атмосферата. Прилагането му у нас би наложило инвестирането на значителни финансови средства от топлоелектрическите централи, които произвеждат над 40% от електроенергията в България.\n                    ", "date": "2018.01.10", "title": "Подкрепяме Полша срещу решението на ЕК за емисиите от тецовете"}
{"url": "http://www.monitor.bg/a/view/25474-%D0%A4%D1%80%D0%B5%D0%BD%D1%81%D0%BA%D0%B0-%D0%B2%D0%B5%D1%80%D0%B8%D0%B3%D0%B0-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B8-%D0%BD%D0%B0-lactalis-%D1%81%D0%BB%D0%B5%D0%B4-%D0%B7%D0%B0%D0%B1%D1%80%D0%B0%D0%BD%D0%B0%D1%82%D0%B0-%D0%B8%D0%BC/", "text": "\n                    Мишел-Едуар Льоклерк, президентът на най-голямата френска търговска верига със същото име, призна \"недопустим бъг\", след като в продажба са останали детски продукти Lactalis въпреки изтеглянето им заради риск от заразяване със салмонела, предаде АФП.\"Въпреки мерките за изтегляне след установената зараза със салмонела, изглежда 984 продукта са били продавани в няколко магазина“, бе посочено в съобщение на компанията, разпространено снощи, без да се уточнява за кои магазини става въпрос. Процедурата за изтеглянето е била приложена, според Льоклерк, но в нея е имало дупки.Френската компания Lactalis на 21 декември обяви изтеглянето 720 партиди бебешки млека и други продукти в страната и в чужбина заради опасност от заразяване със салмонела. Взето бе решение за разширяване на изтеглянето на всички детски и хранителни продукти, произведени или преработени в завода в западния френски град Краон от 15 февруари 2017 г., съобщи световният лидер в производството на млечни продукти. Мярката се отнася за всички продукти с марките Picot и Milumel - детско мляко на прах и зърнени закуски, а също така Taranis - аминокиселини на прах за лечение на патологични състояния, посочи Lactalis в комюникето си.Както „Монитор“ съобщи в България превантивно също бяха изтеглени 7 партиди от продуктите Celia Develop 1, 2 и 3.\n\n\n                    ", "date": "2018.01.10", "title": "Френска верига призна за продажби на детски млека Lactalis след забраната им"}
{"url": "http://www.monitor.bg/a/view/45300-lidl-%D0%BF%D1%83%D1%81%D0%BA%D0%B0-%D0%B4%D0%B5%D1%82%D1%81%D0%BA%D0%BE-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D0%B5-my-lidl-shop/", "text": "\n                    За първи път Lidl пуска детско приложение, с което децата могат да създадат свой виртуален Lidl магазин и да развиват предприемаческите си умения.\n\nПриложението носи името My Lidl Shop (Моят Lidl магазин) и е насочено към деца над 8-годишна възраст. С него те могат едновременно да се забавляват, да учат чрез игра, да развиват своите умения и да се уверят колко интересно е да създадеш и да се грижиш за свой собствен магазин. След успешния старт на играта в 14 Lidl страни, сред които Португалия, Австрия, Великобритания и Франция, приложението вече е и у нас и може да бъде свалено от Google Play и App Store.\n\nВ България My Lidl Shop е част от най-голямата инициатива за деца на компанията „Lidl – за твоето дете\", която веригата стартира през изминалата година и която цели да допринася за пълноценното израстване на децата и да помага на родителите в грижата им за тях. Приложението е следващата стъпка в посока развитие на талантите – една от трите ключови области – заедно с балансираното хранене и активния начин на живот – върху които инициативата фокусира своите усилия. Със старта на новото приложение Лидл България дава възможност на всички малки таланти да се запознаят с тайните на търговията и чрез забавление и игра да развиват умения, способности и бърза мисъл.\n\nСъщо като в истински Lidl магазин, най-интересното предизвикателство пред малчуганите е да построят своя магазин и да го превърнат в предпочитано място за клиентите. За целта децата разполагат с всичко необходимо – разнообразие от стоки, любезен персонал, нужното оборудване – от пазарски колички до хладилни витрини, и дори склад, от който да зареждат магазина си с пресни и качествени продукти. В самото начало малчуганите имат само няколко регала с основни артикули, но грижейки се за удовлетвореността на своите клиенти, поддържайки чистотата и следейки за свежестта на продуктите, те натрупват капитал, с който постепенно развиват своя магазин.\n\nИ за да е приключението пълно, приложението може да отведе децата и техните родители и в истински Lidl магазин. За да натрупат по-голям капитал, децата трябва да сканират реални Lidl продукти. Те могат да ги сканират с телефона си директно от регала в магазина, без това да е обвързано с покупка. Така My Lidl Shop лесно и бързо се превръща в забавление не само за децата, но и за цялото семейство.\n\nПриложението е налично за безплатна инсталация в Google Play и App Store и може да бъде изтеглено от сайта на компанията lidl.bg или от следните линкове:\n\nза Android: https://play.google.com/store/apps/details?id=com.lidl.eci.mylidlstore&hl=bg\n                    ", "date": "2018.01.10", "title": "Lidl пуска детско приложение My Lidl shop"}
{"url": "http://www.monitor.bg/a/view/61263-%D0%93%D0%B0%D0%B7%D1%8A%D1%82-%D0%B7%D0%B0-%D0%B1%D0%B8%D1%82%D0%B0-%D0%B2-%D0%A0%D1%83%D0%BC%D1%8A%D0%BD%D0%B8%D1%8F-%D0%BF%D0%BE%D1%81%D0%BA%D1%8A%D0%BF%D0%B2%D0%B0-%D1%81-56/", "text": "\n                    Газът за битовите потребители в Румъния поскъпва средно с 5,6% от днес, съобщава в. \"Ромъния либера\". След като отложиха поскъпването на газа от 1 ноември миналата година, властите го одобриха, посочва изданието, цитирано от БТА. Според данни на Националната агенция за регламентиране в областта на енергетиката поскъпването се дължи на увеличението на разходите на доставчиците за покупка на природен газ.\n\nВестникът напомня, че от 1 април 2017 г. цената, на която доставчиците купуват газ от вътрешните производители, не се определя вече от държавата, а зависи от търсенето и предлагането на пазара. Изданието отбелязва, че през зимата, за да покрият по-голямото потребление, доставчиците прибягват до внос на газ, основно руски, който поскъпна повече от добивания в страната.\n                    ", "date": "2018.01.10", "title": "Газът за бита в Румъния поскъпва с 5,6%"}
{"url": "http://www.monitor.bg/a/view/20504-%D0%94%D0%B0%D0%BD%D1%8A%D1%87%D0%BD%D0%B8-%D1%85%D0%B2%D0%B0%D0%BD%D0%B0%D1%85%D0%B0-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D1%8F-%D1%81-%D0%B4%D0%B8%D1%81%D1%82%D0%B0%D0%BD%D1%86%D0%B8%D0%BE%D0%BD%D0%BD%D0%BE-%D0%B7%D0%B0-%D1%83%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%BE%D0%B1%D0%BE%D1%80%D0%BE%D1%82/", "text": "\n                    Устройство с дистанционно управление и черна кутия са открити при проверка на бензиностанция в София, съобщиха от НАП. Чрез такива устройства обичайно се манипулират данните за продажби, подавани към Национална агенция за приходите, като по този начин се избягва плащането на ДДС. Инспекторите от отдел „Оперативни проверки“ на ТД на НАП София са установили и отрицателни стойности при отчитането на броячите на колонките, което значи, че продаденото гориво е в пъти по-малко от отчетеното през предния месец, което е практически невъзможно.\n\nОбектът е запечатан от инспектори на столичната НАП. Служителите на реда са иззели по надлежния ред намерените устройства, както и всички налични фирмени документи.\n\nАкцията е по инициатива на Агенция „Митници“, съвместно с териториална дирекция на НАП София, Столична дирекция на вътрешните работи, Държавната агенция за метрологичен и технически надзор и Български институт по метрология. Действията се координират от Междуведомствения център в ГД „Борба с организираната престъпност“ за пресичане на престъпни практики, използвани от търговците при разпространението и търговията с течни горива (избягване плащането на ДДС и продажбата на гориво, което не отговаря на утвърдените стандарти).\n\nПо случая е образувано досъдебно производство.\n                    ", "date": "2018.01.10", "title": "Данъчни хванаха бензиностанция с дистанционно за укриване на оборот"}
{"url": "http://www.monitor.bg/a/view/51238-12-%D1%81%D0%B0-%D0%BE%D1%84%D0%B5%D1%80%D1%82%D0%B8%D1%82%D0%B5-%D0%B8-%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-17-%D0%BA%D0%BC-%D0%B0%D1%83%D1%82%D0%BE%D0%B1%D0%B0%D0%BD-%D0%BC%D0%B5%D0%B6%D0%B4%D1%83-%D0%94%D1%80%D0%B0%D0%B3%D0%BE%D0%BC%D0%B0%D0%BD-%D0%B8-%D0%A1%D0%BB%D0%B8%D0%B2%D0%BD%D0%B8%D1%86%D0%B0/", "text": "\n                    12 са отворените оферти за избор на изпълнител за изготвянето на технически проект и строителство на обект: Модернизация на път І-8 Калотина - п. в. „Храбърско“ от км 15+500 до км 32+447,20 и етапни връзки“. Това е участъкът между Драгоман и Сливница, с дължина 16,98 км. Индикативната стойност на проекта е 117 млн. лв. без ДДС и ще се финансира от републиканския бюджет. Вчера същият брой предложения бяха отворени и за първата отсечка между граничния пункт Калотина и Драгоман.\n\nОтворените оферти, по реда на постъпването им в деловодството на Агенция „Пътна инфраструктура“, са на:\n\nДЗЗД Виа Милитарис – Хер, в което са: Автомагистрали Черно море АД и Автомагистрали Хемус АД;\n\nИнжстройинженеринг ЕООД;\n\nКонсорциум Страбаг БП ДЗЗД, в което участват: Щрабаг ЕАД и Страбаг Сп. з.о.о., Полша;\n\nИСА 2000 ЕООД;\n\nТрейс Груп Холд АД;\n\nГБС-Инфраструктурно строителство АД;\n\nХидро-вод строй ДЗЗД, в което са: Хидрострой АД и Водстрой 98 АД;\n\nОбединение Евро Калотина, в което участват: Джи Пи Груп АД, Контратас Иглесиас АД и Трансконсулт-22 ООД;\n\nОбединение Геопът Запад, в което са: „Пътстрой-92“ АД и „Геострой“ АД;\n\nДЗЗД АПВ Калотина СОП 2, в което са: Пътища Пловдив АД, Агромах ЕООД и Водно строителство – Благоевград АД;\n\nСдружение Калотина II ДЗЗД, в което участват: ПСТ Груп ЕАД и Аква модул АД;\n\nОбединение Калотина - Храбърско 2017, в коeто участват: Гранди Лавори Финкосит СПА и Х.С.С. ЕООД.\n\nПроектът предвижда уширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни.\n\nНа 9 януари 2018 г. в АПИ бяха отворени 12 оферти и за участъка от път I-8 между ГКПП „Калотина“ и Драгоман. Отсечката е с дължина 14,5 км. Индикативната стойност на проекта е 141 667 715 лв. без ДДС. Част от средствата са осигурени от Механизма „Свързана Европа“.\n\nДвете обществени поръчки за избор на изпълнители за модернизацията на 31,5 км от път I-8 между ГКПП „Калотина“ и Сливница бяха стартирани през септември м. г. Общата им индикативна стойност е 258,6 млн. лв.\n\nПът І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП „Калотина” – София осигурява връзка към трансевропейски коридор „Ориент/Източно Средиземноморски”.\n\nМодернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение.\n                    ", "date": "2018.01.10", "title": "12 са офертите и за изграждането на 17 км аутобан между Драгоман и Сливница"}
{"url": "http://www.monitor.bg/a/view/58655-%D0%9F%D0%B5%D1%87%D0%BA%D0%B8-%D0%BD%D0%B0-%D0%B2%D1%8A%D0%B3%D0%BB%D0%B8%D1%89%D0%B0-%D0%BE%D0%B1%D0%B3%D0%B0%D0%B7%D1%8F%D0%B2%D0%B0%D1%82-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B2%D0%B5%D1%87%D0%B5%D1%80/", "text": "\n                    Масовото отопление на въглища и дърва през зимата причинява огромна димна завеса над Пазарджик и най-висока стойност на замърсяване на въздуха във вечерните часове  между 19.00 и 20.00 ч. Тогава хората се прибират от работа в домовете си и палят печките-тип“Чудо“, които отделят вредни газове във въздуха. Другият сериозен фактор, който нанася щети, са старите автомобили и градският транспорт.От местната Регионална инспекция за опазване на околната среда и водите отчитат в официално съобщение, че  през есенно–зимните месеци броят на превишенията рязко се увеличава. През септември и октомври 2017г. градският фонов пункт в Пазарджик е отчел едно превишение на фини прахови частици- на 19 септември м.г. са измерени ФПЧ от 66.00 микрограма на кубичен метър – превишението е 1,32 от нормата. При другите замервани показатели – серен диоксид и азотен диоксид, превишения не са регистрирани. Замърсяването на въздуха с фини прахови частици, според редица специализирани изследвания, е предпоставка за заболявания на дихателните пътища и на очите, усложнения като бронхиална астма, хроничен бронхит, белодробен емфизем и на сърдечно-съдовите заболявания, което води до намаляване на продължителността на живота. От екоинспекцията припомнят на гражданите за намаляване на емисиите на замърсители във въздуха през отоплителния сезон-да използват газ или ток в жилищата си. Екоинспекторите препоръчват да се направи добра външна или вътрешна топлоизолация на стени и тавани, подмяна или уплътняване на прозоречната дограма, дори плътните завеси, които съществено намаляват загубата на топлинна енергия, количествата горива и съответно емисиите във въздуха. Ако все пак домакинствата се отопляват на дърва  и въглища се препоръчва да не се използват въглища с високо съдържание на пепел и сяра, както и влажна дървесина. При изгарянето на такива горива се увеличават отделяните количества прах и вредни химични съединения – серен диоксид и въглероден оксид. Трябва да се провери състоянието и височината на комините, тъй като недостатъчната височина на комините на жилищните сгради (по-малко от 0,5 – 1,0 m над билото) затруднява както процеса на горене, така и разсейването на газовете в атмосферата. Допълнително задимяване във въздуха идва и от изхвърлени в контейнерите за битови отпадъци гореща сгур и пепел и това често предизвиква запалване или продължително димене на отпадъците и замърсяване на въздуха. Забранява се в печките на твърдо гориво да се изгарят пластмаси, гуми, парцали, печатни издания и др. тъй като тези отпадъци при изгаряне отделят токсични химични вещества. Изгарянето на отпадъци (освен в специализирани регистрирани инсталации) е забранено и нарушителите се глобяват.\n\n\n                    ", "date": "2018.01.10", "title": "Печки на въглища обгазяват Пазарджик вечер"}
{"url": "http://www.monitor.bg/a/view/85335-%D0%91%D0%BE%D1%80%D0%B8%D1%81%D0%BE%D0%B2-%D0%9D%D0%B8%D1%82%D0%BE-%D0%B5%D0%B4%D0%BD%D0%B0-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B0-%D0%BA%D0%B5%D1%80%D0%B5%D0%BC%D0%B8%D0%B4%D0%B0-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D1%81%D0%BB%D0%BE%D0%B6%D0%B8-%D0%B2-%D0%91%D0%B0%D0%BD%D1%81%D0%BA%D0%BE/", "text": "\"Зелените\" бълват откровени лъжи, отсече Каракачанов\n                    Нито една керемида няма да се сложи в Банско и нищо различно от този лифт няма да се направи. Това обеща премиерът Бойко Борисов по време на правителственото заседание в обновената Зала 3 на НДК, където в петък кабинетът ще бъде заедно с колегиума на еврокомисарите. „Демокрацията разрешава протести”, добави той по повод недоволството на псевдоеколозите в Банско да бъде изграден втори лифт.Темата за проекта за изграждането на втори лифт в Банско, който Зеления октопод, начело с Тома Белев опитва да спъва всячески коментира и вицепремиерът и министър на отбраната Красимир Каракачанов. \"Т. нар. екологични организации откровено лъжат за Банско\", възмути се във връзка с роптанията на псевдоеколозите в ефира на Нова ТВ той. Според него проблемът с лифтовете и плажовете касае пряко българския туризъм и влизането на повече пари в хазната. \"На хората в Банско им писна някой да говори от тяхно име и заради това идват в София на протест. Процесът е ясен. Първо устройствен план, след това инвестиционно намерение. И ако в това инвестиционно намерение има нещо извън лифтове и спортни съоръжения, аз лично ще гласувам срещу него и ще се извиня\", увери Каракачанов.Да се дадат билбордове за реклама на протестиращите полицаи, е разпоредил от своя стрна Борисов, стана ясно от думите му в началото на заседанието на правителството в НДК. Поводът за коментира му е свален билборд предната вечер, който бил поръчан от полицейските синдкати относно протеста, който те подготвяли заради ниските заплати. „Истински възмутен съм от това, което е направила една частна фирма и са свалили билборда за протеста на полицаите”, заяви премиерът. Борисов изтъкна, че в четвъртък ще има среща с тях и уточни, че вече е разпоредил на Лиляна Павлова да им предостави колкото искат билбордове от заявените за рекламата, която се полага за БГ председателството на ЕС. Така и Европа щяла да узнае колко имаме нужда от кохезионните фондове. „Ние в момента ще започнем да разглеждаме бюджета на ЕС за следващия период и когато защитаваме особено кохезионната политика, искам да знаят колко са заплатите и пенсиите в България”, подчерта министър-председателят. По думите му сме в колизия с полицейския протест. Вече 55 млн. лв. повече са платени за МВР, около 100 млн. лв. отгоре за армията, както и двойно увеличение на учителските заплати. Отделно от това имало 10 млн. лв. отгоре за БАН, както и 15 млн. лв. за СУ. „Това са обществени пари и мисля, че с колегите се опитваме да ги слагаме на най-правилните места. Безспорно искаме да увеличим на всички доходите, но увеличихме и пенсиите“, посочи Борисов.„Председателството е на България, нито е мое, нито е на правителството. Всички билбордове да се дадат, който каквото лошо има да каже, там може да го сложи и да си каже. Няма да рекламираме България, а всеки, каквото иска да сложи. Предоставете им ги, за да знаем, че максимум добре ще се покажем. В края на краищата ще покажем това, което сме“, коментира още премиерът. Той изтъкна, че явно бързо се е забравило \"колко милиарди изплатихме за \"Белене\", американските централи и КТБ”.Относно шесторното убийство в Нови Искър и рзкриването на извършителя му пък Борисов констатира: \"От МВР се справиха прекрасно и такива приказки, които се говорят, не им отива на експертите в кавички, защото почти всички са служили при мен и около мен, и им знам качествата.“.В началото на заседанието кабинетът отпусна 10 млн. лв. за СУ, като и 9 млн. лв. от тях са за поддръжка на материалната база, а 1 млн. лв. за информационна система. Борисов изтъкна, че университетът има голям сграден фонд, който с години не е ремонтиран. От своя страна ректорът на СУ Атанас Герджиков благодари за бързата реакция. \"Провеждате спасителна акции за реформа във висшето образование\", изрази признателност той. И добави, че България може да се превърне в държава на духовността и така да достигне икономически просперитет.\n                    ", "date": "2018.01.10", "title": "Борисов: Нито една допълнителна керемида няма да се сложи в Банско (ОБНОВЕНА)"}
{"url": "http://www.monitor.bg/a/view/74654-%D0%A6%D0%95%D0%9D%D0%97%D0%A3%D0%A0%D0%90-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B8-%D0%BA%D0%BE-%D0%B7%D0%B0%D0%BA%D0%BB%D1%8E%D1%87%D0%B8%D1%85%D0%B0-%D0%BC%D0%B5%D0%B4%D0%B8%D0%B8%D1%82%D0%B5/", "text": "\n                    Тарторите на Фабриката за фалшиви новини свалиха маските си и показаха наяве истинските си лица, за които алармираме от години – на цензори, атакуващи с лъжи всеки, който се противопоставя на опитите им да продължат да ограбват страната и нас самите като нейни граждани безнаказано. Иво Прокопиев и компания наложиха най-нагла забрана на свободното изразяване и достъп на журналисти до публични събития, като отказаха да допуснат на конференция в центъра на столицата всички медии, различни от тези, върху които се гради манифактурата на олигарсите Иво Прокопиев, Огнян Донев, Сашо Дончев и Цветан Василев за фалшиви новини. Плачевната за медийната среда у нас случка се разигра в столичен хотел, където Прокопиев, Донев и Дончев бяха подмамили Европейската асоциация на издателите, дипломати и представители на Репортери без граници за да ги облъчват с лъжи за свободата на изразяване и медиите у нас. Опитите на което и да било издание извън т.нар. Съюз на издателите в България, в който членуват само медии, свързани с въпросните олигарси, бяха грубо парирани с мотива, че се допускали само хора с покани.  Съдружникът на подсъдимия Иво Прокопиев в „Икономедиа“ и негова сянка във Фабриката за фалшиви новини Теодор Захов пък направо заяви пред представителите на \"Монитор\", Агенция \"Монитор\", \"Телеграф\" и \"Канал 3\", които безпрецедентно бяха оставени пред затръшнатата врата на залата, в която се провеждаше псевдосъбитието: „Поканили сме само медии, отговарящи на стандартите“. Той не уточни кои стандарти, но явно става въпрос за тези, облъчващи публичното пространство с фалшиви новини и лъжи. Причината за абсурдната проява всъщност е прозаична - страх на задкулисието в страната, че ако допуснат медии, различни от своите, на форума, ще бъдат казани истините, които те се опитват всячески да скрият. \n\n\n                    ", "date": "2018.01.10", "title": "ЦЕНЗУРА: Прокопиев и ко заключиха медиите"}
{"url": "http://www.monitor.bg/a/view/82193-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B5-%D0%B4%D0%BE%D0%BC%D0%B0%D0%BA%D0%B8%D0%BD-%D0%BD%D0%B0-%D0%B5%D0%B2%D1%80%D0%BE%D0%BA%D0%BE%D0%BD%D0%BA%D1%83%D1%80%D1%81-%D0%B7%D0%B0-%D0%B4%D0%B8%D1%80%D0%B8%D0%B3%D0%B5%D0%BD%D1%82%D0%B8-%D0%BD%D0%B0-%D0%BE%D1%80%D0%BA%D0%B5%D1%81%D1%82%D1%80%D0%B8/", "text": "\n                    В продължение на 4 дни Пазарджик ще бъде домакин на конкурс за оркестрови диригенти, съобщи диригентът на местния Симфоничен оркестър Григор Паликаров. Събитието е под патронажа на Генералното консулство на България в Милано и се провежда в партньорство с Пазарджишкия Симфоничен оркестър, Филхармоничен оркестър „Кодай“, Национален оркестър „Артес“ и зала „България“. Наградата от този конкурс осигурява диригентството на  Симфоничен оркестър на Пазарджик  за един сезон и при това на хонорар с български измерения. За наградата ще се състезават 70 кандидати от общо 250 от цял свят, заявили желание. „Нашият град е един от малкото в страната, които продължават да отделят средства за своите Симфонични оркестри и аз съм горд, че нашите музиканти продължават да правят елитарна музика, която има своя публика в Пазарджик“, коментира кметът на община Пазарджик  Тодор Попов. Той благодари на диригента на оркестъра на Пазарджик Григор Паликаров, както и на симфониците, за труда и усилията, които полагат, за дават духовна храна на пазарджиклии. Пазарджишкият кмет подчерта, че пари за културата винаги ще има, защото тя е визитката на града. На 25 февруари ще бъде открит и 43-ият фестивал „Зимни музикални вечери – проф. Иван Спасов“, който се провежда  при голям интерес в зала“Маестро Георги Атанасов“.\n\n \n                    ", "date": "2018.01.10", "title": "Пазарджик е домакин на евроконкурс за диригенти на оркестри"}
{"url": "http://www.monitor.bg/a/view/53998-%D0%9F%D1%80%D0%B0%D0%B2%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%B2-%D0%9D%D0%A1-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%B2%D0%B5%D1%82%D0%BE%D1%82%D0%BE-%D0%B2%D1%8A%D1%80%D1%85%D1%83-%D0%B0%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B8%D1%8F-%D0%B7%D0%B0%D0%BA%D0%BE%D0%BD/", "text": "\n                    Депутатите от правната комисия на НС отхвърлиха ветото на президента Румен Радев върху Закона за противодействие на корупцията и за отнемане на незаконно придобитото имущество. Срещу връщането за преразглеждане на текстовете гласуваха 10 народни избраници, а други 7 защитиха противоположната позиция.Законът бе приет от НС на 20 декември 2017 година, а девет дни по-късно бе наложено и ветото върху него. Един от мотивите за това бе съмнението около гарантирането на независимостта на бъдещия мегаорган, който трябва да бори корупцията.Зам.-министърът на правосъдието Евгени Стоянов припомни пред депутатите, че в мотивите на указа, се оценяват положително изпълнените процедури по обществено обсъждане. „Тази оценка прави безспорен извода, че при подготовката на закона са обсъдени всички възникнали мнения, при условията на максимална публичност. Считаме, че са отчетени становищата както на професионалната общност, така и на гражданското общество”, коментира зам.-министърът.Междувременно самият Радев контрира, че отхвърлянето на ветото показвало, че няма политическа воля за борба с корупцията. Според него приемането на закона нямало да доведе до очакваните резултати.\nОчаква се ветото да бъде обсъдено и гласувано от депутатите в пленарната зала тази седмица.\n\n\n                    ", "date": "2018.01.10", "title": "Правната комисия в НС отхвърли ветото върху антикорупционния закон"}
{"url": "http://www.monitor.bg/a/view/87870-%D0%9C%D0%B0%D1%81%D1%83%D0%B4-%D0%B8-%D0%A2%D0%B5%D1%80%D0%B5%D0%B7%D0%B0-%D0%BE%D1%81%D1%82%D0%B0%D0%B2%D0%B0%D1%82-%D0%B2-%D0%A0%D0%B0%D0%B7%D0%B3%D1%80%D0%B0%D0%B4/", "text": "\n                    Лъвчета от разградския зоопарк Масуд и Тереза засега остават в града. Областният управител на Разград Гюнай Хюсмен върна за ново обсъждане решението на общинския съвет за прехвърлянето им като дарение на Община Пазарджик. Според него решението на общинарите е незаконосъобразно, тъй като в него липсвали мотиви и доказателства, че родените на 8 септември м. г. Масуд и Тереза са собственост на общината. „Общината се легитимира като собственик на лъвчетата единствено и само с издадените им паспорти съгласно Закона за ветеринарномедицинската дейност. Те обаче са издадени едва след транспортирането им за лечение в София в края на октомври. Липсва и акт за приплоди, който е другият документ, доказващ правото на собственост върху животните”, обявиха от областната управа. \n\n\n                    ", "date": "2018.01.10", "title": "Масуд и Тереза остават в Разград "}
{"url": "http://www.monitor.bg/a/view/83420-%D0%9F%D0%B5%D0%B5%D0%B2%D1%81%D0%BA%D0%B8-%D0%B4%D0%BE-%D0%BC%D0%B5%D0%B4%D0%B8%D0%B8%D1%82%D0%B5-%D0%9D%D1%8F%D0%BC%D0%B0-%D0%B4%D0%B0-%D0%BC%D0%B5-%D1%83%D0%BF%D0%BB%D0%B0%D1%88%D0%B0%D1%82-%D0%B6%D0%B0%D0%BB%D0%BA%D0%B8%D1%82%D0%B5-%D0%BC%D0%B5%D1%80%D0%BE%D0%BF%D1%80%D0%B8%D1%8F%D1%82%D0%B8%D1%8F-%D0%BD%D0%B0-%D0%BE%D0%BB%D0%B8%D0%B3%D0%B0%D1%80%D1%81%D0%B8%D1%82%D0%B5/", "text": "\n                     \"Днес задкулисието само излезе на светло, за да представи поредния си пасквил, наречен „Бяла книга за медийната свобода в България“. Тези, които години наред узурпираха истината и менторстваха над обществото, за да прикрият истинската си същност, тези – които надменно приемат себе си за „елита“ на нацията, се събраха днес в луксозен хотел, за да се „оплачат“ пред представителите на Европа, че в България вече има мнение, различно от тяхното, че има медии, които ги разобличават. Да има.Удовлетворен съм от факта, че притежаваните от мен „Телеграф“ и „Монитор“ разказаха на хората за олигарсите Иво Прокопиев, Огнян Донев и Сашо Дончев, но най- вече, че нашият труд дава своя резултат – тези хора, ограбили страната ни, вече са под светлината на прожектори и това ги е изнервило до краен предел. Няма да ме уплашат жалките им мероприятия, фалшивата пропаганда и несъстоятелни тези.Защото аз не съм олигарх, не съм приватизирал без пари „Каолин“ или „Софарма“, не притежавам соларни паркове за скъпа електроенергия, не притежавам газопреносни мрежи и не богатея от таксите, плащани от хората, не използвам пенсионните спестявания във фондовете за лично финансиране, не продавам прескъпи лекарства, не укривам данъци, не водя съдебни искове срещу своята Родина и не я клеветя в Брюксел или зад океана, аз, господа олигарси Прокопиев, Донев и Дончев, притежавам само медии, с които да разобличавам такива като вас.И ще продължа да го правя, защото вярвам в истината, в правото на всеки да изразява мнението си свободно, вярвам в бъдещето на България и не съм част от т.н „Преход“, ограбил страната ни, към който вие всички принадлежите.Гледам ви събрани заедно – Прокопиев, Донев и Дончев, българските олигарси, приватизирали икономиката на страната, узурпирали националните телевизии и съдебната система, създатели на политически проекти (като ДСБ и „Да, България“) и на мрежи от зависими НПО-та за уличен натиск, слезнали от луксозните си лимузини в петзвездния хотел „Балкан“, да обяснявате на придворните си журналисти и зависими грантаджии как трябва да „изглежда“ медийната среда, след като до скоро нямаше друга медия или друго мнение, различно от вашите, неминуемо ви асоциирам с мафиотите от филма „Кръсникът“, събрани на фамилна среща. Липсва само Вашия създател – „Капо ди тути капи“ Иван Костов. Но колкото и романтичен да изглежда днес „Кръстникът“, времената вече са различни, а вашето време исторически изтича\".\n\n\n                    ", "date": "2018.01.10", "title": "Пеевски до медиите: Няма да ме уплашат жалките  мероприятия на олигарсите"}
{"url": "http://www.monitor.bg/a/view/3751-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B8-%D0%BA%D0%BE-%D0%BF%D1%80%D0%BE%D0%B3%D0%BE%D0%BD%D0%B8%D1%85%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BD%D0%B0-%D1%81%D0%BB%D0%BE%D0%B2%D0%BE%D1%82%D0%BE-%D0%9E%D0%91%D0%97%D0%9E%D0%A0/", "text": "\n                    Олигарсите-тартори на Фабриката за фалшиви новини свалиха маските си и показаха наяве истинските си лица, за които алармираме от години – на цензори, затръшващи вратата пред свободата на словото и заливащи с клевети и лъжи всеки, който се противопоставя на опитите им да ограбват безнаказано страната и всички нас – гражданите й.на пъпа на столицата, пазена до последния миг в полуконспиративност от организаторите й – Съюза на издателите в България, представляващ само медиите на подсъдимите Иво Прокопиев и Огнян Донев и на ортака им Сашо Дончев. На събитието, с помпозния аргумент, че ще бъде представена „Бяла книга за свободата на словото“ в България, бяха подмамени представители на Европейската асоциация на издателите (ENPA), “Репортери без граници”, а също и дипломати като например посланика на Канада Кевин Хамилтън, чийто почетен консул продължава да е Прокопиев въпреки повдигнатите му обвинения. В същото време обаче, извън тях, покани за присъствие и участие във форума имаха само представители на НПО-та и издания, съставляващи Фабриката за фалшиви новини, с която олигарсите се опитват да манипулират общественото мнение.Медиите, отразяващи другата гледна точка – различна от тази на задкулисието у нас, и разкриващи престъпленията на въпросните бизнесмени, станали издатели, само за да използват журналистиката като оръжие в своя защита, не бяха нито поканени, нито допуснати. Причината е прозаична – организаторите не желаеха аудитория, различна от удобни за тях журналисти,и за начина, по който се опитват да използват словото като бухалки.Така в залата бяха изданията – гръбнак на Фабриката за фалшиви новини – медиите от „Икономедиа“ на подсъмидия за аферата ЕВН Иво Прокопиев и съдружникът му, председател на СИБ и вярна сянка на разградския бос – Теодор Захов, „Клуб З“ на друг подсъдим – за данъчни престъпления – Огнян Донев, „Сега“ на Сашо Дончев, а също щедро спонсорираната от банкера-беглец Цветан Василев BiT, Прас-Прес на карикатуриста на заплата при Дончев – Христо Комарницки, „Медиапул“ на говорителката на кабинета „Костов“ Стояна Георгиева. Основната цел на едночасовия монолог на няколко гласа, преповтарящи една и съща опорка бе изсипването на поредна доза лъжи – този път и пред чуждестранна публика – срещу медиите от издателската ни група вестник и Агенция „Монитор“, в.„Телеграф“ и в. „Политика“, както и срещу издателя ни – депутатът Делян Пеевски, заради разкритията ни за престъпленията на същите тези олигарси. Опитът ни – не само на издателската ни група, но и на други медии като например „Канал“3, да бъдат допуснати до форума обаче бяха грубо парирани от организаторите. Първо Дончев, а след това Захов и Прокопиев обявиха, че представители на медиите ни не могат да бъдат допуснати, защото „нямали покани“, „не отговаряли на стандартите“ и не били „свободни медии“. На кои точно стандарти, не беше уточнено, но явно става въпрос за двойния аршин на Фабриката за фалшиви новини, която не признава за истина ничия гледна точка, различна от своята и по-конкретно на менторите си олигарси. Не беше уточнено и дали, когато Прокопиев говори за свобода на словото, си спомня, че се записа в историята катона медиите си и по-конкретно на групата си „Икономедиа“.Как Прокопиев и компания разбират свободата на медиите всъщност може да се съди и от думите на фармацевтичнияя бос Огнян Донев, който на форума – видно от лайфстрийма, пуснат от организаторите в социалните мрежи,списанието си „Клуб З“ и едноименния сайт, за писане за сферата, в която той работи - фармацевтиката. Забраната, както можем да се досетим, засяга и наболелия проблем с паралелния износ на лекарства, както и с далаверите с прякото договаряне на лекарства от страна на болниците, чрез която Донев ужили с милиони здравната система на страната. За това обаче в тези издания и думичка не може да се намери.С поведението си олигарсите-издатели нарушиха не само всички етични и морални правила на професията, но и цяла поредица от точки в собствения си етичен кодекс – този, написан от Съюза на издателите в България, показа проверка на Агенция „Монитор“. СИБ, в който понастоящем фигурират цифром и словом девет членове е приел в кодекса си, че „всеки има основното право на свобода на изразяване, достъп до информация“ - принцип, който участниците в срещата категорично погазиха. Що се отнася до раздела в кодекса, който се отнася до предоставянето на достоверна информация на обществото пък няма нито една точка, която да е спазена при списването на т. нар. „Бяла книга“. В етичния кодекс на „Икономедиа“, „Сега“, „Медиапул“ и сие е заявено, че журналистите ще разграничават ясно фактите от коментарите и предположенията, както и че ще предоставят разнообразни мнения и гледни точки. Вместо това съчинителите на „Бялата книга“ - написано набързо книжле с обема на памфлет, чиято цел по всичко изглежда е била да преповторят лъжите си за медиите и издателя ни и на английски език, а за запълване на пространство да препечатат и по-голямата част от карикатурите на Комарницки, са интерпретирали факти и са ги смесили с манипулации, така както изнася на поръчителите на четивото с претенции за журналистика.     \"Днес задкулисието само излезе на светло, за да представи поредния си пасквил, наречен „Бяла книга за медийната свобода в България“. Тези, които години наред узурпираха истината и менторстваха над обществото, за да прикрият истинската си същност, тези – които надменно приемат себе си за „елита“ на нацията, се събраха днес в луксозен хотел, за да се „оплачат“ пред представителите на Европа, че в България вече има мнение, различно от тяхното, че има медии, които ги разобличават. Да има.Удовлетворен съм от факта, че притежаваните от мен „Телеграф“ и „Монитор“ разказаха на хората за олигарсите Иво Прокопиев, Огнян Донев и Сашо Дончев, но най- вече, че нашият труд дава своя резултат – тези хора, ограбили страната ни, вече са под светлината на прожектори и това ги е изнервило до краен предел. Няма да ме уплашат жалките им мероприятия, фалшивата пропаганда и несъстоятелни тези.Защото аз не съм олигарх, не съм приватизирал без пари „Каолин“ или „Софарма“, не притежавам соларни паркове за скъпа електроенергия, не притежавам газопреносни мрежи и не богатея от таксите, плащани от хората, не използвам пенсионните спестявания във фондовете за лично финансиране, не продавам прескъпи лекарства, не укривам данъци, не водя съдебни искове срещу своята Родина и не я клеветя в Брюксел или зад океана, аз, господа олигарси Прокопиев, Донев и Дончев, притежавам само медии, с които да разобличавам такива като вас.И ще продължа да го правя, защото вярвам в истината, в правото на всеки да изразява мнението си свободно, вярвам в бъдещето на България и не съм част от т.н „Преход“, ограбил страната ни, към който вие всички принадлежите. Гледам ви събрани заедно – Прокопиев, Донев и Дончев, българските олигарси, приватизирали икономиката на страната, узурпирали националните телевизии и съдебната система, създатели на политически проекти (като ДСБ и „Да, България“) и на мрежи от зависими НПО-та за уличен натиск, слезнали от луксозните си лимузини в петзвездния хотел „Балкан“, да обяснявате на придворните си журналисти и зависими грантаджии как трябва да „изглежда“ медийната среда, след като до скоро нямаше друга медия или друго мнение, различно от вашите, неминуемо ви асоциирам с мафиотите от филма „Кръсникът“, събрани на фамилна среща. Липсва само Вашия създател – „Капо ди тути капи“ Иван Костов. Но колкото и романтичен да изглежда днес „Кръстникът“, времената вече са различни, а вашето време исторически изтича\".\n .............................................................................................................................................................Да говориш за медийна свобода, а да гониш журналисти от публично събитие е истинско лицемерие.Екипът на Канал 3 искаше да отрази представянето на т.нар. \"Бяла книга\" и да зададе своите въпроси. Оказа се обаче, че това събитие е скрито за българските медии, а домакините са подбрали предварително своята публика. Дори в хотела, в който се помещаваше въпросната среща, тя не бе обявена с истинското си име, а като представяне на книга. Всичко това говори за гузност, потайност и непрозрачност, които по никакъв начин не кореспондират на заявените претенции за спазване на медийните етични стандарти. Напротив! Точно това е илюстрация на това - що е то цензура и манипулативна журналистика. Издателите, които молят Европейската комисия за помощ и дори искат дотации, не могат да застанат лице в лице с българските журналисти, на които не плащат заплати. Цялата мантра за желанието им да има свободни медии беше разбита на пух и прах, защото те очевидно се страхуват от нережисирани въпроси. Канал 3 няма конфликт нито с в. \"Капитал\", нито със \"Сега\", нито с Club Z. Телевизията дори не прави усилие да съди тези издания за постоянните им лъжи за собствеността на медията, които се тиражират най-нагло вече няколко години. Канал 3 единствено искаше да зададе своите въпроси, но господата на \"срещата с медиите\" явно се уплашиха и отново избраха комфорта на това сами да питат себе си, сами да си отговарят и да клеймят неприсъстващите като \"лошите\", разчитайки че така ще насаждат впечатлението, че те са в ролята на \"добрите\"..............................................................................................................................................................Трима скандални бизнесмени, двама от които подсъдими за неплащане на данъци и за приватизация на държавния дял на електроразпределително дружество, събраха днес сутринта тумба грантаджии, професионални протестъри и поръчковите си “журналисти”, за да представят “Бяла книга” на медиите, пише \"Блиц\".Истината, която мнозина отдавна знаят, че триото - Иво Прокопиев, Огнян Донев и Сашо Дончев, явно се опитва да дестабилизира държавата, за да се спаси от наказателно преследване, вече излезе наяве. Признаха си го, само им липсваше банкерчето-беглец Цветан Василев, за да затворят карето. Триото “ПДД - Прокопиев, Донев, Дончев\", макар и осветено, досега се криеше зад копи-пейст публикациите в поръчковите си “медии”-бухалки, но днес решиха да изпълзят, не за друго, а защото на 11-ти януари 2018 г. България поема Председателството на Съвета на Европейския съюз. С днешната си пародия, скандалните бизнесмени и техните слуги, на практика верифицират подозренията, че именно те стоят зад опитите за дискредитиране на българската държава в момент, в който тежестта й на международната сцена е изключително висока. Трио олигарси и хрантутниците им, които час и половина мрънкаха, че искат пари от Европа, която да им “издържа” парцалите, пардон “медиите”-бухалки.Цинично и жалко беше човек да наблюдава, как сектантите взаимно се убеждаваха – колко лошо е положението в европейска България, как защитници на хомосексуалните бракове и провалени политици като Стефан Тафров едва ли не призоваваха “Европата\" да притисне българските власти, така щото, правителството да забрани свободата на медиите или поне да контролира – какво пишат. Безработният към момента бивш служител на Министерството на външните работи, известен още като провален кандидат за депутат от “Да(Й), България”, почти трогна до сълзи друга защитничка на “третия пол” – “журналистката” Полина Паунова, която не спря да си бърше сополите, докато щракаше по компютъра, чиято цена започва от 2300 лв. нагоре, обобщава \"Блиц\". Най-малко „Капитал“ може да бъде стожер на свободното слово. Това заяви пред „Монитор“ бившият културен министър и настоящ шеф на медийната комисия в Народното събрание Вежди Рашидов. Поводът за коментара му по адрес на закъсалия сайт на розовобузия разградски олигарх е срещата, която организираха медиите от Фабриката за фалшиви новини около кръга „Капитал“ и скандала вследствие на това, че на нея не бяха допуснати „чужди“ журналисти - извън групата, обслужваща олигархията.„Грантаджиите, които взимат пари, не могат да говорят за свобода на словото“, възмути се Рашидов и допълни, че в България няма закон, който да ограничава медиите. „Хора, които взимат чужди пари, не са свободни, а самите те са зависими“, убеден е той. По думите му винаги тези, които са най-зависими, най-много говорят за свободата на словото. „Пари не се раздават на улицата, а се дават за нещо“, заяви още Рашидов в коментар на скандалната среща, която събра куп олигарси, мнозина от които подсъдими издатели като Иво Прокопиев и Огнян Донев. У нас има свобода на словото. Както каза и премиерът Борисов, дори е прекалена. Това обаче не означава, че тя трябва да се ограничава. Лошото е, че някои злоупотребяват с тази свобода, смятат, че могат да дискредитират страната ни или поне да представят образа ни пред чужди медии. У нас всеки може да организира протести и то по различни теми. Никой не е бил ограничаван в това отношение. Смятам обаче, че готвените протести са свързани по някакъв начин с българското председателство, защото повечето хора, които са свързани с тези протести, не искат да са видими за нашето общество, а за европейски институции и медии. Само че те няма да решат проблемите ни. Напротив. Някои обществени групи и поддържащи ги медии в желанието си да са по-видими и да защитят свои тези затвърждава образа на България като най-бедна и най-корумпирана страна в ЕС. Дали това се прави съзнателно или не, няма никакво значение. Ефектът е един и същ. Мога да дам пример с протеста за Пирин, както и за въздуха. Лично аз не мога да си го обясня, защото този смог над София го виждам от Витоша от 30 години насам. Но сега стана страшен проблем. Затова дори искам да попитам хората защо не протестираха по времето на Янчулев, когато не се чистеше в София, беше прашно и мръсно? Нима тогава не сме дишали по-мръсен въздух? Или пък когато икарусите вървяха все още по столичните улици, масово имаше лади и москвичи и никой не следеше вредните емисии. Това е преекспонирани на проблеми, които изобщо не са от сега. Според мен въздухът в София сега е много по-чист, отколкото в началото на 90-те години. Да не говорим, че до към 2008 година, когато избухна финансовата криза, София беше свръхпретоварена. Спомням си още по-огромни задръствания. Тогава обаче никой не обръщаше внимание на това. Убеден съм, че тогава дишахме още по-мръсен въздух.Същото се отнася и за протеста за Пирин. Затова и съм възмутен от екоорганизациите. Хора, които вероятно нямат никаква представа какво представлява Пирин като планина. Най-вероятно са ходили само до Банско. Искам да ги питам дали са правили преход в Пирин от Банско до Гоце Делчев? Това са десетки километри. Имат ли представа и какво означава 48% застрояване, защото това е огромна площ.\n\n\n                    ", "date": "2018.01.10", "title": "Прокопиев и ко прогониха свободата на словото (ОБЗОР)"}
{"url": "http://www.monitor.bg/a/view/86283-%D0%9D%D0%BE%D0%B2%D0%BE-%D0%9D%D0%9F%D0%9E-%D0%B8%D1%81%D0%BA%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%97%D0%B0%D0%BA%D0%BE%D0%BD%D0%B0-%D0%B7%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0/", "text": "\n                    По думите на Николай Паунов, който е работил като автоинструктор, а в момента е председател на изпитна комисия за издаване на свидетелства за правоуправление на територията на град Стара Загора при ДАИ  сред най-належащите неща са подновяване маркировката по кръстовищата, монтирането на видеонаблюдение и достатъчно добро осветяване на пешеходните пътеки.От организацията се противопоставят на направената промяна в Закона за движение по пътищата, която налага пешеходните пътеки да бъдат боядисвани само в черно и бяло, според Йорданка Колева съществуващите на места пътеки в червен цвят били далеч по-надеждни.Колева е майка на трагично загинало 17-годишно  момиче от село Знаменосец , инцидентът станал на 29 юли  2012 г. Виновникът е карал автомобила по улицата със 160 км / час при 40 км ограничение.18-годишният шофьор , който е получил книжката си само три месеца по-рано бе осъден на 20 месеца затвор. Паунов и Колева смятат, че промените в законодателството се правят на парче, те настояват към МС да се създаде нов орган, който да извършва независим контрол над МВР. Част от учредителите на института са членове на други неправителствени организации , основно свързани с пострадали при катастрофи.Председател на сдружението според сайта на Института за пътна безопасност е юристът Руслан Вуцов, който е и застрахователен брокер.Сред членовете на управителния съвет е и доскорошният почетен консул на кралство Швеция у нас Гьоран Свенсон , който е и президент на Българо-Скандинавската търговска камара.Междувременно състав на старозагорския окръжен съд постанови условна едногодишна присъда за 63-годишен водач на камион, който на 15 май м.г. предизвика тежко ПТП по АМ „Тракия“ със загинал пътник в колата.Магистратите са категорични, че смъртта е в резултат на непредпазливост от страна на шофьора, който обаче направил всичко необходимо след това да спаси тежко ранения 53-годишен жител на село Катуница. \n\n\n                    ", "date": "2018.01.10", "title": "Ново НПО иска промени в Закона за движение по пътищата    "}
{"url": "http://www.monitor.bg/a/view/43611-%D0%94%D0%BE%D0%BC%D1%8A%D1%82-%D0%BD%D0%B0-%D0%93%D0%B5%D0%BE-%D0%9C%D0%B8%D0%BB%D0%B5%D0%B2-%D0%B2-%D0%A0%D0%B0%D0%B4%D0%BD%D0%B5%D0%B2%D0%BE-%D0%BF%D0%BE%D0%B4-%D0%BA%D0%BB%D1%8E%D1%87-%D0%B7%D0%B0-%D0%BF%D0%BE%D1%81%D0%B5%D1%82%D0%B8%D1%82%D0%B5%D0%BB%D0%B8/", "text": "\n                    За пореден път домът, където на 15/23  януари 1895 година в Раднево е роден поетът Гео Милев е затворен за посещение, алармираха опитали се да надзърнат в къщата.Репортерска проверка установи, че домът е под ключ от лятото на миналата година, когато стана ясно че въпреки мащабен ремонт основите се наводнят и влагата прониква във вътрешността.По думите на кмета на общината д-р Тенко Тенев е било направено цялостно проучване , имало изготвено и инвестиционно предложение, което предстояло  да бъде обсъдено. За отводняването на терена ще бъдат необходими между 15 и 20 000 лв, коментира градоначалникът, сумата щяла да бъде записана в бюджета за т.г. Най-рано обаче ремонтните работи можели да започнат през пролетта.Около 70 000 лв плати за  последния ремонт през 2014 година общината, припомнят запознати, според които обществената поръчка спечелила фирма на близък до тогавашния кмет д-р Юлиян Илчев.Над 76 000 лв плати през 2011 година община Раднево , за да си върне обратно домът-светиня, който по силата на реституционните закони беше върнат на собствениците. Те имаха идея вътре да заработи кръчма , това така и не се случи под натиска на общественото мнение.От общината имаха идея да настанят в двете помещения на сградата макар и скромна музейна сбирка, посветена на Гео Милев и баща му, книжарят Мильо Касабов. Преживе Леда Милева подари вещи и документи от личния си архив, сред тях са пишеща машина „Континентал“, очила, документален филм и др., които така и не бяха показани пред широката публика. \n\n\n                    ", "date": "2018.01.10", "title": "Домът на Гео Милев в Раднево – под ключ  за посетители"}
{"url": "http://www.monitor.bg/a/view/45402-%D0%9A%D0%BE%D0%BB%D0%B8%D1%82%D0%B5-%D1%81%D1%8A%D1%81-%D1%81%D1%82%D0%B8%D0%BA%D0%B5%D1%80-%D0%BA%D0%BE%D0%BB%D0%BA%D0%BE-%D0%B7%D0%B0%D0%BC%D1%8A%D1%80%D1%81%D1%8F%D0%B2%D0%B0%D1%82/", "text": "Смогът вдига двойно цената на синята зона, не пускат таратайки в центъра при обгазяване\n                    Всички коли в България да имат стикери, показващи колко вредни емисии изпускат във въздуха. Такива законодателни промени предлагат от Столичната община. В дни, когато се очаква силно замърсяване на въздуха, в центъра на София ще се допуска движение само на автомобили с екологичен стандарт Евро 5 или Евро 6. Това е една от крайните мерки срещу обгазяването, които предвиждат в общината и които бяха представени на заседание на транспортната комисия към Столичния общински съвет.\n\nМерките ще се прилагат в зависимост от степента на замърсяване и количеството фини прахови частици, които се очакват в следващите 48 часа. Ако те са между 50 и 100 микрограма на кубичен метър, общината само ще отправя призиви към гражданите да не излизат с автомобилите си и да не палят печки на твърдо гориво. Ако се очаква замърсяване от над 100 микрограма буферните паркинги в града ще работят безплатно, за да могат хората да си оставят там колите и да се придвижат до центъра с метро. В случай, че праховите частици са над 150 микрограма на кубичен метър таксата за паркиране в синята зона в центъра ще е двойно по-висока – 4 вместо 2 лева на час\n\nНай-драстични мерки се предвиждат, ако очакваното ниво на замърсяване е над 200 микрограма. Именно тогава няма да се допускат в центъра на града автомобили, които не отговарят на най-високите екостандарти Евро 5 и Евро 6. За да се случи това обаче, са необходими законодателни промени, с които всички коли в страната да бъдат сертифицирани и задължително да имат стикери, показващи колко замърсяват.\n\nСледващата стъпка е въвеждане на т.нар. зелен билет за градския транспорт.\n\nКакто „Монитор“ писа, той ще струва един лев и с него ще може да се пътува цял ден по всички линии на обществения транспорт. Такъв билет ще се пуска, ако праховите частици са били над 200 микрограма на куб. м. в продължение на два дни и в следващите 48 часа прогнозите са те да останата на това ниво. Ако пък екстремното замърсяване продължи повече от две седмици се предвижда пълна забрана за движение на коли в София.\n\nМерките ще бъдат гласувани на предстоящата сесия на общинския съвет на 25 януари и ще могат да влязат в сила веднага. Изключение са само тези от тях, свързани със стикерите на автомобилите, тъй като за прилагането им са необходими законови промени, които ще отнемат повече време.\n\nДруга мярка, която предстои да влезе в сила съвсем скоро, е значително повишаване на таксите, които плащат строителните машини и тежката техника, за да влязат в центъра на София.\n                    ", "date": "2018.01.10", "title": "Колите със стикер колко замърсяват"}
