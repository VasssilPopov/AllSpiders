{"url": "https://www.monitor.bg:443/bg/a/view/stara-dreha-v-neta-dvojno-po-skypa-ot-dripshopa-temata-145966", "text": "Пазаруването на дрехи втора ръка излиза двойно по-скъпо, ако е направено онлайн. Оскъпяването се получава от доставката, за която клиентът трябва да плати 4 лв. отгоре, а това може да излезе по-скъпо и от самата покупка, показа проверка на „Монитор“. Цените в дрипшоповете са различни, като в някои от тях са фиксирани, други пък които се променят постоянно. В един от столичните магазини например може да се закупи блуза с дълъг ръкав за 4.95 лв., както и дебел суичър на същата цена. Зимните якета, които се купуват на килограм в навечерието на предстоящата зима, струват между 20 и 40 лв. Ризите също излизат евтино - от 4 до 9 лв. според качеството. Ако ги закупи от магазин, потребителят рядко ще заплати повече от 20-25 лв. за дънки втора употреба. Онлайн обаче марковите панталони могат да стигнат и 121 лв. дори след намаление, без да се брои цената за доставка, която е 3.80 лв. до офис на куриерската фирма. показа още проверката на \"Монитор\". Блузите също рядко струват под 23-24 лв., а пуловерите, за които иначе бихме дали не повече от 20 лв., също могат да стигнат стотачка, ако ги купим онлайн.", "date": "2018.10.03", "title": "Стара дреха в нета двойно по-скъпа от дрипшопа (ТЕМАТА)"}
{"url": "https://www.monitor.bg:443/bg/a/view/kali-darjava-pari-ot-buketi-za-blagotvoritelnost-145946", "text": "Да протегне ръка на болно дете – това начинание си подари за рождения ден поп-фолк звездата Кали. Певицата духна свещичките за 43-ата си година снощи в компанията на около 100 гости. Тя обаче помолила предварително близките си да оставят предвидените за букети пари в кутия, като събраните в нея над 1000 лв ще отидат в помощ на болно дете. разказа пред „Монитор“ тя. За празника си Кали получи много книги, парфюми и бижута. Най-специални за нея са подаръците от най-големия от синовете й – Георги, който за първи път ги купува със свои средства. Момчето зарадва гласовитата си майка с пончо, домашни пантофи, които се нагряват в микровълнова фурна и трогателно писмо. разказа ни развълнувана Кали. Що се отнася до любимия й Влади, изпълнителката на „Каква съм луда“ намигна, че той „няма с какво да я изненада“. Майката на Кали и брат й също са вдигали наздравици за нея по време на партито, а от колегите й там е бил Илиян. Що се отнася до нови музикални проекти, Кали има нещо много интересно на ум, но не си поставя срокове за изпълнението му. което води да занижаване на потребителския вкус.“, категорична е чаровната брюнетка. Певицата е на мнение, че добрият продукт трябва да се прави само при творчески порив и да се шлифова като диамант. Самата тя е стигала до момент, в който не харесва някои от песните си от последните две години.", "date": "2018.10.03", "title": "Кали дарява пари от букети за благотворителност  "}
{"url": "https://www.monitor.bg:443/bg/a/view/dizajn-na-kilo-145968", "text": "Винтидж определено не е мръсна дума в Европа и по света. В последните няколко години и модата зави в тази посока като стилистика. Големи пазари на дрехи втора употреба се организират във всеки от големите европейски градове и посетителите далеч не са социално слаби. Да, естествено, и в тази търговия, както във всяка друга, има нива. Има купувачи, които са готови да платят стотици левове за някоя „дреха с минало“, и такива, които пазаруват от секъндхенд, защото нямат възможност да си купят нещо ново. Съществува и трета категория - т.нар. адвенчъри, търсачи на находки, за които ровенето в купищата стари дрехи се превръща в спорт. Да, винтидж модата може и да не е по вкуса на всеки, но интересът съм нея определено нарасна през последните няколко години. Защото към чисто практичната страна се прибавя и екокаузата. Много от големите производители на конфекция са непрекъснато атакувани, че използват евтин труд и експлоатират работници от страни в Азия и Африка. Огромното производство се стреми да бълва милиарди дрехи, които се носят един сезон и след това се хвърлят. Затова и някои големи вериги се насочиха към приемането на носено облекло срещу отстъпка за нова покупка. Е, това е и търговски трик, но поне с екологична полза. Но да се върнем към родната действителност. След като минахме през унифицираните дрешки на социализма, в първите години на демокрацията изведнъж се появиха секъндхендовете. Дамите, които преди сваляха кройки и се потяха над шевните машини в името на по-различния имидж, изведнъж откриха ново поле за действие, което ти дава възможност да придобиеш маркова дреха за жълти стотинки. Е, заради малко особеното ни чувство за срам жените казват на тези магазини „бутици“ с намигване. На мъжете не им пука особено, но се забелязва все по-голям интерес и от тяхна страна. От няколко години се появи и онлайн търговията. Там обаче цените са доста надути. Голяма фирма не само продава, но и изкупува дрехи втора употреба. Там обаче водеща е марката, а не дизайнът. Така често за големи пари се продават доста грозни, пък даже и кичозни дрехи - трета производствена линия на някоя от фешън компаниите. Вероятно защото оценяването на дрехите трябва да се прави от експерти или поне от хора, които имат познания не само за последните тенденции, но и за историята на модата като цяло. Това е и голямата разлика между винтиджа у нас и по света. Тук наричаме магазините дрипшопове и донякъде с право, защото дрехите са „на килограм“ във всякакъв смисъл. В белите държави пък се цени историята на дрехата и качеството на вечните материи и вечните класически дизайни. В крайна сметка винтидж или дрипшоп - всеки решава сам дали да се възползва, или да заклейми. А колкото до екотаксата, с която се появи идея да се натоварят дрехите втора употреба, тя няма да донесе особена полза, а най-малко екологична такава.", "date": "2018.10.03", "title": "Дизайн на кило"}
{"url": "https://www.monitor.bg:443/bg/a/view/kejdj-mladshi-se-tatuira-na-bylgarski-145942", "text": "Уестън Кейдж, познат на широката аудитория с няколко ареста и с факта, че е син на холивудския ас Никълъс Кейдж, се хвали с татуировка на български език. Това стана ясно от кадър, споделен от 28-годишния музикант и актьор в социалните мрежи. Снимката е запечатала момент от скорошната сватба на Уестън, а на нея ясно се вижда думата „самбо“, омастилена зад ухото му. Татусът запечатва както любовта на Кейдж-младши към спорта, така и симпатиите му към България където миналата година той работи заедно със звездния си татко върху полицейския трилър „Код: 211“. Дубльор на Уестън в лентата се оказа петкратният европейски шампион по самбо Иван Илиев. Двамата са приятели и извън сета на филма, а в знак на добрите им отношения спортистът подари на младия Кейдж своя куртка. „Един от най-умилителните моменти в живота ми. Смисълът на този жест е астрономически, нямам думи да опиша каква чест е за мен да получа такъв подарък”, написа тогава Уестън, който доказа, че не държи куртката със статут на сувенир в гардероба, като именно с нея се яви на шампионата по самбо в рамките на „Мистър Олимпия“ преди дни. Актьорът си тръгна с няколко отличия от Лас Вегас, където се проведе форумът. Сред тях е и сертификат за майсторско ниво в самбото, а Уестън се възползва от повода, за да благодари отново на „добрия си приятел“ Илиев. Междувременно у нас сега е друга холивудска звезда – Силвестър Сталоун Официално той започна снимките към „Рамбо 5“ във вторник вечерта, като първите му сцени включваха езда посред нощ в полите на Витоша. Припомняме, че сюжетът се завърта около героя на Слай и опита му да води нормален живот в ранчо в Аризона. Това е и причината един от първите кадри, излезли бекстейдж от продукцията, да представят Сталоун именно в каубойски костюм. Спокойното му ежедневие обаче се разклаща, след като негова приятелка го моли за помощ, тъй като нейна близка е изчезнала по време на парти в Мексико. Рамбо веднага се заема със случая, а гърба му ще пази журналист, чиято сестра също е отвлечена. Сред спряганите имена за ролята на репортерката е младата актриса Джесика Варгас. Както „Монитор“ пръв писа, камерата за „Рамбо 5“ ще се завърти както в София, така и на Побитите камъни край Варна. Престоят на екипът у нас обаче ще е кратък, като по-голямата част от снимките ще се проведе на Канарските острови. Начело на филма е режисьорът Ейдриън Грюнберг („Как прекарах лятната ваканция“).", "date": "2018.10.03", "title": "Кейдж-младши се татуира на български"}
{"url": "https://www.monitor.bg:443/bg/a/view/moite-5-za-poslednite-20-s-kristian-talev-krisko-145963", "text": "  Свързвам я с годините на телевизия ММ, когато само там можеше да се гледа българска музика, „Каризма“ бяха топизпълнителите на България. Една от любимите ми песни от златните години на R’n’B Records. Бях в такава възраст, в която парчето описваше изключително точно взаимоотношенията между момчетата и момичетата. Тук отговорът ми е особено философски – това просто е любимата ми песен на „Ъпсурт“. Едно от парчетата, на които танцувах блус с първата ми голяма любов в Габрово. Това парче има най-голяма емоционална стойност за мен. Написах го, за да изразя чувствата си към Цвети, с която тогава още нямахме отношения, и за да я върна от Дубай в България, така че да можем да бъдем заедно.", "date": "2018.10.03", "title": "Моите 5 за последните 20: с Кристиан Талев-Криско"}
{"url": "https://www.monitor.bg:443/bg/a/view/oshte-mesec-sybirat-oferti-za-koncesijata-na-letishte-sofija-145961", "text": "Концесионната процедура за летище София се удължава с месец. Транспортният министър Румен Желязков е одобрил обявление, с което се предвижда срокът да бъде удължен до 22 ноември 2018 г. Заявленията ще бъдат отворени на 23 ноември 2018 г. в 9:00 часа българско време. Обявлението за поправка е изпратено за публикуване в Официалния вестник на Европейския съюз, днес, 3 октомври 2018 г., уточниха от транспортното министерство.", "date": "2018.10.03", "title": "Още месец събират оферти за концесията на летище София"}
{"url": "https://www.monitor.bg:443/bg/a/view/hundaj-izgorja-na-magistrala-trakija-145951", "text": "Лек автомобил „ Хюндай“ с бургаска регистрация се е самозапалил на автомагистрала“ Тракия“, на 100-тния километър в посока Бургас. Това съобщиха от Областната дирекция на МВР в Пазарджик. В колата са пътували двама души-мъж и жена, които, за щастие, са останали невредими. На мястото незабавно са изпратени екипи на сектор“Пътна полиция“ и пожарната. Движението във въпросния участък се извършва в изпреварващата лента. Вероятната причина за инцидента е техническа неизправност на автомобила.", "date": "2018.10.03", "title": "„Хюндай“ изгоря на магистрала“ Тракия“"}
{"url": "https://www.monitor.bg:443/bg/a/view/edna-treta-ot-irlandskite-rataj-sa-bylgari-145955", "text": "Близо 32% от работниците в ирландските ферми са българи. Това сочи статистика на Департмента по селско стопанство в Северна Ирландия, цитиран от местния вестник „News Letter“. Според данните от 1 ноември 2017 г. 20% от работната сила на Северна Ирландия се запълва от мигранти, като само до този период новоназначените сезонни работници са наброявали близо 1500. „Почти във всички отговори на местните фермери присъстваше факта, че мигрантската работна ръка е важна за бизнеса им“, цитират доклада от „News Letter“. Според него най-много чужденци са наети в градинарския сектор и отглеждат цветя за дома, гъби или плодове. По данните през 2017 най-много работници във фермите е имало от България (32%), следвана от Литва (28%) и Полша (16%). От общо 7000 редовни служители, 1400 са били мигранти, по-голямата част от които са мигранти от Европейския съюз. От тях 13% не са били сезонни, 15% са били сезонни и 7% са били смесени.", "date": "2018.10.03", "title": "Една трета от ирландските ратаи са българи"}
{"url": "https://www.monitor.bg:443/bg/a/view/ema-stoun-se-snima-v-klip-na-pol-makartni-145949", "text": "Носителката на „Оскар“ Ема Стоун ще застане пред камерата за видеоклип, част от новия албум на Пол Макартни Egypt Station. Това стана ясно по време на дискусия със звездата от La La Land в Ню Йорк, където тя говори за проблемите си в битката с депресията. Новината за следващия проект на Стоун бе изненада за феновете, след като модераторът на събитието д-р Харолд Копълуиц издаде какъв ще бъде той. „Не мисля, че трябва да обявяваш това“, скастри го актрисата, като отказа да разкаже повече подробности за предстоящото видео. Бившият бийтъл пусна 17-ия си студиен албум на пазара в началото на септември. Тогава той издаде и две от заглавията на песните в него - Come On To Me и I Don't Know. Нещо повече, Макартни ще прекъсне и тригодишната си пауза от британската сцена с кратко турне. Обиколката носи името Freshen Up, като рокаджията ще направи спирка в родния си град Ливърпул през декември, след което ще отправи поздрав към меломаните в Глазгоу и Лондон. „Няма нищо по-вълнуващо от това да се представя пред родна публика. Нямам търпение да завърша годината по един толкова емоционален начин“, категоричен е той.", "date": "2018.10.03", "title": "Ема Стоун се снима в клип на Пол Макартни"}
{"url": "https://www.monitor.bg:443/bg/a/view/cvetanov-obsydi-shengen-s-shef-na-holandskata-hristijandemokratichna-partija-145953", "text": "Процеса на присъединяване на България към Шенген, както и политическата ситуация в Европа, това са обсъдили шефът на ПГ на ГЕРБ Цветан Цветанов и председателят на  Холандската християндемократическа партия (ХДП) Сибранд Бума в Хага. Двамата разговаряли в холандския парламент, а ХДП е вторият по големина коалиционен партньор в правителството на премиера Марк Рюте и част от семейството на ЕНП. Цветанов и Бума взаимно се информирали  за случващото се в България и Холандия и се обединили около становището, че темата с нешето присъединяване към Шенген трябва да получи повече политическо внимание, съобщиха от пресцентъра на ГЕРБ.  С оглед засилване на парламентарното сътрудничество между двете държави, Цветан Цветанов и Сибранд Бума обсъдили ъзможността за посещение в България на делегация от членове на холандския парламент, които са активни по темата сигурност и охрана на външната граница. По време на разговора Бума поздравил Цветанов за избирането му за представител в Управителния съвет на Европол на Съвместната група за парламентарен контрол над дейността на Агенцията. Той отбелязал, че работата на Европол е ключова в подпомагането на националните правоприлагащи власти и затова позицията на Цветанов е особено важна и еволюционна за развитието на Агенцията. Наред с това двамата обсъдили и предстоящите европейски избори догодина и конгреса на ЕНП в Хелзинки през ноември и се обединили в подкрепата си за кандидатурата на Манфред Вебер за водещ кандидат на ЕНП за шеф на ЕК. ", "date": "2018.10.03", "title": "Цветанов обсъди Шенген с шефа на холандската християндемократическа партия"}
{"url": "https://www.monitor.bg:443/bg/a/view/japonska-operna-trupa-gastrolira-pod-lipite-145954", "text": " Създадена и играна до сега само два пъти в Япония опера ще бъде показана пред меломаните в Стара Загора на 6 октомври. Създадена и играна до сега само два пъти в Япония опера ще бъде показана пред меломаните в Стара Загора на 6 октомври. Постановката „Аленото ветрило“ е създадена по идея на Кейдзо Ямамото /автор на либретото/ и Кенджи Вакай по действителна история от 1185 година в Страната на изгряващото слънце.Композитор е Кумико Танака,режисурата на Шинджи Тава, а зад диригентския пулт ще застане маестро Шунго Морияма. Представянето в Града на липите е по инициатива на японската компания „Шикоку Никика“, която от 45 години развива дейността си на остров Шикоку.  В реализацията на творбата се включват хора и оркестъра на старозагорската държавна опера, осигурени са субтитри на български език. Проявата е в рамките на 29-те дни на японската култура в България и е включена в програмата за празника на Стара Загора 5 октомври, уточни директорът на най-старата извънстолична оперна трупа Огнян Драганов. В спектакъла участват японските изпълнители  Рика Куниката, Кенджи Вакаи, Рика Ватанабе, Шьова Маеда, Мегуми Кумано, Шинджи Намикава, Кадзуми Муракава и  Чиеми Нишимура.За пръв път „Аленото ветрило“ е играно през 2016 г. на мястото на историческите събития – град  Такамацу в Шикоку.", "date": "2018.10.03", "title": "Японска оперна трупа гастролира под липите"}
{"url": "https://www.monitor.bg:443/bg/a/view/emilija-rusinova-se-ottegli-ot-nadprevarata-za-shef-na-apelativnata-specprokuratura-145958", "text": "Прокурорската колегия на ВСС единодушно поряза кандидатурата на скандалния столичен следовател Бойко Атанасов за шеф на апелативната спецпрокуратура. След час и половина изслушване на концепцията му и задаване на въпроси, кадровиците порязаха желанието на Атанасов да оглави институцията с 10 гласа “против“ и нито един „за“. Скандалният юрист се оказа единствен кандидат за позицията, след като в началото на заседанието главният прокурор Сотир Цацаров съобщи, че на 2 октомври т.г. градският прокурор на София Емилия Русинова е депозирала заявление, че оттегля кандидатурата си за участие в конкурса по лични причини. Изборът на два пъти беше отложен заради заболяване на Русинова. По време на изслушването му Атанасов озадачи прокурорската колегия с хаотични фрази, прескачане от тема на тема, маркиране на проблеми без да посочи как може да се разрешат или пък предложения в пълен разрез със законите в страната. Няколко пъти главният прокурор и членовете на колегията се опитаха да внесат яснота в изложението на Атанасов с конкретни въпроси, но той или заобикаляше отговорите, или продължаваше в друга посока. „Подлагате на силна критика сключването на споразумения с обвиняеми лица. Споразумението грешен способ и изключение ли е? И искате административният ръководител да се намесва в сключването на споразумения. Как точно ще стане това? Правите ли разлика между вътрешно убеждение и правомощия на административния ръководител?“, попита кандидата Цацаров. „Всички споразумения е редно при защита на личните данни да бъдат качени на сайта на спецпрокуратурата и апелативната спецпрокуратура. Не може да има тайни разговори и пазарлъци между прокурорите и обвиняемите. Административният ръководител трябва да знае за тях и да се намесва“, отвърна Атанасов. „Как прокуратурата да качи на сайта си съдебен акт? Нали знаете, че споразуменията се одобряват от съда? По кой текст от закона административният ръководител може да влияе върху сключването на споразумение?“, продължи да пита Цацаров, а членовете на колегията го подкрепиха. „Аз много добре си разбирам концепцията, вие трябва да я разберете“, изпусна нервите си Атанасов. Абсолютно никой от кадровиците не одобри идеята му да бъдат прекратени всички командировки в спецпрокуратурите на магистрати и служители, както и на процедурите за преместване там, докато ВСС не изготви критерии, включващи психопреглед. „Ние можем да действаме само по закон, нали?“, попита Цацаров. „Да“, отвърна Атанасов. „Изработването на такива критерии не са от нашата компетентност, а на ЗСВ. И като спрем командировките и преместванията и върнем всички по места, как ще обезпечим работата на спецпрокуратурите? Не бягайте от въпроса!“, каза Цацаров. Атанасов призна, че законодателството не позволява това, но все пак настоя да се опитало. „Кога за последно сте били на обучение?“, поинтересува се главният прокурор. „Преди около 3 месеца бях на обучение за лекарски грешки“, отвърна Атанасов. От кадровата му справка стана ясно, че за 5 г. като следовател е изпратил с мнение за съд само 7 дела, 9 - за прекратяване и 32 – за спиране. „Имал съм периоди без нито едно дело“, призна Атанасов и с това сам опроверга предишни твърдения, че го репресирали в службата, като му разпределяли по 3 дела в секунда. „Тезата за репресирането ви отдавна е отхвърлена. Оставете тези глупости“, заяви главният прокурор. Докато обсъждаха кандидатурата на Атанасов, кадровиците се обединиха около мнението, че той не познава нормативната база на пряката прокурорска работа, както и че има доста предложения в концепцията му, които не почиват на законова база. „Проблемът не му е липсата на административен опит, такъв се придобива. По-страшният недостиг е липсата на правни познания. Тя не може да бъде прикрита с бомбастични фрази. Иначе всеки има право на публични изяви“, каза в заключение Цацаров. Предстои обявяването на нова процедура за избор на шеф на апелативната спецпрокуратура.", "date": "2018.10.03", "title": "Емилия Русинова се оттегли от надпреварата за шеф на апелативната спецпрокуратура "}
{"url": "https://www.monitor.bg:443/bg/a/view/tormozili-kristian-kostov-v-uchilishte-145952", "text": "Кристиан Костов, завоювал за България рекордното второ място на „Евровизия“, призна, че е станал жертва на тормоз от страна на съучениците си в училище. Това се случило след първите му по-големи изяви на сцената в Русия. призна изпълнителят на Beautiful Mess пред сп. Teenage Girl. Именно тези спомени, казва още той, вдъхновяват и първия сингъл Get It от дебютния му албум Shower Thoughts. Междувременно само дни, след като призна, че се носи на крилете на любовта, Кристиан насрочи и дата за среща с българските си фенове. Той ще позира за селфи с тях още тази събота (6 октомври) в Студио 5. Билети за събитието се котират на цени от 8 лв.", "date": "2018.10.03", "title": "Тормозили Кристиан Костов в училище"}
{"url": "https://www.monitor.bg:443/bg/a/view/pokazvat-v-izlojba-pyrvoto-pechatno-izdanie-na-istorija-slavjanobylgarska-145956", "text": "Първото печатно издание на „ История славянобългарска“ от 1844 г. ще бъде показано в изложба „ Пазарджишкото възрожденско училище“, организирана от  Регионалния исторически музей в града. С нея културната институция отбелязва две годишнини, свързани с общобългарската просвета в Пазарджик: 195 години от отварянето на първото обществено килийно училище (Владиковото школо) и 170 години от откриването на Девическото училище в града. Реализирана изцяло с експонати от фондовете на Регионален исторически музей – Пазарджик, изложбата е изградена от ценни образци на българската възрожденска книжнина – ръкописи, старопечатни книги, щампи, литографии. Подбраните старопечатни книги представят тематично: учебно-педагогическа литература – буквари, граматики, помагала за ученици и учители; религиозна книжнина; научна литература. Акценти в изложбата са ръкописна книга (дамаскин) от 1790 г., първото печатно издание на „История славянобългарска“ от 1844 г., „Български буквар“ на Георги Бусилин от 1844 г., първото издание на „Географико-историко-статистическо описание на Татар Пазарджишката кааза“, личен екземпляр на Стефан Захариев, с авторовите поправки; ценна щампа „Йоан Владимир – Цар Болгарский“ от 1858 г., разпространявана от хаджи Найден Йованович; рядко срещан „Календар за 1875 г.“ с образа на Хаджи Димитър, издаден от Христо Ботев, и др. Изложбата илюстрира не само гражданската страна на празника на светите братя Кирил и Методий, но и църковната. Празничният ритуал „водосвет“ представят експонатите в една от централните витрини - християнски кръст, Свещено Евангелие от 1841 г., ритуални съдове. Изложбата се открива на 8 октомври от 17 ч. в Регионалния исторически музей и ще бъде експонирана до 2 ноември.", "date": "2018.10.03", "title": "Показват в изложба първото печатно издание на „История славянобългарска“"}
{"url": "https://www.monitor.bg:443/bg/a/view/proverjavat-vsichki-vinpromi-v-sledvashtite-dva-meseca-145950", "text": "Митничари ще проверяват през следващите два месеца всички данъчно-задължени лица на територията на цялата страна, които се занимават с производство с алкохол и алкохолни напитки. От началото на седмицата агенция „Митници\" проверява шест обекта - данъчни складове за производство на алкохол. При две от проверките са открити по-сериозни нарушения, съобщи пред медиите зам.-директорът на Агенция „Митници\". В данъчен склад, находящ се в град Поморие, е установено наличието на 9 крана, монтирани върху дестилационни съоръжения. Крановете са поставени без одобрението на митническите органи, не се пломбирани и на съответните точки не са монтирани измервателни уреди. През крановете е установено, че изтича готова продукция - алкохол. Някои от крановете са с голям дебит - с експеримент митническите служители са доказали, че 5-литров съд се запълва за 45 секунди. При друга проверка, в данъчен склад, находящ се в село Славянци, община Сунгурларе, митническите служители след извършен полеви експеримент по отношение средствата за измерване и контрол и данните, предавани от тях, установяват, че измервателният уред визуализира на дисплея си движение на акцизен продукт, но не натрупва информация за количеството на преминалия продукт. Т.е. на практика уредът не отчита и не предава данни към Агенция „Митници\" и това създава възможност да се извеждат акцизни стоки без да са отчетени и съответно без да се заплати акциз. За проверките са съставени протоколи. Предстои да бъдат изготвени становища и в зависимост от тежестта на нарушенията ще се предприемат съответните административни и административно наказателни мерки. Вече са наложени обезпечителни мерки на части от двата обекта, където се намират доказателствата. В останалите четири проверявани обекта, намиращи се в районите на Търговище, Долна Баня, Свиленград и Ловеч, не са открити съществени нарушения. Агенция „Митници\" прилага законовата процедура по един и същи начин към всички обекти, в които са установени нарушения, подчерта заместник-директорът на Агенция „Митници\" Юлиан Мирков.", "date": "2018.10.03", "title": "Проверяват всички винпроми в следващите два месеца"}
{"url": "https://www.monitor.bg:443/bg/a/view/djado-izgorja-v-garaja-si-145934", "text": "70-годишен мъж изгоря в гаража си при пожар в горнооряховското село Първомайци тази сутрин. Около 7,45 ч. съседи на Здравко И. забелязали от вратата на гаража му да излиза дим и се обадили на спешния телефон. Когато пожарникарите дошли, вътре в помещението открили безжизненото и овъглено тяло на собственика. Причината за пожара е в процес на изясняване. Работи се по различни версии: от техническа ел. неизправност на мрежата, или небрежност при боравене с открит огън до умишлено предизвикан пожар от страна на стопанина.", "date": "2018.10.03", "title": "Дядо изгоря  в гаража си"}
{"url": "https://www.monitor.bg:443/bg/a/view/vnuk-obra-spestjavanijata-na-baba-si-145930", "text": "Внук е откраднал спестяванията на баба си, но след разкриването му от полицаите бързо върнал парите на възрастната жена. Това съобщиха от Областната дирекция на МВР в Пазарджик. случката се е разиграла в близкото до регионалния град село Главиница. Апашът проникнал през отворен прозорец в къщата на 73-годишната П.А. Жената в това време била отишла  до магазина да си вземе хляб и когато се върнала забелязала, че в една от стаите била открадната метална каса, в която били съхранявани около 17 500 лева. Пенсионерката била скътала в сейфа спестяванията си, които събирала през годините. След като полицаите взели отпечатъци и с разследването се заели служители от сектор \"Криминална полиция“ при местното Районно управление на МВР, не след дълго органите на реда  установили, че всъщност автор на посегателството е 30-годишният внук на възрастната жена. У него била открита касата и сумата в нея била възстановена обратно на собственичката й. Само бързата реакция на криминалистите спасили спестяванията на бабата, които не били похарчени още от наглия крадец и неин наследник.  ", "date": "2018.10.03", "title": "Внук обра спестяванията на баба си"}
{"url": "https://www.monitor.bg:443/bg/a/view/bum-ot-30-na-iznosa-na-tok-za-devetmesechieto-145948", "text": "Производството на електроенергия в периода за първите 9 месеца на 2018 г. е спаднало с 0.28 на сто на годишна база, но износът се увеличил с почти 30% спрямо същия период на изминалата 2017 г. Зад граница са продадени 5 491 240 МВтч електроенергия. Това показват последните оперативни данни на Електроенергийния системен оператор (ЕСО). За същото време потреблението в страната спрямо миналата година е спаднало с 4.58 пункта и е 28 020 658 МВтч. С 5.20 на сто по-малко или 27 068 501 МВтч е произведената електроенергия от базовите мощности като АЕЦ \"Козлодуй\", ТЕЦ \"Марица-изток 2\" и т.нар. американски централи - ТЕЦ \"ЕЙ И ЕС Гълъбово\" и ТЕЦ \"Контур Глобал Марица Изток 3\", показват още данните на ЕСО. С 6.91 пункта по-малък е делът на възобновяемите енергийни източници /ВЕИ/ в преносната мрежа и е достигнал 923 047 МВтч. Вятърните електроцентрали /ВяЕЦ/ от 1 януари до 30 септември тази година са произвели с 8.41 процента повече ток или 507 430 МВтч. Фотоволтаиците за деветте месеца са произвели с 0.16 по-малко електроенергия или 311 151 МВтч. Централите на биомаса отчитат спад от почти 17%до 104 466 МВтч. Заради много валежи през пролетта и лятото, през първите девет месеца на годината водноелектрическите централи (ВЕЦ) са генерирали с 63.06% повече електроенергия в сравнение с аналогичния период на 2017 г. и са произвели 4 239 940 МВтч.", "date": "2018.10.03", "title": "Бум от 30% на износа на ток за деветмесечието"}
{"url": "https://www.monitor.bg:443/bg/a/view/tereza-mej-velikobritanija-ne-se-boi-da-napusne-es-bez-sdelka-145941", "text": "Министър-председателката на Обединеното кралство Тереза Мей заяви, че ако страната й напусне ЕС без споразумение, отначало ще й бъде тежко и това ще е \"лош резултат\" за Лондон и блока на 27-те, предаде Асошиейтед прес. В реч на годишния конгрес на Консервативната партия в Бирмингам тя призова съпартийците си да се обединят и да й помогнат да сключи сделка с ЕС. \"Великобритания не се бои, ако трябва, да напусне без сделка\", заяви Мей, след като излезе на подиума с танцова стъпка под ритъма на песента Dancing Queen на ABBА. \"Но нека бъдем честни. Ако напуснем без сделка, въведем мита и скъпоструващи проверки по границите, това ще е лош резултат за Обединеното кралство и за ЕС\", каза Мей, цитирана от Ройтерс. Четиридневният конгрес мина под знака на разделението по повод предстоящото излизане от ЕС, а Мей бе разкритикувана за начина, по който води преговорите, както от проевропейското, така и от евроскептичното крило в Консервативната партия. Само шест месеца преди Великобритания на напусне блока на 29 март, преговорите с ЕС са в задънена улица, а Мей е поставена в трудно положение и принудена да маневрира между привържениците на твърдия Брекзит като Борис Джонсън и тези, които искат да запазят по-близки отношения с най-големия търговски партньор на Великобритания. Джонсън, който подаде оставка като министър на външните работи през юли, вчера обра овациите на 1500-те делегати, когато нарече \"възмутително\" предложението на Мей за тесни икономически отношения с ЕС след Брекзит.", "date": "2018.10.03", "title": "Тереза Мей: Великобритания не се бои да напусне ЕС без сделка"}
{"url": "https://www.monitor.bg:443/bg/a/view/volejbolistkite-ne-stignaha-do-chudo-sreshtu-kitaj-145943", "text": "Женският национален отбор на България по волейбол изигра един от най-силните си мачове на световното първенство в Япония. Българките се представиха изключително силно срещу един от фаворитите в шампионата Китай. \"Лъвиците\" спечелиха първия гейм и бяха близо до успех във втория, но допуснаха обрат и след здрава битка, продължила час и 55 минути, отстъпиха с 1:3 (22, -22, -14, -17) пред олимпийските шампионки от Рио 2016. Въпреки това взетият от нашите гейм е първият загубен в надпреварата от азиатките. Като цяло китайките превъзхождаха, макар и не толкова осезаемо, нашите във всички елементи на играта. В нападение те имат 61 успешни атаки срещу 56 на българките, на блок съотношението е 13-8 в полза на азиатките, а при грешките българките водят с 20-11. Най-резултатна за тима ни бе Гергана Димитрова с 18 точки, а 13 добави Мирослава Паскова. За Китай Чжу Тин реализира 21 точки. Загубата е трета за българския състав в група \"B\" на турнира, но въпреки нея нашите запазват шансове за продължаване в следващата фаза. Класирането за втория кръг на шампионата минава през задължителен успех над Канада в последния мач от този поток. Срещата е в четвъртък, 4 октомври, от 7.40 часа. В другите двубои от групата Италия победи Турция с 3:0 и продължава да е лидер с пълен актив от 12 т. и без загубен гейм. Китай заема второто място също 12 точки и без загуба. Турция е с 2 победи и 2 загуби, а със същото съотношение като нашите 1-3 успеха е и Канада, която надигра Куба с 3:1. Кубинките вече са аут от турнира, след като още нямат записана точка. От другите групи с пълен актив от 12 точки и без загубен гейм е само съставът на Сърбия, а с по 11 т. са Русия, САЩ и Холандия.", "date": "2018.10.03", "title": "Волейболистките не стигнаха до чудо срещу Китай"}
{"url": "https://www.monitor.bg:443/bg/a/view/masovi-nakazanija-za-treniori-na-cska-145944", "text": "Дисциплинарната комисия на Столичния съвет на БФС наказа треньорът на юношите на ЦСКА (родени 2003) Христо Марашлиев, както и директорът на „червената“ школа Стефан Яръмов заради разигралите се събития след края на мача с „Левски“ на 26-и септември. „Сините“ спечелиха с 2:1 с гол на Даниел Начев в последните секунди на двубоя и елиминираха съперника си още на градско ниво в турнира за Купата на БФС. Тогава Марашлиев бе изгонен от съдията, а се стигна и до сблъсъци. За провинението наставникът отнесе санкция от 3 мача и му е наложена глоба от 125 лева заради обиди към главния съдия и оспорване на съдийски решения. Директорът на школата Яръмов пък е наказан с имуществена санкция в размер на 250 лева заради навлизане на терена и невъздържано поведение. Самият клуб е наказан също с парична глоба в размер на 187,50 лева заради нерегламентирано използване на пиротехнически средства. Санкция да не води юношите на ЦСКА до 15 години в следващите три двубоя получи и Атанас Борносузов. Неговото наказание е за обида на длъжностно лице в мач срещу „Черно море“. Той трябва да плати и глоба от 250 лв.", "date": "2018.10.03", "title": "Масови наказания за треньори на ЦСКА"}
{"url": "https://www.monitor.bg:443/bg/a/view/fenove-sybraha-3000-lv-za-globata-na-jablonski-145945", "text": "Привържениците на „Левски“ реагираха мълниеносно след като вчера Дисциплинарната комисия към БФС обяви глоби в размер на 6000 лева за „сините“ след дербито с ЦСКА, а 3000 от бяха наложени като персонална глоба за Давид Яблонски. Именно санкцията за сърцатия бранител, който си позволи нападки срещу „армейците“ след нецензурните атаки по адрес на клуба от страна на Фернандо Каранга, подтикна феновете да се обединят. „Тази глоба е наша, Яблонски ни защити и трябва да внесем ние санкцията“, обявиха се „сини“ привърженици минути след публикуването на решенията на БФС. Само за десет часа левскарите се организираха в социалните мрежи и събраха въпросната сума. Жестът не е случаен, тъй като чехът е един от любимците на публиката. От клуба също демонстрираха за пореден път желанието си за обединение между всички привърженици и призоваха за масова подкрепа на мача със „Славия“. Във видеобръщение пък звездата Габриел Обертан заяви на чист български „Ела на стадиона“.", "date": "2018.10.03", "title": "Фенове събраха 3000 лв. за глобата на Яблонски"}
{"url": "https://www.monitor.bg:443/bg/a/view/v-botev-plovdiv-otbeljazaha-pyrvata-titla-145947", "text": "„Ботев“ (Пловдив) отбеляза 89 години от спечелването на първата си титла. На 3 октомври 1929 година „канарчетата“ стават държавен първенец за първи път в своята история. „Успехът поставя Пловдив в центъра на българската футболна карта, прекъсвайки хегемонията на софийските  и варненските клубове, считани до този момент за фаворити“, написаха от „Ботев“ в официалния сайт от клуба. Титлата е спечелена по категоричен начин, след като първо в градското първенство „Ботев“ записва впечатляващите 9 победи и 1 равен, с което окупира върха, а в последвалите двубои със съименника си от Пазарджик, имащи за цел да излъчат областния представител в Държавното първенство, „жълто-черните“ постигат разгромни победи с 5:1 като домакин и 4:2 като гост. Така се стига и до директните елиминации за титлата, в които „Ботев“ побеждава последователно бургаския „Левски“ с 3:1 и варненския „Шипченски“ сокол със същия резултат. На 3 октомври 1929 година в София, на игрището на стадион „Юнак“, „Ботев“ вдига трофея след победа с 1:0 над „Левски“.", "date": "2018.10.03", "title": "В „Ботев“ (Пловдив) отбелязаха първата титла "}
{"url": "https://www.monitor.bg:443/bg/a/view/dyrjavata-si-vryshta-125-mln-evro-ot-ktb-145940", "text": "Държавата може в най-скоро време да си върне близо 125 млн. евро от милиардите, които Българския Мадоф Цветан Василев и организираната от него престъпна група източиха от КТБ. Това става ясно от интервю на шефът на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев пред агенция „Блиц“. Пред медията той отбелязва, че парите могат да се върнат в държавната хазна в следствие на дело, заведено от синдиците на фалираната банка, по което КПКОНПИ се явява като подпомагаща страна. „В този съдебен процес, който е пред приключване, се касае за сумата от 125 млн. евро, която представлява имущество с произход фалиралата КТБ. Там ние Те касаят също така и няколко дружества. Съдът е обявил, че ще се произнесе по това дело. И ако това се случи, е възможно съвсем скоро 125 млн. евро да се върнат в държавната хазна. Това ще е първият ефект от нашата работа и работата на синдиците във връзка със събиране на парите, които са изчезнали от КТБ“, обяснява Георгиев. Още преди месец самите синдици разпространиха съобщение, че само шест месеца с който се спира вторичният грабеж на фалираната от банкера беглец Цветан Василев КТБ, може да върне в трезора активи за 240 млн. лв. Цялото това имущество е купено с пари на банката, източени от трезора през схемата за кредитиране на кухи дружества, която Българския Мадоф Цветан Василев е въртял в продължение на над десетилетие. Промените в Закона за банковата несъстоятелност бяха внесени в парламента от депутатите Делян Пеевски, Йордан Цонев и Хамид Хамид от ДПС. Поправките Пред „Блиц“ Пламен Георгиев подчертава още, че за останалата част от сумата до 2.2 млрд. лв., която бе запорирана на банкера-беглец борбата в съда продължава. Самият процес по конфискация обаче е спрян, след като съдията по делото удобно за БГ Мадоф реши да изпрати питане до Люксембург и така да блокира делото за неопределен период от време. И докато съдебната сага с милиардите на Цветан Василев вече тече зад граница, у нас втори съд е постановил, че имущество на друг олигарх – Иво Прокопиев е с незаконен произход. „По този конкретен случай мога да Ви кажа, че наложените от нас мерки бяха обжалвани, но И докато първата съдебна инстанция налага незабавно обезпечителните мерки, то втората анализира доказателствата, за да се произнесе дали те са основателни или не. В този случай имаме произнасяне от съда, в което той признава, че събраните от нас доказателства са достатъчни, за да обосноват единственият възможен на този етап извод, че имуществото на Прокопиев е незаконно придобито“, допълва още Георгиев.", "date": "2018.10.03", "title": "Държавата си връща 125 млн. евро от КТБ"}
{"url": "https://www.monitor.bg:443/bg/a/view/arest-na-oligarh-provaljat-pilot-za-uiljams-145931", "text": "Шансовете на младия руски пилот Артьом Маркелов за влизане във Формула 1 намаляха значително, след като неговият баща бе арестуван миналата седмица. Маркелов, който се състезава във Формула 2 този сезон, записа време в първата свободна тренировка в Сочи с „Рено“. Там той разкри пред медиите, че от „Уилямс“ проявяват интерес към него и шансовете му за състезателно място през сезон 2019 във Формула 1 са 50:50. Пилотът разкри, че развръзката ще стане ясна след около месец и половина. В същото време обаче властите задържаха бащата на Маркелов – Валери, заради измама и предлагане на подкуп към лица от правителството на стойност 2 млрд. Рубли (26,3 млн. евро). Крупният бизнесмен оглавява мащабен консорциум, свързан с руските железопътни линии. Смята се, че именно той е щял да финансира „Уилямс“, за да наемат сина му.", "date": "2018.10.03", "title": "Арест на олигарх провалят пилот за „Уилямс“"}
{"url": "https://www.monitor.bg:443/bg/a/view/britanci-strojat-terminal-bez-nova-pista-na-letishte-sofija-145936", "text": "Британската летищна група Manchester Airport Group (MAG) в консорциум с китайската държавна компания BCEG обявиха днес, че ще участват в процедурата по отдаване на концесията на Летище София. Единственият публичен кандидат има намерение да изгради нов терминал, но не и нова писта. Причината е, че сегашната писта може да поеме до 25 млн. пътници и предпочитат да инвестират първо в технологии и инфраструктура, а след това в съоръжения, коментира Чарли Корниш, главен изп. директор на MAG. МАG и китайската BCEG работят съвместно вече по друг проект - Manchester Airport City UK. Британският оператор е е публично-частна компания, като е управлявана от акционерите си – местните власти на Манчестър и Industry Fund Management (IFM). MAG управлява три летища Манчестър, Лондон Станстед и Ийст Мидландс, които заедно обслужват 60 милиона пътници на година, до над 270 дестинации чрез 70 авиолинии. За процедурата консултант на консорциума е Raiffeisen Bank. Според потенциалните инвеститори към момента нужда от втора писта няма, а приоритет на компанията ще бъде разработване на капацитета на летището, както и привличането на нови авиокомпании и отваряне на още линии. По думите на Андрю Харисън, директор за летищните услуги в MAG, в дългосрочна перспектива летището ще се нуждае от трети терминал, което е и едно от условията за участие в търга. Инвеститорите са готови да вложат изискваните над 600 млн. евро, очакват летищните такси да не се качват, защото разчитат на увеличението на пътници и товари, което се е случило на другите им три обслужвани летища. От консорциумът са се отказали да участват в процедурата за летището в Сърбия и нямат намерение да участват в подобни в близост до България, коментира Корниш. Интерес към концесията от MAG очакват от кандидати от Турция, Франция и Германия. Офертите за концесия на Летище София се очаква да бъдат получени до 22 октомври 2018 г. Прогнозната ѝ стойност е 3,89 млрд. eвpo бeз ДДC, или нaд 7,6 млрд. лева. В концесионните книжа е включено изискването за строителство на Терминал 3. Гoдишното възнaгpaждeние е в paзмep на минимум 15 млн. лeвa бeз ДДC или 10% oт oбщия paзмep нa oбщитe пpиxoди oт вcичĸи дeйнocти.", "date": "2018.10.03", "title": "Британци строят терминал без нова писта на летище София "}
{"url": "https://www.monitor.bg:443/bg/a/view/bashtinstvoto-prechi-na-kris-hemsuyrt-145925", "text": "Холивудският актьор Крис Хемсуърт вярва, че бащинството се отразява зле на кариерата му. Звездата от поредицата „Отмъстителите“ и съпругата му - моделът Елза Патаки, възпитават синовете си Саша и Тристан и малката Индия. Хемсуърт е на мнение, че покрай грижите за тях, неглижира професионалните си ангажименти. „Понякога се чудя, ако не бяхме се запознали с Елза, как би изглеждала кариерата ми. И си мисля, че понеже децата са на първо място, някои от ролите ми не са добри. сподели в интервю за сп. GQ Australia той. За Крис и Елза е важно наследниците им да бъдат благодарни за живота, който имат. 35-годишният актьор не иска малчуганите да се чувстват привилегировани от славата на родителите си. „Фактът, че имаме пари и сме известни, и това по някакъв начин прави и тях специални, ме плаши, защото ние сме израснали без пари“, допълни Хемсуърт.", "date": "2018.10.03", "title": "Бащинството пречи на Крис Хемсуърт"}
{"url": "https://www.monitor.bg:443/bg/a/view/polovin-vek-zatvor-za-razstrela-na-romski-baron-145932", "text": "Три ефективни присъди в общ размер от 47 години затвор постанови състав на старозагорския окръжен съд спрямо трима подсъдими за убийство на ромски барон, станало на 7 август 2015 година недалеко от центъра на Чирпан. Мотивите на петчленния съдебен състав с председател Красимира Дончева  по НОХД №589 за размера на наказанията спрямо баща и син Динко и Ангел  Алиеви и родственикът им Динко Янков са побрани в 36 страници. Присъдите са произнесени след над 20 заседания и разпитите на 63 свидетели и вещи лица, изготвени са били дузина експертизи, включително  съдебно-психиатрични. За показния разстрел на Митьо Калчев-Мантата, извършен посред бял ден пред работилница за поправка на автомобилни гуми от държавното обвинение настояха за доживотна присъда спрямо 37-годишният към онзи момент Динко Атанасов, за 20 години затвор спрямо сина му Ангел и 15 години за 22-годишния Динко Янков. При убийството на Мантата тежко е бил ранен племенникът на жертвата Христос Гавазов. На финала на проточилата се три години сага съдът реши, че най-голяма вина за случилото се носи Динко Атанасов, за която му даде и 20-годишна присъда, която да бъде изтърпяна първоначално при строг режим. Синът Ангел получи17 години , а с 10 се „размина“ Янков. До последно и тримата обвиняеми отричаха да са извършили престъпленията и настояваха за оправдателни присъди.  Общо 13 изстрела са прозвучали на местопрестъплението, иззети са били два пистолета „Макаров“ и газов и ножове, по острието на единия е установена кръв от раните по тялото на Гавазов . В разстрела на Митьо Мантата участвал и бащата на Динко Атанасов – Ангел Динков – Стария Гагарин.  /54-годишният съизвършител обаче бе заличен от списъка на обвиняемите, защото на 12 декември с.г. бе убит пред дома си на чирпанската улица „Кокиче“  от сина на Мантата – Калчо Митев.По ирония  на съдбата очакващият присъдата си Калчо в този процес беше конституиран като …граждански обвинител./ Разстрелът на Мантата е в резултат на дългогодишна вражда между двата ромски клана, се коментира в мотивите на съда. Според свидетелските показания Митьо Калчев преди години стрелял с пистолета си по съпругата на Динко Атанасов след което тя останала с намалено зрение.Каква е била причината за кървавата свада на 7 август 2015-а остава докрай неизяснена поради противоречията в показанията на разпитваните. Присъдите не са окончателни и подлежат на обжалвания пред Апелативен съд-Пловдив, което вече е направено от защитниците на баща и син Атанасови и родственика им Янков. Там е внесен и протест от прокуратурата заради ниските според обвинителя присъди  спрямо Динко Атанасов и Динко Янков.", "date": "2018.10.03", "title": "Половин век затвор за разстрела на ромски барон"}
{"url": "https://www.monitor.bg:443/bg/a/view/magistrati-ot-4-evropejski-dyrjavi-gosti-v-sydebnata-palata-v-plovdiv-145929", "text": "Магистрати от четири европейски държави пристигнаха на едноседмично работно посещение в  Съдебната палата в Пловдив. Съдиите Марлене Родригес от Португалия, Хелен Лег от Франция, Антонела Фризилио от Италия и прокурор Руксандра Йонеску от Румъния са специални гости на Апелативния, Окръжния и Районния съд – Пловдив. Визитата е част от обмена на Европейската мрежа за съдебно обучение и Националния институт по правосъдие, чиято цел е насърчаване на опознаването на правните системи в Европейския съюз. Целта на посещението е чуждестранните магистрати да се запознаят с добрите практики на пловдивските съдилища. Гостите бяха посрещнати от съдията в пловдивския Окръжен съд Екатерина Роглекова. Те се срещнаха с ръководителите на Апелативния, Окръжния и Районния съд в Пловдив, които запознаха колегите си със структурата и организацията на работата. На чуждестранните магистрати беше демонстрирана и системата за случайно разпределение на делата. В рамките на обменната програма гостите посетиха и Районния съд в Асеновград.", "date": "2018.10.03", "title": "Магистрати от 4 евро държави на гости в Съдебната палата"}
{"url": "https://www.monitor.bg:443/bg/a/view/s-danychna-deklaracija-na-gurbet-spestjavame-sredno-804-evro-145933", "text": "Българите, които редовно попълват данъчните си декларации при работа в чужбина, средната възвръщаема стойност на данъци е около 804 евро. Това сочат данни на българското представителство на компанията за данъчно администриране, цитирани от БТА. Според управителя на фирмата Милена Мандаджиева българските емигранти губят значителни суми, защото все още са уплашени от официалния процес на подаване на данъчна декларация и възстановяване на данък общ доход /ДОД/ от чужбина. По думите й сред сънародниците ни има множество заблуди и неясноти по отношение на процедурата. Основното сред тях е, че след възстановяването на данъците няма да имат правото на иск за пенсия от чуждата страна, както и че ще се загубят социалните гаранции и бъдещата възможност за намиране на работа в чужбина. Същевременно поради липса на осведоменост, завръщащите се от чужбина българи губят пари, които законно им принадлежат, категорични са от компанията. \"Да започнем с факта, че при работа в чужбина данъчните декларации са като цяло задължителни и този процес се контролира от данъчните власти на чуждата държава. След подаване на данъчна декларация се изчислява точно кои данъци са платени, дали има надвнасяне или дали всичко подлежи на възстановяване. Възстановяването на данъци е само част от процеса на данъчно облагане, което няма нищо общо със социалните осигуровки. Това е правно възстановяване на парите на човек от чужда страна и невъзстановяването на данъка е същото като оставянето на рестото в магазина\", коментира Милена Мандаджиева. Емигрантите, които се завръщат от чужбина, се страхуват най-много от загубата на социални гаранции. Според Мандаджиева социалните осигуровки и подаването на данъчни декларации и възстановяването на данъци не са взаимосвързани, тъй като само данъците върху дохода се възстановяват, докато данъците върху социалната сигурност остават неприкосновени. Възстановяването на част или на целия Данък общ доход няма да доведе до заплаха за пенсията, трудовия стаж или възможността за работа в чужбина в бъдеще, посочват от компанията. Милена Мандаджиева посочва, че върналите се емигранти понякога избягват да подават данъчни декларации до чужди държави, като се опасяват, че ще трябва да плащат данъци на България. Това не може да стане, защото България е подписала международното споразумение за двойно данъчно облагане с чужди държави, което възпрепятства налагането на двойно плащане на данъци върху един и същ доход в страната и чужбина, обяснява специалистът. \"Това означава, че когато сте платили данък върху доходите си в чужбина, можете напълно легално да си го възстановите частично или цялостно, без да рискувате отново да плащате данъци в България. Това е гарантирано от международните официални документи\", обяснява тя. Попълването на данъчната декларация е важно не само заради възможността за възстановяване на Данък общ доход. В повечето случаи този процес е задължителен и ако не попълните данъчната декларация, може да бъдете санкционирани. Това важи особено за самоосигуряващите се лица във Великобритания, които без изключение трябва да подават данъчни декларации на годишна база, предупреждават от данъчната администрация. \"Имало е случаи, в които хора, натрупали хиляди дългове, се свързват с нас. Затова препоръчваме да подавате данъчни декларации за всяка фискална година. Въпреки това, дори ако сте натрупали дълг, е възможно да го намалите или елиминирате напълно - всеки случай е индивидуален \", разказва Мандаджиева.", "date": "2018.10.03", "title": "С данъчна декларация на гурбет спестяваме средно 804 евро"}
{"url": "https://www.monitor.bg:443/bg/a/view/rachkov-i-lubo-nejkov-v-novo-amploa-video-145937", "text": "Двама от най-популярните комици у нас Любомир Нейков и Димитър Рачков приеха предизвикателството и публиката вече може да ги види в непознато амплоа на драматични образи в новата българска лента „Христо“. Филмът на Григор Лефтеров и Тодор Мацанов вече е на голям екран. „Христо“ е копродукция между България и Италия, в която с главна роля се отбелязва и любимецът от сериала „Откраднат живот“ Юлиан Вергов. Сюжетът се завърта около историята на бездомно момче, готово на всичко, за да има нормален живот. Успява да си намери работа и дом под наем, но въпреки че се труди усилено, един ден е уволнен и е принуден отново да заживее на улицата. В главната роля е младият талант Димитър Николов, който спечели „Златна роза“ за ролята. Към любопитният актьорски състав на филма се присъединяват още Димитър Крумов, Стефан Мавродиев, Ирина Андреева и Павел Попандов. „Христо“ вече направи своя фесттивален рейд, от който на рафта нареди три награди на Българската Филмова Академия в категориите „Най-добър дебют”, „Най-добра главна мъжка роля” и „Най-добра поддържаща мъжка роля”, приза на критиката на международния фестивал във Варшава, голямата награда за дебют на LET`S CEE Виена и “High Coast” в Швеция в категориите „GRAND PRIX” и „Най-добър пълнометражен филм”.", "date": "2018.10.03", "title": "Рачков и Любо Нейков в ново амплоа (ВИДЕО)"}
{"url": "https://www.monitor.bg:443/bg/a/view/1-mln-lv-globa-pri-kalpav-remont-na-grafa-145939", "text": "Над 1 млн. лв. глоба ще отнесе строителната фирма „Джи Пи Груп“ ремонтираща столичната ул. „Граф Игнатиев“, ако след приключването на обекта се констатира лоша работа. Това обяви кметът на София Йорданка Фандъкова, която инспектира ремонта на кметството в село Мировяне. Преди дни строителите премахнаха оградата на част от централната улица и се оказа, че има пропуски при ремонта – неравни настилки, незапълнени фуги и проблеми при съединяването на различен паваж. Градоначалникът обяви, че е било грешка да се премахват заграждания щом реконструкцията продължава. „Този ремонт е в процес на изпълнение и под непрекъснат контрол. Няма да допуснем да бъде приет обект, който е в лошо качество. Ще връщаме изпълнителите, докато не си свършат работата както трябва“, категорична е Фандъкова. Представители на строителната фирма пък коментираха, че в извършената до момента работа няма съществени проблеми. „Джи Пи Груп“ вече отнесоха глоба от 50 хил. лв. заради увреждане на дървета при строителните дейности. Ремонтът на ключовата улица започна през май като крайния срок все се отлагаше. Първоначално от „Московска“ 33 обявиха, че през октомври „Графа“ ще бъде с нов облик, по-късно дадоха ноември като краен срок. Оказва се обаче, че изпълнението на обекта е за 300 дни, което означава, че реконструкцията трябва да приключи през март 2019г. Преди тази дата общината не може да държи сметка на изпълнителите за забавяне. Последно от кметството обещаха, че движението на трамваите ще бъде възстановено в началото на ноември. „Графа“ стана причина и съветници от Политическа група 5 в Столичния общински съвет (СОС) да поискат оставката на зам.-кмета по транспорт Евгени Крусев. Фандъкова отвърна, че не се съмнява в избързването да се политизират нещата. От групата на ГЕРБ в СОС коментираха ситуацията като припомниха приказката за „Нероден Петко“. „Нека се роди Петко и да видим кой си е свършил работата, и кой не е. Изискваме фирмата изпълнител и фирмата, изпълняваща строителен надзор на обекта, да предоставят информация за всички извършени до момента строително-монтажни дейности, както и всяка седмица да правят публичен отчет по изпълнението и контрола на обекта“, обявиха общинарите от ГЕРБ. В Мировяне тече ремонт на кметството, където след приключването му, ще бъде преместена цялата здравна служба на селото. За последната година Столичната община е инвестирала над 730 хил. лв. в район „Нови Искър“ за ремонти на кметства, училища, читалища и изграждане на спортни площадки. „Предстои и строителство на нова сграда на детска градина в квартал „Курило“, както и изграждане физкултурен салон към 176 ОУ в село Негован. Ще изградим детски площадки и в селата Чепинци и Кубратово“, обясни Фандъкова.", "date": "2018.10.03", "title": "1 млн. лв. глоба при калпав ремонт на „Графа“"}
{"url": "https://www.monitor.bg:443/bg/a/view/lidl-s-naj-mnogo-iniciativi-ima-v-oblastta-na-obrazovanieto-145938", "text": "Лидл предстои да финансира 20 нови проекта в областта на образованието, опазването на околната среда, културата и историческото наследство. Това стана ясно на среща на пхредставители на веригата, Фондация „Работилница за граждански инициативи“ и Български дарителски форум. Проектите ще се реализират чрез инициативата „Ти и Lidl за по-добър живот“. Инициативата се провежда за втора поредна година и са събрани 390 хил. лв. На различните организации ще бъдат предоставени общо 135 хил. „Главната цел е да се реализират добри идеи в различните райони на страната“, каза по време на срещата главният изпълнителен директор на Лидл България Милена Драгийска. Получените предложения са общо 380, от които 255 са минали оценката по формални критерии, а оттам са минали през още 2 етапа за разпределение. Крайните проекти наброяват 20, от които най-много са инициативите в областта на образованието - те са цели 8. След тях се нареждат тези за културата и историческото наследство с 5 идеи, „Активен начин на живот“ е представляван от 4 проекта, а най-малко има от област „Околна среда“- 3 проекта. Всички те имат срок от 1 година, за да бъдат изпълнени. Един от проектите е за онлайн платформа, чрез която учениците да се учат на 35 различни умения като работа в екип и логическо мислене. Това ще стане под формата на сериал, който ще се състои от 5 сезона, първият от които ще бъде пуснат само след няколко седмици. Лентата е заснета с помощта на английски режисьор, направил клиповете на звезди като Ед Шийран и Колдплей. „Платформата ще учи на ключови умения, насочени предимно към ученици в гимназиална възраст“, уточни създателят на академия „Мини Машини“ Михаил Стефанов, чиято идея предстои да бъде финансирана. Друг проект ще популяризира спорта в столицата като създаде игрище, на което да се забавляват децата. „За съжаление, днешните игрища нямат това състояние, с което да привличат децата“, каза пред „Монитор“ Методи Терзиев, основател на организацията „Отвъд спорта“, която ще партнира на Сдружение „Трансформатори“ за реализиране на проекта.", "date": "2018.10.03", "title": "Лидл с най-много инициативи в областта на образованието"}
{"url": "https://www.monitor.bg:443/bg/a/view/butat-nad-30-nezakonni-budki-i-garaji-v-stolipinovo-145927", "text": "Започна събарянето на над 30 незаконни търговски обекти и гаражи в „Столипиново”, съобщи кметът на район „Източен” Николай Чунчуков. По думите му това е поредната акция на администрацията срещу незаконното строителство в района. Чунчуков лично ръководеше багерите и работниците, които започнаха да бутат рано сутринта в сряда. Всички незаконни търговски обекти и гаражи, които подлежат на събаряне, се намират на различни улици в гетото. Един от първите съборени бе магазин на ул. „Храбрец“, като предстоят дейности по улиците „Вратцата“, „Батак“ и други. Някои от собствениците са започнали сами да отстраняват незаконните си постройки. „Действията ни срещу незаконното строителство не са кампанийни, а постоянни. От началото на годината сме премахнали над 250 обекта, които не отговарят на законовите изисквания. Непрекъснато правим огледи, издаваме констативни протоколи и заповеди. За нас това е всекидневна дейност“, заяви кметът на район „Източен“ Николай Чунчуков.", "date": "2018.10.03", "title": "Бутат над 30 незаконни будки и гаражи в Столипиново"}
{"url": "https://www.monitor.bg:443/bg/a/view/shok-za-real-v-moskva-izdynki-na-unajted-i-bajern-145922", "text": "ЦСКА (Москва) записа исторически успех над европейския и световен клубен шампион „Реал\" (Мадрид). Руснаците победиха с 1:0 испанския колос, като попадението падна още във втората минута след точен изстрел на Никола Влашич. Над 88 минути така и не стигнаха на звездите на Юлен Лопетеги да изравнят, като мадридистите записаха трети пореден мач без вкаран гол. Московчани трябва да благодарят и на късмета, след като гредите на три пъти помогнаха на домакините, които изненадващо оглавиха класирането в група G от Шампионската лига. До попадението в 120-ата секунда се стигна след като Тони Кроос сбърка една топка, която попада у Никола Влашич. Хърватският халф не се поколеба и намери близкия долен ъгъл на вратата на „Реал“ за единствения гол в мача на „Лужники“. След срещата треньорът на „Реал\" Юлен Лопетеги сподели, че резултатът е плод на липса на късмет. „Създавахме положения, но топката просто отказваше да влезе. За съперника мачът се разви идеално - ранен гол и домакинско предимство. Няма смисъл да зацикляме, ще продължим да създаваме положения и да играем атакуващ футбол. Рано или късно ще започнем да бележим”, сподели Лопетеги. Треньорът на ЦСКА Виктор Гончаренко пък предупреди за настъпване на емоционален спад у неговите футболисти след гръмката победа. „Работихме добре в защита, бяхме сплотени, смели и дръзки. Реализирахме плановете си за мача. Ранният гол увеличи напрежението, но в същото време сякаш свали и товар. „Реал“ е отбор, който наказва всяка грешка и затова преди последния съдийски сигнал никога не може да си спокоен. Искам да предупредя за възможен спад  в играта ни. Такова нещо ми се случи в БАТЕ след победата с 3:1 над „Байерн“ (Мюнхен)”, коментира Гончаренко. „Манчестър Юнайтед“ пък записа поредно неубедително представяне и завърши 0:0 у дома срещу „Валенсия“ в среща от втория кръг на група „H“ в Шампионската лига. Дейвид Бекъм изгледа мача на „Олд Трафорд“, а „червените дяволи“ регистрираха четвърти пореден мач без успех във всички турнири. В Мюнхен „Аякс“ замалко не поднесе голямата изненада, завършвайки 1:1 с немския колос „Байерн“ (Мюнхен). Само късметът помогна на домакините да спечелят точката, след като гостите от Амстердам имаха повече положения за гол и трябва да съжаляват, че са пропуснали да стигнат до победа. „Баварците“ започнаха вихрено и поведоха с гол на Матс Хумелс в 4-ата минута, но отстъпиха изцяло инициативата и Нусаир Мазрауи изравни в 22-ата след асистенция на Душан Тадич. В добавеното време и гредата помогна на „Байерн“ да избегне поражението. В останалите срещи от вечерта АЕК загуби от „Бенфика“ с 2:3, „Сити“ спечели като гост на „Хофенхайм“ с 2:1, „Лион“ и „Шахтьор“ направиха 2:2, а „Ювентус“ записа пореден убедителен успех с 3:0 над „Йънг Бойс“.", "date": "2018.10.03", "title": "Шок за \"Реал\" в Москва, издънки на \"Юнайтед\" и \"Байерн\""}
{"url": "https://www.monitor.bg:443/bg/a/view/50-mln-vyrtjat-profesionalnite-domoupraviteli-145923", "text": "На около 50 млн. на година се изчислява пазарът на услугите, предлагани у нас от фирмите на професионалните домоуправители. Това обяви Ламбро Попов, председател на новоучредената Асоциация на дружествата, управляващи етажна собственост (АДУЕС). „Сградите в режим на етажна собственост са близо половината от всички жилища в страната 1,86 млн. апартамента“, уточни Попов. Браншовикът припомни, че от общо 4 млн. жилища в България почти една трета (31%) са необитаеми. „Около 22 хил. пък сградите в България са сгради тип ЕПК и панелки, намиращи се пред края на експлоатационния си срок. Сред тях има и такива, чиято документация е изгубена, липсват техническите им паспорти. Освен това много от тях са със зле поддържани общи части. Досега са санирани около 760 от тези сгради, а общо подадените заявления за саниране са около 5000, като 2000 са одобрени за обновяване“, поясни той. На въпрос на „Монитор“ за цените на услугата предлагана от професионалните домоуправители, Попов отговори, че те се определят на пазарен принцип, но добави, че половината от сградите, където фирми от асоциацията работят са стари панелни сгради с повече обитатели. Проверка в интернет показа, че таксите започват от 5 лв. за домакинство, а отделно за почистване се вземат по 2 лв. на обитател на блока. Иван Велков, председател на Българската фасилити мениджмънт асоциация обясни за „Монитор“, че единствено в София има повече жилищни кооперации, които са с професионален домоуправител. „Техният дял в столицата достига 15%, но общо за страната е той много по-малък“, уточни той. По думите му, освен в затворените комплекси, където подобно управление и поддръжка на общите части е задължително, най-често от услугата се ползват в сградите, където има повече живущи. „В новопостроените кооперации обикновено в началото се започва с наемането на фирма за поддръжка, но това не продължава дълго. В центъра на града, например няма толкова голямо покритие, защото там част от апартаментите са празни. Подобен, от демографска гледна точка е и проблемът в по-малките градове, където много жилища пустеят и там подобна услуга и всякакъв друг бизнес трудно се развиват“, смята Велков.", "date": "2018.10.03", "title": "50 млн. въртят професионалните домоуправители"}
{"url": "https://www.monitor.bg:443/bg/a/view/magi-jeljazkova-otpraznuva-godishnina-v-italija-snimki-145913", "text": "Носителката на титлата Мисис България Маги Желязкова, която преди година стана Сидерова, поля брака си с романтично пътешествие в Италия. Красавицата и съпругът й – Георги, отбелязаха първата си годишнина от сватбата в южната част на Ботуша, като отскочиха до Амалфи и Позитано. За любовния воаяж стана ясно от редица снимки в социалните мрежи. Освен на хубавото време, приятните улички на италианските градчета и компанията, Маги се е насладила и на фина италианска кухня. Семейството вече се завърна на родна земя. Припомняме, че Маги и Георги си казаха заветното „да“ в края на миналия септември. Осем от най-близките приятелки на модела скочиха в тюркоазените рокли на шаферки, а Кралят на поп-фолка Азис, който също е след дългогодишните изповедници на Желязкова, пя на ухо за младоженците. Брюнетката избра за празника елегантна и максимално изчистена рокля на филипинския дизайнер Лео Алмодал.", "date": "2018.10.03", "title": "Маги Желязкова отпразнува годишнина в Италия (СНИМКИ)"}
{"url": "https://www.monitor.bg:443/bg/a/view/unikalna-izlojba-na-piter-briogel-starija-vyv-viena-145919", "text": "Във Виена бе открита уникална изложба на произведенията на холандския художник Питер Брьогел Стария (около 1525 — 1569). Експозицията е уникална по няколко причини – това е първата самостоятелна изложба на родения преди 450 години художник, в австрийската столица могат да бъдат видяни 30 картини и 60 рисунки и гравюри на твореца (общият брой на известните произведения на Брьогел е 40 картини, 60 рисунки и 70 гравюри), което я прави най-пълна по рода си. Част от картините (събирани са от музеи и колекции по цял свят) за първи път се показват пред публика. За първи път едновременно се излагат две версии на най-известната картина на Брьогел Стария - „Вавилонската кула“ (едната от Виена, другата от Ротердам, засега не е известно кой от вариантите е първичен, трети вариант на същия библейски сюжет се съхранява в художествената галерия в Дрезден). Някои картини специално са реставрирани за изложбата във Виена.", "date": "2018.10.03", "title": "Уникална изложба от 90 творби на Питер Брьогел Стария във Виена"}
{"url": "https://www.monitor.bg:443/bg/a/view/francija-priema-zakon-za-scenarij-za-brekzit-145921", "text": "Френското правителство ще внесе в парламента в началото на ноември законопроект, който предвижда мерки при ситуация за Брекзит без постигнато споразумение между Великобритания и ЕС, предаде Франс прес. Законопроектът бе представен на правителствено заседание от министърката по европейските въпроси Натали Лоазо. С него се дава възможност на правителството да приема наредби за решаване на проблемите, които би предизвикал твърдият Брекзит във френско-британските отношения. Текстът ще бъде внесен в Сената на 5 ноември и в Националното събрание през декември. Без сделка за Брекзит е по-добре от лоша сделка, заяви вчера Натали Лоазо. \"Все още е възможно постигане на добра сделка, но времето изтича\", посочи Лоазо в интервю за френско радио. По план Лондон и Брюксел трябва да постигнат споразумение по Брекзита до срещата на върха на ЕС на 18 и 19 октомври. Преговорите обаче буксуват и това поражда опасения, че до споразумение може и да не се стигне. Подобна ситуация би имала сериозни икономически последици от двете страни на Ламанша, а освен това би породила множество юридически празноти в европейското и френското право, като например пенсионните права на работилите във Великобритания французи, които искат да се върнат във Франция, признаването на британските дипломи във Франция и условията на пребиваване на британски граждани във Франция. Министърът на публичните дейности и финанси Жералд Дарманен потвърди, че ще бъде увеличен броят на митничарите във френските пристанища на Ламанша. Необходимо е да сме подготвени за твърд Брекзит, в който нямаме юридическа връзка с британските ни приятели, каза той.  Междувременно френският президент Еманюел Макрон прие оставката на вътрешния министър Жерар Колон и поиска от премиера Едуар Филип да изпълнява тази длъжност докато бъде назначен нов титуляр, съобщи Елисейският дворец. Във вторник Колон подаде оставка за втори път за 48 часа след първоначалния отказ на Макрон да я приеме.  Колон обясни оставката си с намерението да се кандидатира отново за кмет на Лион, чийто градоначалник е бил в продължение на 16 години. Сегашният кмет Жорж Кепенекян завчера връчи оставката си на властите на департамента Рон. Когато тя бъде одобрена, общинският съвет на Лион ще има срок от две седмици да избере нов кмет, който най-вероятно ще е Жерар Колон.", "date": "2018.10.03", "title": "Франция приема закон за сценарий за Брекзит"}
{"url": "https://www.monitor.bg:443/bg/a/view/galavecheri-na-razlichni-kulturi-na-cine-libri-2018-145920", "text": "Празнични галавечери, посветени на различни култури, са предвидили организаторите на CineLibri 2018. Събитията се реализират със съдействието на посолствата на Бразилия, Аржентина, Япония, Франция, Нидерландия, Ирландия, Финландия, Италия и Израел у нас. На 13 октомври в Сити Марк Арт Център ще се състои бразилска галавечер с премиера на „Филмът на моя живот” на режисьора Селтън Мело. Вдъхновен от творчеството на Антонио Скармета, този филм за отчуждението, прошката и втория шанс блести с участието на големия френски актьор Венсан Касел. Холандската галавечер оказва чест на един от най-превежданите нидерландски писатели в света – Херман Кох. Събитието ще се състои на 17 октомври също в Сити Марк Арт Център в присъствието на писателя, който лично ще открие премиерата на документалния филм „Истинският Херман Кох”. На 17 октомври има още едно галасъбитие – реверанс към финландската литература и нейните прочити на големия екран. Прожекцията на комедията „Мъжът и бебето” по романа на Еве Хиетамиес ще бъде съпроводена с фотографската изложба „Тайната памет на костюма“ (репрезентации на финландската идентичност в ранното финландско кино). Вълнуваща среща на живо очаква почитателите на класните психологически трилъри. На 18 октомври израелският писател Дрор Мишани, автор на романа „Липсващото досие”, който вече има българско издание, ще се срещне с публиката и ще даде старт на прожекцията на едноименния филм. Дело на режисьора Ерик Зонка, екранизацията с участието на великолепния тандем Ромен Дюри и Венсан Касел е селектирана в конкурсната програма на фестивала. Отново на 18 октомври ще се състои галавечер на Ирландия, в рамките на която ще бъде излъчен филмът „Тайното писание” с Руни Мара и Ванеса Редгрейв. В синхрон с книгата на Себастиан Бари кинолентата пресъздава един свят с много лица, където красотата е двуостър нож, а религията и политиката служат за параван. Специален акцент в програмата на фестивала са събитията с прочутия френски режисьор и сценарист Беноа Жако. На 19 октомври той ще открие прожекцията на най-новия си филм - „Ева” с Изабел Юпер и Гаспар Юлиел, на 20 октомври ще гледаме „Сбогом, кралице моя” (пищна творба с цял венец от отличия, включително три награди „Сезар” и още седем номинации за най-авторитетната френска филмова награда), а на 21 октомври, отново в негово присъствие, ще бъде излъчен един от по-ранните му филми - „Вила Амалия” по романа на Паскал Киняр. Аржентинската галавечер ще предложи филма „Има ли любов, има и омраза” - ексцентричен трилър с непредвидима развръзка, в който детективската пародия прелива в романтична сатира и обратно. Защото…човек не избира в кого да се влюби, нали? Събитието е насрочено за 20 октомври. Италианските галасъбития са две – на 20 октомври в кино „Люмиер“ ще се състои българската премиера на „Неапол във воали” на режисьора Ферзан Йозпетек, който миналата година беше удостоен с награда „СинеЛибри” за най-изкусна екранизация. На 21 октомври в Дома на киното ще гледаме „Треската Феранте”, документален филм за енигматичната писателка Елена Феранте, чиято неаполитанска тетралогия постигна световна популярност. Ще надникнем в психиката на тази жена, лишена от типичната за артиста суета, през думите на едни от най-ярките личности на нашето съвремие. Японската галавечер е на 23 октомври и вече се очаква с трепет от почитателите на Харуки Мураками. Събитието е част от Дните на японската култура в България и включва прожекция на поетичната драма „Тони Такитани”, създадена по мотиви от разказ на големия японски писател. Комплимент към зрителите на CineLibri 2018 е цикълът от руски кинокласики, които ще се излъчат в на Арт сцената на ул. „Шипка“ в РКИЦ с вход свободен. Ценителите на руската култура ще могат да си припомнят филмовите шедьоври „Дворянско гнездо”, „Жесток романс” и „Таборът отива към небето”.  ", "date": "2018.10.03", "title": "Галавечери на различни култури на CineLibri 2018"}
{"url": "https://www.monitor.bg:443/bg/a/view/brojat-na-imotnite-sdelki-v-stolicata-pada-145928", "text": "Леко охлаждане на пазара на жилища в София, отчитат от една от големите посреднически агенции. За второто и третото тримесечие се наблюдава лек спад на сключените сделки спрямо същия период на 2017. Едновременно с това числото на огледите и запитванията остава голям. Не всички клиенти обаче имат реална готовност за покупка. Интересът им се обуславя от желанието да бъдат информирани и ориентирани за случващото се на пазара. „Два са факторите, които ще определят пазара на имоти в следващите месеци и трябва да се вземат предвид от всички участници. Единият е отчетеният спад на сделките, който може да доведе рецесия за пазара на имоти. Вторият ключов елемент е промяната в поведението на купувачите. Макар да продължават активно огледите и запитванията, те вече не са склонни да купуват на всяка цена, а по-скоро се интересуват от предлагането към момента.“, коментира Георги Павлов, изпълнителен директор на фирмата. Ипотечното кредитиране, което дава най-силен тласък на жилищния пазар, през 2018 надхвърля значително обема от миналата година. По данни на БНБ през август отпуснатите жилищни заеми растат с 9.6% на годишна база и вече достигат 10.15 млрд. лв. В същия месец се очертава и друга тенденция. За първи път от 12 месеца лихвените нива по жилищните кредити леко се покачват месец, след като бе отчетено най-ниското им равнище. Друг показател – индексът „Моите пари“, също дава сигнал, че може би идва краят на падането на лихвите. За периода юни-август стойността му не се променя. „Ако вземем предвид високата инфлация и решенията на Федералния резерв на САЩ, напълно възможно е лихвите по кредитите у нас да тръгнат нагоре, макар и незабележимо в началото. Осезаемо отражение на жилищния пазар обаче можем да очакваме най-рано в края на 2019 г., тъй като прогнозите за затягане на паричната политика на Европейската централна банка (ЕЦБ) към момента са за средата на следващата година.“, уточнява Георги Павлов. Експертите на компанията уточняват, че купувачите стават все по-уверени относно взимането на кредит. „Ако през 2017 г. клиентите разчитаха предимно на банково участие между 50% и 80%, то през тази година зачестява търсенето на 100% финансиране на сделката“, посочва оперативният директор на фирмата Гергана Тенекеджиева и допълва: „По-младите клиенти и семейства, които не разполагат със спестени средства, избират възможности за пълно финансиране на покупката. Често съчетават жилищен с потребителки кредит, за да компенсират самоучастието в ипотеката“. Все пак голям е делът на покупките със собствени средства - 46%. Цените на имотите в столицата отбелязват умерен ръст спрямо края на миналата година – 7.7% В не толкова привлекателните райони за живеене поскъпването е минимално за разлика от предпочитаните квартали и тези с експанзия на новото строителство, където ръстът е по-голям. Най-ясно се отличават Дружба и Овча купел. Доскоро по-слабо търсени и извън полезрението на купувачите, те вече дават заявка за по-добро позициониране сред предпочитанията на клиентите.", "date": "2018.10.03", "title": "Броят на имотните сделки в столицата пада"}
{"url": "https://www.monitor.bg:443/bg/a/view/jovchev-otkriva-fitnes-festival-u-nas-145924", "text": "Легендата в спортната гимнастика Йордан Йовчев ще бъде официален гост на откриването на първия у нас мащабен фитнес и уелнес фестивал „София Фит Фест“ в събота от 11,30 ч. в тренировъчната зала на „Арена Армеец“. Събитието е част от програмата на „София – Европейска столица на спорта“.  То ще се проведе в три дни, като в петък са предвидени обучения и сертификации за професионални инструктори. В събота и неделя всеки желаещ ще може да се включи в груповите занимания на едни от най-изявените фитнес инструктори у нас и в чужбина. Специално поканени за фестивала са топ инструктори по различни стилове от Италия, Аржентина, Германия, Гърция, Швейцария. Заниманията ще започват на всеки кръгъл час през целия ден. Участието става с билети от 60 до 100 лв., срещу които ще могат да изпробват специализирани уреди, да присъстват на семинари за здравословен и активен начин на живот, да разгледат щандовете за спортна екипировка или да се пробват на специалния атракцион \"Легион\", който ще е пред залата.", "date": "2018.10.03", "title": "Йовчев открива фитнес фестивал у нас"}
{"url": "https://www.monitor.bg:443/bg/a/view/kmetyt-na-varna-posreshtna-pravitelstvena-delegacija-ot-moskva-145926", "text": "Кметът на Варна Иван Портних прие делегация, водена от Сергей Черьомин, министър в Правителството на Москва и ръководител на Департамента за външноикономически и международни връзки. Визитата е част от програмата на Дните на Москва в България, които се провеждат в София, Варна и Плевен. От руска страна на срещата участваха посланикът на Руската федерация у нас, Н. Пр. Анатолий Макаров, генералният консул на Руската федерация във Варна, Владимир Климанов-зам.-ръководители на департаментите по външноикономически връзки и по култура, депутати от Московската градска дума. На разговорите присъстваха и областният управител на Варна Стоян Пасев, председателят на Общинския съвет Тодор Балабанов, зам.-кметовете Пейчо Пейчев и Коста Базитов, както и шефове на дирекции в Община Варна. „Радвам се, че Варна е един от градовете-домакини на Дните на Москва, които се провеждат в България. Проведохме ползотворна среща с нашите гости от Правителството на Москва и вярвам, че ще можем да надграждаме нашите контакти и да развиваме по-активно сътрудничество в сферите на градското развитие, културата и спорта. Независимо от различните мащаби, нашите градове са изправени пред сходни предизвикателства, затова с интерес бихме проучили опита на Москва в създаването на пешеходни зони и намаляването на автомобилния трафик. Полезни ще бъдат и добрите практики в сферата на образованието, културата, спорта, развитието на библиотеките и социалната активност на възрастните хора“, обяви домакинът Иван Портних. „Чудесно е, че Дните на Москва се организират и във Варна. В този момент те се провеждат и в Плевен. Видяхме какво се случва тук, че много от руските граждани припознават България за своя втора родина. Видяхме колко добре са развиват нашите двустранни отношения“, заяви Сергей Черьомин. Правителството на Москва, което аз представлявам, е значителен инвеститор в туристическата инфраструктура в СОК Камчия, и занапред това място ще се развива целогодишно. Надявам се, че още много деца и граждани на Русия ще могат да почиват там. Комплексът ще се развива не само като място за почивка, но и като център за обучение по руската образователна система“, каза още Черьомин. Той допълни, че по време на срещата са били обсъдени възможностите за сътрудничество в областта на здравеопазването, образованието, архитектура. „Надявам се, че положителните промени в политиката, които настъпват, ще доведат до още по-добро развитие на нашите отношения“, уточни той. Варна е домакин на Дните на Москва в България (3-4 октомври 2018 г.). Програмата в морската столица включва още откриването на арт-проект „Многоцветна Москва“ на входа на Морската градина, изпълнения на Кадетския корпуси и Представителния духов оркестър на ВМС  на пл. „Антон Новак“ до ФКЦ, кръгла маса „Новият живот на културните пространства в европейските столици“, концерт с участието на Тамара Гварцители, театър „Гжел“, вокална група „Куатро“, група „Пицца“ на входа на Морската градина, както и срещи по волейбол и шахмат в спортна база „Спортпалас“.", "date": "2018.10.03", "title": "Кметът на Варна посрещна правителствена делегация от Москва"}
{"url": "https://www.monitor.bg:443/bg/a/view/rusija-se-otkazva-ot-dolara-145918", "text": "Руското правителство готови проект за отказ от американския долар, съобщава изданието The Bell, позовавайки се на три информирани източника. В основата на законопроекта лежи идеята икономиката на страната да бъде „отвързана“ от US валутата, като планираната мярка ще е отговор на вълната от US санкции срещу Москва, уточняват медиите. В частност, се предвижда „с ускорени темпове Русия да премине към разплащания с другите държави в национални валути /предимно рубли, евро и юани/ и максимално да увеличи обема на търгуваните еврооблигации на местните фондови пазари“. В същото време авторът на закона – президентът на банка ВТБ Андрей Костин, уточнява, че в документа не става дума за пълен отказ от долара и той не предвижда налагане на забрана върху разплащанията в американска валута. Проектът просто ще дава възможност за използването на национални валути в търговските отношения между Русия и другите държави. В разплащания между Москва и Пекин, например, паричните преводи ще се извършват в рубли и юани, а между Москва и страните от ЕС – в евро, обясниха финансови експерти. Източници от правителството посочват, че „намаляването на зависимостта от долара е стратегическа задача на руските власти, която бе подкрепена и от президента Владимир Путин“, пишат агенциите.", "date": "2018.10.03", "title": "Русия се отказва от долара "}
{"url": "https://www.monitor.bg:443/bg/a/view/bsp-gotovi-s-motivite-za-vota-do-kraja-na-sedmicata-vnasja-go-sledvashtata-145908", "text": "БСП ще са готови с мотивите си за вота на недоверие до края на седмицата, а самият той ще бъде внесен в НС в началото на следващата. Социалистите обаче ще го внесат сами и без подкрепата на други партии в НС. Това стана ясно от думите на социалиста Крум Зарков в кулоарите на НС. Зарков даде да се разбере, че няма да има консултации с други партии относно мотивите и разговори с останалите парламентарни групи, за да търсят подкрепа за вота. Зарков обясни, че ще внесат ясни мотиви, които ще включват и тяхната алтернатива за реформа. Вместо това те предлагат да се наливат пари в система,  която е пробита.“, каза Зарков. „Успешен ще бъде вот, при който ясно прозвучи, че има път напред и ясна алтернатива. Математическите изчисления не ни интересуват“, обясни той. Зарков очаква подкрепа за вота от всеки депутат, който чува от своите избиратели, че така повече здравеопазването не  може да продължава. Малко по-рано от ДПС коментираха, че не са виждали още мотивите за вота на недоверие и не са търсени за консултации по негo. Той поясни, че партията му е опозиция в парламента и това предполага определено поведение. На свой ред пък лидерът на „Воля“ Веселин Марешки обясни, че най-вероятно чисто формално няма да подкрепят самия вот на недоверие, въпреки че все още не са обсъждали темата в рамките на парламентарната група. Марешки обаче обясни, че по скоро ще подкрепят идеи , които  за положителни промени в здравеопазването.", "date": "2018.10.03", "title": "БСП внасят вота на недоверие сами"}
{"url": "https://www.monitor.bg:443/bg/a/view/trolej-mina-na-cherveno-i-udari-kola-postradaha-dvama-145909", "text": "Двама души пострадаха, след като тролейбус от масовия градски транспорт във Варна мина на червен забранителен сигнал на светофара и се сблъска с лек автомобил „Шкода“. Инцидентът е станал към 16,30 часа във вторник, в района на Регионалния исторически музей, на кръстовището на булевардите „Сливница“ и „Съборни“, съобщиха от варненската полиция. Тролейбусът е била управляван от 53-годишна варненка. Пострадали са 58-годишна пътничка в тролея и 58-годишен мъж, който бил зад волана на ударената лека кола.  Двамата са получили контузни рани и са откарани в болница, но без опасност за живота. Прегледани са и са освободени за домашно лечение. През същия ден към 9,20 часа, на бул. „Вл. Варненчик“, е възникнал и друг пътен инцидент с автобус от масовия градски транспорт. При рязка употреба на спирачки, 77-годишна пътничка се удря в метален прът в салона, но не пада на земята и не уведомява никого за случилото се. По-късно възрастната жена е потърсила лекарска помощ, като медиците установили, че вследствие на инцидента, тя е получила фрактура на черепа. Настанена е за лечение в болнично заведение, без опасност за живота. По случая има образувано досъдебно производство.", "date": "2018.10.03", "title": "Тролей мина на червено и удари кола, пострадаха двама "}
{"url": "https://www.monitor.bg:443/bg/a/view/shofiorka-preletja-prez-kustendilsko-selo-s-122-km-ch-145917", "text": "Шофьорка прелетя с 122 км/ч през кюстендилското село Багренци. Нарушителката е установена от камера на „Пътна полиция“ преди малко повече от 7 месеца. Последва дело пред магистратите от Районен съд – Кюстендил, което завърши с наложена глоба в размер на 850 лв. и лишаване от право да управлява МПС за срок от 3 месеца. Кюстендилката от своя страна обжалва решението пред Административен съд – Кюстендил. „Разрешената скорост за движение в населеното място е 50 км/ч. Именно поради тази причина Административен съд- Кюстендил оставя в сила решението на Районния съд, с което е потвърдено наказателното постановление, издадено от началника на сектор Пътна полиция“, се посочва в решението по делото. За да се оправдае от своя страна Л. Л. посочила, че шофирала автомобила с високо скорост, защото месец по-рано претърпяла операция и бързала да отиде на проверка в здравно заведение в столицата.", "date": "2018.10.03", "title": "Шофьорка прелетя през кюстендилско село с 122 км/ч"}
{"url": "https://www.monitor.bg:443/bg/a/view/dps-i-volja-dovolni-ot-sreshtata-si-s-vlahov-145912", "text": "ДПС и „Воля“ останаха доволни след срещите си с номинирания  за конституционен съдия Красимир Влахов. Лидерът на ДПС Мустафа Карадайъ обясни, че са много доволни от позициите, които чули от Влахов. Въпреки доброто първо впечатление групата щяла да се събере и да обсъди номинацията му. Малко по-късно лидерът на „Воля“ Веселин Марешки поясни, че кандидатурата на Влахов им била представена от шефа на правната комисия Данаил Кирилов, който изтъкнал пред тях неговия професионален път. По думите на Марешки професионалният опит на Влахов е респектиращ – минал от най-ниските до най-високите нива в системата. В рамките на 10-15 минути, те успели да почувстват възпитанието и излъчването му.  На базата на това представяне и професионалният му път, Марешки и хората му без „никакви съмнения“ и „ с чиста съвест“  ще подкрепят кандидатурата на Влахов за КС. По-рано през деня пък лидерът на „Атака“ и шеф на групата на „Обединени патриоти“ също поясни, че патриотите преди дни са имали разговор с Влахов, както и че той има подкрепата им – тяхната и тази на ГЕРБ. Само БСП бяха по-лаконични, може би защото единствени социалистите не поискаха специална среща с него преди изслушването му в правна комисия. „Ще разгледаме кандидатурата с нужното внимание и уважение., каза лаконично Крум Зарков от БСП. Всъщност така ГЕРБ си осигурява почти пълна парламентарна подкрепа за Влахов. Той бе издигнат от ГЕРБ и патриотите и е единствената кандидатура за поста. Само преди седмица шефът на ПГ на ГЕРБ Цветан Цветанов обясни, че ще търсят максимална парламентарна подкрепа за Влахов и ще го представят пред останалите партии в НС. По-късно днес той трябва да бъде изслушан в правна комисия, а в петък да бъде гласуването в пленарна зала. Изборът на Влахов за КС е точка първа в програмата на НС за петък.  ", "date": "2018.10.03", "title": "ДПС и „Воля“ доволни от срещата си с Влахов"}
{"url": "https://www.monitor.bg:443/bg/a/view/cvetan-cvetanov-i-5-ima-biznesmeni-ot-plovdiv-s-priz-za-blagorodstvo-145914", "text": "Зам.-председателят на ГЕРБ Цветан Цветанов получи грамота за благотворителност „Приз за благородство” от фондация „Сан Марко М”. Той бе отличен, защото на два пъти е помагал с лични средства и един път е съдействал онкоболният Николай Иванов от Асеновград да получи финансова подкрепа и от ГЕРБ Асеновград. Николай все още води тежка борба с рака и дори в момента е на лечение в испанска болница. Цветанов не присъства на официалната церемония в Пловдив, за да получи наградата си от председателя на фондацията Меги Трайкова и затова грамотата му ще бъде изпратена в централата на ГЕРБ в София, обяви тя. Заедно с Цветан Цветанов на церемонията, която се прави веднъж годишно и се провежда от 4 години, бяха наградени петима бизнесмени от Пловдив: Оваким Хорикян, Георги Цанков, Борис Калибацев, Христо Томов, инж. Иван Вичков. Всички те са участвали многократно в благотворителните каузи на фондацията в подкрепа на онкоболни, възрастни и бедни хора, както и на домове за деца без родители. Имената им са били предложени от хората, на които те са помагали напълно безрезервно. Специална комисия ги е отсяла от общо 43-ма номинирани, обяви Меги Трайкова. Условието е било да са участвали в поне 3 благотворителни акции на фондацията през последната година. Наградените всъщност са се включили в повече от три акции от 2017г. до момента, стана ясно на церемонията. „Този жест на благотворителност ни обединява и ни прави по-силни”, каза още Трайкова. Наградите бяха връчени от зам.-кмета Георги Титюков, кмета на район „Централен” Георги Стаменов и шефката на социалните дейности в община Пловдив Веселина Ботева.  ", "date": "2018.10.03", "title": "Цветан Цветанов и 5-има бизнесмени от Пловдив с „Приз за благородство”"}
{"url": "https://www.monitor.bg:443/bg/a/view/francisk-pyrvijat-papa-bez-zaplata-145911", "text": "Оказва се, че папа Франциск е първият глава на Светата католическа църква, който се е отказал доброволно от полагащата му се заплата и не получава и цент. Това пише в. „Месаджеро“, който публикува възнагражденията на служителите на мощната християнска институция. Що се отнася до нуждите на Светия отец от пари за благотворителност и подпомагане на бедните, то той ползвал средства от специалния „папски фонд“ в банката на Ватикана - „ЙОР“. Както е известно, пак по негово желание, сегашният папа замени полагащото му се луксозно жилище в апостолическия дворец с обикновен едностаен апартамент в пансиона за духовници „Санта Марта“. Според „Месаджеро“ предшественикът на Франциск на престола на Свети Петър – почитаемият папа Бенедикт ХVI, се е разписвал всеки месец срещу 2500 евро заплата. Той е получавал също така редовно възнаграждения за авторските права върху неговите публикувани научни трудове по теология, от енциклики и т.н. Следващите в църковната йерархия – кардиналите, които обикновено са шефове на различни папски канцеларии или съветници на началника си, то те получават на месец малко повече от 5000 евро. После идва ред на архиепископите, тоест на владиците, които в зависимост от заемания пост във Ватикана или в църквата на родната си страна, вземат между 3000 и 5000 евро. Що се отнася до епископите начело на епархии, то тяхното месечно възнаграждение е 3000 евро. Най-ниски са възнагражденията на обикновените енорийски свещеници, чиято основна месечна заплата е 1000 евро, като в зависимост от прослужените години може да достигне максимум 1200 евро. Интересното е, че с възкачването си на престоля на Свети петър папа Франциск е премахнал всички раздавани преди него бонуси и награди наа цивилните чиновници във Ватикана, чиято месечна нетна заплата сега е 2500 евро.", "date": "2018.10.03", "title": "Франциск – първият папа без заплата"}
{"url": "https://www.monitor.bg:443/bg/a/view/sysedi-se-streljaha-v-rakovski-zaradi-kravi-145915", "text": "  Мъж стреля по съсед заради кравите му. Екшънът станал в Раковски около 18,20 часа във вторник, когато е получен и сигналът в полицията за кавгата. Двамата комшии – на 33 години и на 74 години, имали от дълго време спорове заради това, че животните на по-младия влизат в имота на по-възрастния. Съседите живеели в квартал „Генерал Николаево” в Раковски, където станал конфликтът, завършил с изстрели. Когато за пореден път във вторник вечерта се скарали, по-възрастният извадил законен пистолет и стрелял в гърдите на опонента си. 33-годишният бил приет по спешност в Клиниката по анестезиология и интензивно лечение (КАИЛ) на УМБАЛ \"Свети Георги\" с рана в гръдния кош. В момента състоянието му е стабилно и ако в следващите дни няма непосредствена опасност за живота му, ще бъде преместен в някоя от другите клиники на болницата, съобщиха от здравното заведение. От полицията уточниха, че стрелецът на 74 години е арестуван, а оръжието му е било иззето.  ", "date": "2018.10.03", "title": "Съседи се стреляха в Раковски, заради крави"}
{"url": "https://www.monitor.bg:443/bg/a/view/meningit-natryshka-kupondjiite-v-seksklub-v-berlin-145910", "text": "Известният с разюзданите си партита и фриволното поведение на клиентите ще се отнася до половото общуване берлински клуб Kit Kat поднесе доста неприятна изненада на посетителите си. Очевидно някой от купонджиите, присъствали на поредната сексуално освободена забава в съботната вечер миналата седмица е бил носител на вирусен минингит. Именно по тази причина участниците в купона клуба, който е прочут в немската столица с освободеността си, за изправени пред реалната заплаха също да се окажат заразени. Затова сега властите на берлинския район Райникендорф призовават всички посетители на „перверзното“ заведение да идат на лекар, за да си осигурят безоблачно и здравословно съществуване, без наличието на менингококова инфекция, която неизбежно ще ги прати в отвъдното и купонът ще приключи. Терапията при заболяването е свързана с приема на антибиотици и колкото по-рано се случи това, толкова по-добре. Обичайните симптоми при болестта са силно главоболие, висока температура, треска, виене на свят, обща слабост и т.н., а заразата се предава при всякакъв близък контакт с носител на инфекцията, например при целувка, което между купонясващите в заведението е съвсем нормално и често явление. Опасенията за живота на посетителите на клуба са свързани с това, че концепцията на Kit Kat се основава на това, че купонясващите сами създават атмосферата в заведението като при това необезпокоявани могат да изживяват всички свои сексуални желания и фантазии, докато това е в рамките на закона, разбира се. Много често опорна точка на партитата в клуба са всевъзможни фетишистки елементи, обяснява немската преса.", "date": "2018.10.03", "title": "Менингит натръшка купонджиите в сексклуб в Берлин"}
{"url": "https://www.monitor.bg:443/bg/a/view/nadrusan-vodach-poluchi-shest-akta-navednyj-145916", "text": "Шест акта наведнъж получи дрогиран неправоспособен водач в Русе. Пет от тях са по Закона за движение по пътищата и един по Закона за застраховането. 36-годишният мъж от Русе бил спрян от полицейски екип за проверка на 30 септември около 4,30 часа на ул. „Муткурова“. Водачът не спрял на сигнала със стоп-палка и се наложило патрулът да го застигне. Направената справка показала, че шофьорът няма книжка за управление на МПС. Държал се неадекватно, с което събудил съмнение у служителите, че е употребил алкохол или упойващи вещества. Дрегерът дал отрицателен резултат. Мъжът бил откаран в сградата на Първо районно управление, където уредът за наркотици показал положителна реакция за метамфетамин и опиати. Нарушителят отказал да даде кръвна проба за изследване, но подписал съставените му шест акта. Трите акта са за неспиране при подаден от патрула сигнал, за липсата на книжка и за управление след употреба на наркотици. Два са за това, че автомобилът е бил без винетен стикер и не е преминал технически преглед, а един - за неплатена застраховка.", "date": "2018.10.03", "title": "Надрусан водач  получи шест акта наведнъж"}
{"url": "https://www.monitor.bg:443/bg/a/view/namushkaha-s-noj-29-godishen-pri-opit-da-raztyrve-bieshti-se-145901", "text": "29-годишен варненец се размина на косъм от смъртта, след като бе намушкан с нож при опит да разтърве двама биещи се мъже. Инцидентът е станал снощи пред игрална зала във варненския квартал „Владиславово“, съобщиха от Окръжната прокуратура във Варна. Между двамата мъже избухнал скандал за 15 лева. Според събраната по случая информация от разследването, eдиният извадил нож, за да реши спора. Намесил се техен общ познат, който се е опитал да предотврати инцидента и сам станал жертва. В мелето извадилия ножа мъж го забил в гърдите му в областта на сърцето. След това избягал. По-късно е било установено, че това е 25-годишният Димитър Христов, който е задържан от полицията. Димитър ще бъде привлечен като обвиняем за опит за убийство по член 115, във връзка с член 18, ал. 1 от НК. Той ще бъде задържан за срок до 72 часа, а Окръжната прокуратура ще внесе искане във Варненския окръжен съд за вземане на постоянна мярка за неотклонение „Задържане под стража“. Пострадалият е опериран веднага, като лекарите в болницата казват, че се е разминал на сантиметри от смъртоносна рана, но вече няма опасност за живота му. Действията по разследването на инцидента продължават.", "date": "2018.10.03", "title": " Намушкаха с нож 29-годишен при опит да разтърве биещи се "}
{"url": "https://www.monitor.bg:443/bg/a/view/bsp-i-gerb-v-spor-za-horata-s-uvrejdanija-145902", "text": "БСП и ГЕРБ влязоха отново в спор и взаимни упреци по повод проблемите на хората с увреждания и трите закона, които се подготвят, но този път пред майките на деца с увреждания. Спорът възникна по време на срещата им край палатковия лагер на майки зад сградата на НС. Така социалистът Антон Кутев обвини управляващите, че лъжат майките, а законите за хората с увреждания, за личната помощ и социалните услуги се бавят прекалено дълго. На свой ред Светлана Ангелова от ГЕРБ го попита какво е направила неговата група за майките на децата с увреждания.  Омбудсманът Мая Манолова пък влезе в ролята на арбитър и призова за спиране на политическите нападки . Така в крайна сметка бе насрочена среща в парламента от 14.00 часа, на която ще уточнят законопроектите за социалното подпомагане. На нея са поканени представители на майките с деца с увреждания, всички партии от НС, както и няколко министри – на социалната политика, на финансите, на образованието, както и на здравеопазването.  В последствие размяната на реплики се пренесе и в пленарна зала. От трибуната Кутев отново обвини ГЕРБ, че се бавят много със законите и прехвърлят отговорността изцяло на социалния министър Бисер Петков. Срещата планирана за четвъртък пък нямало да реши нищо.Самата Ангелова увери, че законът за хората с увреждания вече е готов и щом бъде приет от МС и внесе в НС, ще бъде свикано извънредно заседание на социалната  комисия, където да се гледа в кратки срокове в пакет с този за личната помощ. Тя отрече упреците на БСП и уточни, че законът за социалните услуги е на финалната права, а крайният срок за него е до 15 октомври. Ангелова даде да се разбере, че с бързане, тропане на масата и под натиск няма как да се изработят цели три нови закона и не могат да се удовлетворят всички искания – на майките, на национално представените организации, както и на синдикатите. По думите й именно ГЕРБ дали идеята за срещата в четвъртък в НС, на която майките да кажат с кои текстове от законите не са съгласни и могат да се преработят. По думите й целта на срещата била бързо сближаване на позициите. Тя припомни, че има процедури – обществено обсъждане, съгласуване между ведомствата, преминаване през съвета на хората с увреждания и едва тогава минаване на текстовете през МС. Според нея трябва да се направи нужният компромис от всички страни, тъй като възможностите на държавата не са безкрайни. Всяка година пък парите за социални дейности се увеличават. Тази година те  били с 86 млн. лева отгоре, миналата – с 126 млн, а преди дни лично премиерът Бойко Борисов уверил, че в бюджета за следващата социалното ведомството ще получи със 150 млн. лева повече. „Това показва, че ние не бягаме от поетите ангажименти. Престанете да лъжете общественото мнение“, обърна се Ангелова към БСП.", "date": "2018.10.03", "title": "БСП и ГЕРБ в спор за хората с увреждания"}
{"url": "https://www.monitor.bg:443/bg/a/view/akula-napadna-piyrs-brosnan-snimki-145907", "text": "Акула нападна актьора, направил един от най-успешните образи на Джеймс Бонд – Пиърс Броснан. Всъщност атаката е малко преувеличена от страна на феновете, тъй като 65-годишната звезда изрази задоволство от срещата си с хищника. Броснан сподели в профила си в Инстаграм кадри на акули около яхтата, на която той пътува със съпругата си – журналистката Кийли Шей Смит. гласи посланието на актьора към един от кадрите. Почитателите му побързаха да направят връзка с агент 007, тъй като предшественика на Пиърс в ролята на агента - Шон Конари, се бори с акули във филма от 1965 година. Броснан и нежната му половинка са се отдали на дълго пътешествие в тропически страни. Наскоро те бяха в Бора Бора, като актьорът дори се закани да смени професията и да се присъедини към местна банда. Преди това пък семейството посети Таити.", "date": "2018.10.03", "title": "Акула нападна Пиърс Броснан  (СНИМКИ)"}
{"url": "https://www.monitor.bg:443/bg/a/view/5-tehnicheski-ekspertizi-i-novi-15-svideteli-za-katastrofata-kraj-svoge-145899", "text": "Назначени са 5 нови технически експертизи и още 15 нови свидетели са разпитани по искане на държавното обвинение при разследване на катастрофата с автобус край Своге при който загинаха 17 човека и бяха ранени десетки други. Това съобщиха вчера от Главна прокуратура.   Разследването е възложено от главния прокурор на Националната следствена служба, под ръководството на екип от прокурори от Софийска окръжна прокуратура. От 5 септември 2018 г. до сега, по делото е извършено следното: Нови огледи, при които са иззети веществени доказателства, имащи значение за разследването и в частност за назначаването и изготвянето на съответни експертизи: два допълнителни огледа на местопроизшествието, като са иззети сравнителни образци от поставената мантинела; повторен оглед на автобуса - във връзка с изготвяне заключението на назначената експертиза за установяване на техническото му състояние; три огледа на веществени доказателства - допълнителни огледи на двата леки автомобила, участвали в произшествието, както и детайлен оглед на иззетите части от мантинелата. В качеството на свидетели са разпитани още 15 лица, сред които служители на дружествата, участвали в строителството на пътния участък, включително и изпълнителния директор и председателя на Надзорния съвет на „Трейс Груп Холд“ АД и ръководителя на лаборатория „Пътно строителство – Трейс“. Разпитани са също служители на АПИ, имащи отношение към изпълнението на проекта и директора на ОПУ. Показания са дали петима пострадали от произшествието и трима свидетели, оказали помощ на пострадали лица. Назначени са 5 експертизи - на асфалтовата настилка, на поставената в района мантинела, на химичния и морфологичния състав на боята от мантинелата на мястото на произшествието, съдебно-оценителна експертиза на МПС-тата участвали в произшествието и на строително-техническа експертиза на проекта.  Изискани и приобщени са редица нови документи, относими към предмета на разследването от: АПИ, „Трейс груп Холд“ АД, Български институт по стандартизация, лечебни заведения /по повод проведено лечение на пострадалите от произшествието/,„ Мотт Мак Доналд България“ ООД /във връзка с делегирани от възложителя по договора права и задължения и уточняване обхвата на консултантските услуги.", "date": "2018.10.03", "title": "5 технически експертизи и нови 15 свидетели за катастрофата край Своге"}
{"url": "https://www.monitor.bg:443/bg/a/view/46-deca-shte-poluchat-personalna-pensija-145904", "text": "46 деца без право на наследствена пенсия от починал родител ще получат персонални пенсии в размер на 113,02 лв. месечно, реши правителството. Пенсиите са в размер на 90 на сто от социалната пенсия за старост и се изплащат от 1 октомври. С отпускането им ще бъдат подпомогнати 31 семейства, останали в затруднено финансово положение . За да бъде получена е необходимо годишният доход на член от семейството на лицата да е по-малък от сбора на гарантирания минимален доход за страната. През настоящата година той е в размер на 75 лв.", "date": "2018.10.03", "title": "46 деца ще получат персонална пенсия"}
{"url": "https://www.monitor.bg:443/bg/a/view/malkata-stypka-prevze-rodnija-boksofis-trejlyr-145898", "text": "Анимацията „Малката стъпка“ е най-гледаният филм у нас, сочат обобщените данни от киносалоните. Историята на Миго от селото с човекоподобни снежни човеци е гледана от 17 567 зрители и има 163 677 лева приходи за първите три дни у нас. Второ място в родния боксофис заема \"Джони Инглиш избухва отново\". Новата поредица от неумели и същевременно смели ходове на героя на Роуън Аткинсън е гледана от вече 35 938 зрители и има 327 596 лева приходи за десетте дни на екраните у нас. На трета позиция се нарежда втората премиера от миналия уикенд - комедията \"Вечерно училище\". Лентата, в която с участие се разписва Кевин Харт, е гледана от 4068 зрители и има 39 280 зрители за първите три дни у нас. На четвърто и пето място са съответно екшънът \"Хищникът\" с 29 611 зрители и 325 286 лева приходи и хорърът \"Монахинята\" с 61 429 зрители и 532 716 лева приходи. В топ 10 се класират още екшънът \"Peppermint: Ангел на възмездието\", трилърът \"Лесна услуга\", китайската анимация \"Патешка история\", \"Хотел Трансилвания 3: Чудовищна ваканция\" и приключенският филм \"Алфа\".", "date": "2018.10.03", "title": " \"Малката стъпка“ превзе родния боксофис (+ТРЕЙЛЪР)"}
{"url": "https://www.monitor.bg:443/bg/a/view/ludogorec-bez-alternativa-sme-trjabva-da-biem-curih-145903", "text": "Целта пред „Лудогорец“ утре е ясна. Шампионите са пределно мотивирани да запишат първите си точки в груповата фаза на Лига Европа и да се реваншират за допуснатия обрат у дома от „Байер“ (Леверкузен) от 2:0 до 2:3. „Орлите“ се изправят в четвъртък от 19.55 ч. срещу швейцарския „Цюрих“, а капитанът на Светослав Дяков обяви, че той и съотборниците му ще търсят задължителни три точки. „Очаква ни труден мач. В групите на Лига Европа няма случайни противници. Трябва да спечелим! Все пак нашата цел е да излезем от групата. Добър отбор са, но имат своите слабости, като всеки отбор. Надявам се да покажем добра игра, да спечелим и да продължим напред, защото имаме качество. Ние просто нямаме алтернатива освен победа“, сподели Дяков. Наставникът Пауло Аутори също предвиди тежък двубой за „орлите“. „Очаквам да изиграем добър мач срещу силен противник, който спечели първия си двубой в групата. Надяваме се да излезем с победа. „Леверкузен“ е много, много по-различен противник от „Цюрих“. Немските отбори са с много по-различно ниво на конкурентност спрямо другите. „Цюрих“ е много добре организиран отбор”, коментира бразилският специалист, който допълни, че не отдава голямо значение на статистиката, която показва, че съперникът трудно бележи, но и трудно допуска попадения. „Цифрите и числата не означават нищо. За нас е важно да разгледаме характеристиките на опонента. Не са само цифрите, трябва да видим вътре какво прави. Наясно сме със слабите страни”, допълни специалистът. Изпълнителният директор Ангел Петричев пък е убеден, че отборът е напълно готов за предстоящия мач. „Спортно-техническият щаб е направил пълен анализ на съперника и се надявам да сме го разузнали добре. Остават още 5 мача, трябва да си вземем своето. Мисля, че тази група е доста завързана и очаквам развръзката да бъде през декември. Важно беше да влезем в групите. Сега вече се концентрираме и в първенството, а другата ни битка ще бъде за излизане от групата в Лига Европа”, заяви Петричев. Всички футболисти в лагера на шампионите са здрави, като на линия за двубоя са и новите попълнения Брандао и Мей Махлангу.", "date": "2018.10.03", "title": "„Лудогорец“: Без алтернатива сме, трябва да бием „Цюрих“"}
{"url": "https://www.monitor.bg:443/bg/a/view/volvo-v60-cross-country-se-dviji-po-vsjakakvi-pytishta-145900", "text": "Шведският производител Volvo представи високопроходимата версия Cross Country на новото комби V60. Подобно на комбито V60, изцяло новото V60 Cross Country олицетворява идеята за многофункционалното шведско семейно комби. Към този профил моделът има способността да се движи по всякакви пътища, която е определяща за моделите Cross Country на Volvo още от създаването на гамата през 1997 г. Солидният модел е най-новото попълнение в моделната гама на шведите. Пътният просвет на V60 Cross Country е увеличен със 75 мм спрямо V60, благодарение на специално разработеното за него шаси и окачване, които подобряват офроуд възможностите на автомобила. Задвижването на всички колела е стандартно при Volvo V60 Cross Country, както и функциите за спускане по наклон и контрол на стабилността и сцеплението. Наличен е и специален режим на шофиране Off-Road. Също като новите модели от сериите 60 и 90 на Volvo, новото V60 Cross Country се базира на специално разработената платформа SPA и има същите технологии за безопасност и система за свързаност и инфотейнмънт. Стандартна за V60 Cross Country е прочутата система за безопасност на Volvo – City Safety с автоматично спиране. Тя помага на водача да избягва потенциалните опасности, като разпознава пешеходци, велосипедисти и едри животни. Системата за полуавтономно управление подпомага водача със завиването, ускорението и спирането при пътища с добра маркировка и скорост до 130 км/ч. Функциите за предотвратяване на навлизането в насрещното движение и предпазване от излизане извън пътното платно също са стандартни. Опционалната функция за предупреждение за опасност от удар при движение назад с автоматично спиране допълнително повишава безопасността. Всички тези доказани технологии правят новото Volvo V60 Cross Country в един от най-сигурните автомобили на пътя. Инфотейнмънт системата Sensus Connect на Volvo Cars е напълно съвместима с Apple CarPlay, Android Auto и 4G и осигурява безпроблемна свързаност на водача, независимо от това дали шофира в града или по извънградските пътища. На таблото през водача се намира интуитивен, подобен на таблет сензорен екран, който съчетава функциите на автомобила, навигацията, услугите за свързаност и приложенията за забавление. Новото Volvo V60 Cross Country ще бъде налично с бензинов двигател Т5 AWD и дизелов двигател D4 AWD. На по-късен етап ще бъдат налични две хибридни версии Hybrid и Plug-in Hybrid.", "date": "2018.10.03", "title": "Volvo V60 Cross Country се движи по всякакви пътища"}
{"url": "https://www.monitor.bg:443/bg/a/view/kvalifikant-otstrani-grigor-dimitrov-v-pekin-145905", "text": "Най-добрият български тенисист Григор Димитров отново разочарова с отпадането си във втория кръг на турнира в Пекин с награден фонд $3,4 млн. Поставеният под номер 3 и финалист в надпреварата през 2016 г. Димитров загуби от квалификанта Душан Лайович (Сърбия) с 4:6, 6:2, 4:6. 27-годишният хасковлия имаше известни колебания при подаването си, като допусна цели 9 двойки грешки и пласира едва 55 процента първи сервис. За Лайович, 55-и в света, победата над Григор е една от най-големите в кариерата му. За сърбина това беше едва втори успех (2-14) над тенисист от топ 10. Първият беше над Хуан Мартин дел Потро през май в Мадрид. От своя страна Димитров изигра своя двубой №40 от началото на сезона (23-17). Миналата година българинът отпадна на полуфиналите в Пекин, което означава, че загубата ще му коства 135 т. за ранглистата. „Определено съм много щастлив от победата, защото мачът беше много тежък. За втори път тази година побеждавам играч от топ 10. Преди началото на сезона подобно нещо не ми се беше случвало. В третия сет Григор Димитров беше много близо до победата. Той покриваше корта отлично и затова бях принуден да рискувам и да търся линиите. Бях наясно, че в един момент ще получа своя шанс и трябва да се възползвам от него“, радваше се Лайович след успеха. Следващата седмица Димитров ще играе на Мастърс 1000 турнира в Шанхай, където има да защитава четвъртфинал от миналата година (загуба от Надал). До момента през сезона най-доброто представяне на българина си остава финалът в Ротердам през февруари (загуба от Федерер).", "date": "2018.10.03", "title": "Квалификант отстрани Григор Димитров в Пекин (ОБНОВЕНА)"}
{"url": "https://www.monitor.bg:443/bg/a/view/pravitelstvoto-namaljava-burokracijata-s-premahvane-na-373-administrativni-uslugi-i-regulacii-145906", "text": "Пакет от над 1500 мерки одобри правителството за промяна на модела на административно обслужване, за да се намали бюрокрацията. Предвижда се общо 373 административни услуги и регулаторни режима да бъдат премахнати с цел блекчаване на гражданите и създаване на по-добри условия за икономическа и инвестиционна дейност. С решението се редуцират изискваните от заявителите документи, увеличава се служебният обмен на документи, съкращават се някои срокове и такси, стандартизират се услуги на администрации със сходен профил на дейност. До 31 декември т.г. министрите трябва да заличат или впишат промените в Административния регистър на предоставяните административни услуги, а в срок до 31 март 2019 г. - да изготвят и внесат за одобрение в Министерския съвет проектите за изменения на закони и подзаконови нормативни актове от тяхната компетентност. Отчет за изпълнението на приетия пакет от мерки ще бъде внасян на всеки три месеца.", "date": "2018.10.03", "title": "Намаляват бюрокрацията с премахване на 373 услуги и регулации"}
{"url": "https://www.monitor.bg:443/bg/a/view/lubov-po-3000-za-texas-v-ndk-145894", "text": "Банда шотландци от Texas намериха втория си дом в София - така би звучал обобщен на географски принцип концертът на Шърлийн Спитъри и компания вчера в НДК. Групата, създала радиофонични шедьоври като Summer Son и I Don't Wanna Lover, завърши световното си турне у нас с изключително интимен и сърцат лайв, след който в една друга фешън действителност българската диагоналка и шотландската поличка биха заживели в умопомрачаваща хармония. Чакането си струваше – на сцена, а топлия тембър на Шърлийн те кара да се чувстваш едновременно като дете в пясъчника и диско дива в скута на любимия. На 50 тя е във вокална форма, за която могат да мечтаят всички Дисни старлетки начело с Ариана Гранде. Хулиганският й чар и обезоръжаващата й ирония накараха публиката да се чувства като у дома си още след стартовите за вечерта Halo и Summer Son. \"Нямате представа колко специална за нас е тази вечер. Май наистина се радвате да ни видите. Вие двамата пред сцената не спряхте да бърборите, докато пеех, не си мислете, че не забелязах.\", посочи Шърлийн към оркестрината.\"Извинете, че ви прекъснах, ние тук малко ще посвирим.\", добави тя и подхвана The Thrill Has Gone и Let's Work It Out. При публика от 3000, която вдигаше шум като за 6000 и от самото начало създаде наелектризираща фестивална атмосфера в зала 1,   Между прегръдките, опитите за селфи и репликите \"Ти си на 8.Не трябва ли да си на училище? Не? Бунтар. Харесваш ми.\" Феновете я затрупаха с цветя и шоколад. Тя пък ги накара да запеят едно ниско \"ооо\", което се понесе в залата като звук от развален сифон. \"Ето, нелепо е, но се смеем заедно. Ние сме свои. Страната ви е прекрасна, прилича доста на Шотландия. Гледам лицата ви и виждам много поводи да се връщаме тук.\", каза Шърлийн и предизвика рев от задоволство в публиката. Тя призна, че преди броени дни се е събудила без глас, но след ударна доза хапове, чиито вкус не иска да помни, се е възстановила за броени часове. \"Имам дъщеря на 16, която ме вбесява и безкрайно ми липсва. Ще ми се да имаше школа за родители. Според нея аз съм адски задръстена за всичко в живота. В такива случаи й казвам да върви по дяволите и при баща си.\", призна Шърлийн преди да седне зад пианото за Tired of Being Alone. Прекрасната In Demand Texas направиха акустично, с китара, глас и море от светещи телефони, Inner Smile оставиха за финал.", "date": "2018.10.03", "title": "Любов по 3000 за Texas в НДК (ВИДЕО)"}
{"url": "https://www.monitor.bg:443/bg/a/view/policejska-akademija-gostuva-v-grad-elena-145891", "text": "Уникалното моторно шоу „Полицейка академия” ще гостува на 4 октомври от 19,00 ч. в град Елена. Шоуто е създадено от каскадьора Иво Долапчиев и включва най-различни атрактивни и смъртоносно опасни номера като: каране на две гуми, минаване на кола през горяща бомба, преобръщане с мотор, дрифтене с каскадьор върху предния капак на автомобила, огнено шоу, горящ човек, акробатики върху мотори, преобръщане с мотор, демонстрации на мощен дракстер. Коронният номер на спектакъла е „Глобусът на смъртта”, в който участва и произволно избран човек от публиката. Елементите и номерата са подчинени на определена сюжетна линия. Уникалното шоу досега има огромен успех при представянето си в различни европейски страни, сред които Италия, Гърция и др. според продуцентите шоуто има възпитателни елементи за подастващите, тъй като в него доброто винаги побеждава над злото, акцентира се върху вярата в институциите и най-вече в българската полиция.", "date": "2018.10.03", "title": "„Полицейска академия” гостува в град Елена"}
{"url": "https://www.monitor.bg:443/bg/a/view/shofior-ubi-peshehodec-zarjaza-kolata-si-i-izbjaga-145889", "text": "Шофьор уби пешеходец, заряза колата си и избяга от местопроизществието. Инцидентът е станал тази нощ във варненското село Детелина, община Долни Чифлик. Сигналът за тежкото птп в получен в 23,50 часа. Според информация от полицията, е намерен в безпомощно състояние 54-годишен мъж, блъснат от автомобил. По-късно пристигналите на мястото спешни медици установили, че жертвата е починала, уточниха от ОД на МВР-Варна. На около 200 метра от местопроизшествието до ромската махала на селото, с деформации от пътно-транспортно произшествие и без регистрационни номера, е бил открит изоставен лек автомобил „Форд”. Според разследващите, с него е извършен фаталния пътен инцидент. По случая има образувано досъдебно производство. Издирен и задържан за срок до 24 часа е 33-годишния Михаил Михайлов, който е собственик на колата. Служителите на разследването са установили  съпричастността му към инцидента. От окръжната прокуратура във Варна заявих, че ще внесат и искане във Варненския окръжен съд за вземане на постоянна  мярка за неотклонение „Задържане под стража“ на неправоспособния Михаил след изтичане на срока на предварителното задържане.", "date": "2018.10.03", "title": "Шофьор уби пешеходец, заряза колата си и избяга "}
{"url": "https://www.monitor.bg:443/bg/a/view/kmetyt-na-veliko-tyrnovo-otkri-13-tata-sreshta-na-mestnite-vlasti-145890", "text": "Кметът на Велико Търново и председател на Националното сдружение на общините в Република България /НСОРБ/ Даниел Панов откри XIII-a годишна среща на местните власти. Форумът продължава няколко дни и се провежда в Албена. Участват стотици кметове на български общини и експерти от общинските администрации, председатели на общински съвети, представители на изпълнителната и законодателната власт. Официалното начало на Пленарната сесия Даниел Панов постави заедно с вицепремиера на Република България Томислав Дончев и изпълнителния директор на НСОРБ Силвия Георгиева. В сесията „Силни общини – силна държава: перспективи за развитие на местното самоуправление“ ще се включи и председателят на 44-о Народно събрание Цвета Караянчева. В различните по своя характер и теми участваха вицепремиера Томислав Дончев, министрите на регионалното развитие и благоустройството и на образованието Петя Аврамова и Красимир Вълчев, председатели на постоянни комисии в Народното събрание, представители на различни институции и др. Дискусиите обхващат въпроси, свързани с развитието на общините и регионите, подобряването на инфраструктурата, а с това – и на възможностите за привличане на инвестиции, опазването на обществения ред, превенцията срещу бедствия и аварии и защитата при настъпването на подобни явления и обстоятелства. Дебати се водят и за конкретни мерки за оптимизирането на връзката между образованието и бизнеса, развитието на социалните услуги, разширяването на електронното управление и дигиталния обмен на данни между администрациите. Даниел Панов откри и изложението „Общинско Експо 2018” за стоки и услуги за общините, осигуряващо пряка комуникация между местната власт, бизнеса и неправителствения сектор.    ", "date": "2018.10.03", "title": "Кметът на Велико Търново откри  13-тата среща на местните власти"}
{"url": "https://www.monitor.bg:443/bg/a/view/siderov-za-vota-na-nedoverie-bsp-si-opravja-vytreshnite-problemi-145892", "text": "Вотът на недоверие, предлаган от БСП за здравеопазване, е опит за оправяне на вътрешнопартийните проблеми, а соцлидера Корнелия Нинива изглажда вътрешните отношения в партията. Това смята лидерът на Атака и шеф на ПГ на патриотите Волен Сидеров. По думите му така Нинова удря с един удар два заека - прави реверанс към вътрешната опозиция, хем демонстрира активност.  Според Сидеров обаче един вот на недоверие няма да решат вътрешните проблеми в червената партия, а ще са им нужни още два-три. В тази връзка той поясни: Ако това им помага, аз ги призовавам да направят още един.  Според Сидеров предложенията за здравна реформа са към добро и повече регулации, а искането за вот на недоверие говорило за неадекватност.  Сидеров определи като грешка факта, че болниците са търговски дружества и превърнали медицината в комерсиална дейност. Той бил готов да говори с ГЕРБ за промени и болниците да не са търговски дружества. Той възнегодува и срещу това, че болниците като частни фирми продаеат лекарства с  надценка и според него трябва да се върне към държавна декларация.  По думите на Сидеров не е нужно да има и здравна каса. Вместо това да има фонд, в който да влизат здравните вноски и той да се менажира от министъра. Защо ни трябват 6 здравни каси, които да се надпреварват, попита той, давайки да се разбере, че е против предложението за демонополизиране на касата.  Иначе той обясни, че атакистите не споделят либералната визия на ГЕРБ и са повече регулации в здравеопазването.  Накрая той коментира кандидатурата на Красимир Влахов за КС, който днес има среща с ДПС и Воля. Той поясни, че вече са разговаряли с Влахов и той има подкрепата от патриотите и ГЕРБ. ", "date": "2018.10.03", "title": "Сидеров за вота на недоверие: БСП си оправя вътрешните проблеми"}
{"url": "https://www.monitor.bg:443/bg/a/view/ricin-po-poshtata-otrova-v-pisma-do-trymp-i-pentagona-145886", "text": "Пентагонът съобщи, че е получил в пощата си пликове със съмнително съдържание, което може да е смъртоносното вещество рицин, предаде Ройтерс. Официален представител на САЩ уточни, че един от пликовете е бил адресиран до министъра на отбраната Джим Матис. Пощенският отдел на Пентагона е поставен под карантина, а ФБР анализира съдържанието на пликовете. Пожелали анонимност американски официални представители заявиха, че при извършения в Пентагона първоначален анализ на пликовете те са дали положителна проба за рицин. Подозрителните пликове били открити в отдел за сортиране на пощата в комплекса на Пентагона, който е извън главната сграда. Отделно Сикрет сървис съобщи, че проверява съмнителен плик, който бил адресиран до президента Тръмп, но не е стигнал до Белия дом. Не се дават подробности и не е ясно дали двата инцидента са свързани.", "date": "2018.10.03", "title": "Рицин по пощата - отрова в писма до Тръмп и Пентагона"}
{"url": "https://www.monitor.bg:443/bg/a/view/daritkova-imame-vot-na-nedoverie-za-namerenija-145896", "text": "Имаме вот на недоверие за намерения. Това коментира председателят на здравната комисия в НС Даниела Дариткова по повод идеята на БСП да внесе вот на недоверие заради предлаганата здравна реформа. Дариткова припомни, че именно НС е задължил здравният министър да предложи концепция за усъвършенстване на здравния модел. Следващата седмица пък темата ще се обсъжда и в ресорната здравна комисия..По думите и дебатът тепърва ще се състои и те нямат предпочитания към един или друг модел. Според Дариткова опозицията в лицето на БСП,  търсела начин да се заяви. По думите й БСП не искали  дебат за усъвършенстване на здравния модел, а да дебатират за вота на недоверие. „ Не сме избрали модел, който ще се реализира“ подчерта Дариткова и добави, че не трябва да се плащат българските граждани.  По думите и българския здравен модел в сегашния му вид не може да се развива. Тя изтъкна, че се търсят решения за финансово стабилизиране на системата и това ще доведе до по-качествена медицинска грижа. „С вноска от 8 % нашата система не може да се усъвършенства“,  каза тя и добави, че солидарната система ще остане, а въпросът бил как тя ще бъде надградена. Според нея системата била финансово стабилна и нямаме драматични проблеми в здравеопазването. Именно БСП били тези, които дестабилизирали обществото. Само 6% от българските граждани подкрепят вдигане на здравната вноска, но болшинството иска реформа. Дариткова се надява на подкрепа за здравния министър и не вярва вота на левицата да успее.", "date": "2018.10.03", "title": "Дариткова: Имаме вот на недоверие за намерения"}
{"url": "https://www.monitor.bg:443/bg/a/view/roboti-namaljavat-nedostiga-na-rabotna-ryka-145897", "text": "Нов видеоклип от, японският Национален институт за напреднали индустриални науки и технологии (AIST), показва прототип на робот, проектиран да работи на строителни обекти, където има недостиг на човешка работна сила. Роботът е доста бавен, но също така изключително прецизен, предвещавайки бъдеще, в което човекоподобни роботи ще може да заменят хората при извършването на още повече дейности. Промишлената автоматизация бързо променя модерното масово производство. Въпреки че, големите фабрики с производствени линии стават все по-роботизирани, хората работници често са необходими за много задачи. Производството на въздухоплавателни средства, например, не се е поддало на роботизацията, която е превзела производството на автомобили. Това е така, защото хората, все още са необходими, за да вмъкват и пропълзяват до различни тесни места в самолетите, където по-големи фиксирани роботизирани системи не биха могли да достигнат. Строителството е друга област, която също не е възприела помощта на роботизираната автоматизация, като все още основно се разчита на човешкият труд при изграждането на къщи. Автоматизираните роботи за полагане на тухли и огромните роботизирани 3D принтери предлагат интересни възможности за бъдещето на строителството, но в крайна сметка все още са нужни хора, които да довършат тези сгради. Това ново японско проучване не е съсредоточено върху премахването на хората работници, а се стреми да се справи с проблем, уникален за островната държава. Представяйки новия робот, учените заявяват: HRP-5P в никакъв случай не е най-развития робот, който съществува, имайки предвид правещия задно салто на Boston Dynamics. Въпреки това, с проектирането на робот, който може да извършва тежък ръчен труд, като използва движения подобни на човешките, AIST показва, че в бъдеще дори по-фините строителни работи ще може да бъдат извършвани от роботи.", "date": "2018.10.03", "title": "Роботи намаляват недостига на работна ръка"}
{"url": "https://www.monitor.bg:443/bg/a/view/katastrofa-na-pytja-sofija-varna-145893", "text": "Катастрофа затрудни движението на главния път София – Варна, но до затварянето му не се стигна. Инцидентът станал тази сутрин около 8,30 ч. в района на разклона за град Лясковец. Поради неизвестни засега причини два леки автомобила са се ударили челно. След удара едната от колите се завърта и препречва две от платната, а третата излита в храстите. Пострадали при инцидента са двама граждани, пътували в едната от колите. За щастие няма опасност за живота и здравето им. Пътен инцидент е регистриран и на жния пътен възел край Велико Търново. Там нещата са се разминали само с малко смачкани ламарини, без пострадали хора.", "date": "2018.10.03", "title": "Мелле на пътя край Лясковец след челен удар между две коли"}
{"url": "https://www.monitor.bg:443/bg/a/view/svilen-noev-napisah-pesni-na-koito-deteto-mi-da-tancuva-145895", "text": "Явно с настъпването на бащинството един допълнителен нерв се изостря и започва да вибрира като струна на китара, акордирана да прави нова музика. Различна, но ала Свилен уникална и с дебелия печат на неподражаемия му глас, тя не може да бъде сбъркана, колкото и да е електронна, на английски, китайски или марсиански. Фрoнтменът на „Остава“ неотдавна разказа пред „Монитор“, че работи по идеята за собствени песни от много време. Но тихо, без да бие тъпана. И така изведнъж в пространството преди няколко месеца изплува лирик видеото на Beautiful и Свилен, който се изправи и каза, че прави солов албум. Е, той вече е факт. Официалната му премиера ще е на 17 октомври в столичния клуб „Терминал 1“ с гарнитура – първи официален видеоклип към заглавното парче от тавата „Different“. В краткото филмче, озвучено от китарата на Свилен, участие взимат цяла армия приятели, сред които ще разпознаете Явор Бахаров и гаджето му Рая Пеева, Вики от „Мастило“ и тв водещата Диди Алексиева, както и съпругата на Ноев Невена Спасова и синът им. Именно половинката на музиканта стои зад видеото, което в целите си 3:48 минути е къпано от морските вълни. „Мисълта да правя нови песни, на които детето ми да танцува е едно от нещата, които ме вдъхновиха да стартирам солов проект“, казва Свилен. В диска, който е едно от най-любопитните събития за българската музика тази година, са включени 6 песни – 5 на английски и една на български, и два допълнителни трака. Всичко е дело на Ноев, а в аранжиментите и реализацията са замесени и Даниел Петров (барабанист на „Остава“) и Георги Станев (бивш продуцент на „Gravity Co“). В едно от парчетата се включва и Краси Тодоров (D2, Jeremy?), а като гост музиканти участват още Мишо Шишков, Михаела Филева и Иво Чалъков („Gravity Co.”). Част от тях ще се качат на сцената на „Терминал 1“ заедно със Свилен на 17 октомври, а всеки ценител може да им се наслади лично срещу 10 лв за билет. На същата цена, по време на концерта може да се сдобие и с „Different“.  ", "date": "2018.10.03", "title": "Свилен Ноев: Написах песни, на които детето ми да танцува"}
{"url": "https://www.monitor.bg:443/bg/a/view/mareshki-iska-dopitvane-do-naroda-zdraveopazvane-ili-samoleti-145888", "text": "Лидерът на \"Воля\" и зам.-шеф на парламента Веселин Марешки поиска провеждането на референдум, на който българските граждани да отговорят какво предпочитат - здравеопазване или самолети. В декларация от трибуна Марешки започна с критики към властта и по специално към вицепремиера и външен министър Екатерина Захариева за позицията ни след референдума за Македония. Той припомни, че \"гордият македонски народ\" се изказал категорично \"не\", а в същото време в позицията на МВнР по темата се казвало, че 90 % от гласувалите са заявили, че искат да бъдат част от  ЕС и НАТО, техният глас е видим и не трябва да се пренебрегва. В тази връзка той припомни редица референдуми, провеждани у нас, сред които и този депутатите да се избират на два тура и мажоритарно. Тогава обаче само 12 000 гласа не стигнали да се зачете, а на него гласували над 3 млн.  българи. Марешки определи позицията на Захариева като \"нелепа\" и \"пасквил\". \"Всички си мълчим - патриоти, по-големи патриоти... Излиза, че този пасквил е официална позиция\", обясни Марешки и даде да се разбере, че иска обратна позиция на българската държава. Изведнъж се прехвърли на темата за здравната реформа, подготвяне от министър Кирил Ананиев за планираните 12 лева допълнителна здравна застраховка. По думите на Марешки от партията му са изчислили, че това са около 400-500 млн. лева на година. Ако това е решението, то ние трябва да спрем грабителската сделка за самолетите\", поиска Марешки и обясни, че именно около 500 млн. лева ще ни струва годишната вноска за покупката на изтребителите. В Македония ни дадоха пример, каза той и допълни - \"Нека да питаме българския народ - иска самолети или здравеопазване! Нека да направим референдум по тази тема, кое е по-важно за българския народ\". Според него трябва да се преосмисли този инвестиционен разход и парите от самолетите да бъдат пренасочени за здравни вноски.", "date": "2018.10.03", "title": "Марешки иска допитване до народа: Здравеопазване или самолети? "}
{"url": "https://www.monitor.bg:443/bg/a/view/ansel-elgort-skacha-v-kojata-na-toni-v-uestsajdska-istorija-145871", "text": "Младата кино надежда Ансел Елгорт грабна ролята на Тони Уайзък от култовия мюзикъл „Уестсайдска история“, който ще бъде заснет от режисьора Стивън Спилбърг. Елгорт е едва на 24 години, а вече се е разписвал с участие в хитови продукции като \"Вината в нашите звезди\" и \"Зад волана\". За Спилбърг мюзикълът \"Уестсайдска история\" е един от най-великите в историята на музиката. Той от години работи по проекта и вече хиляди актьори и танцьори са се явили на прослушване. Екипът на продукцията търси певци на възраст от 15 до 25 години, които могат също да танцуват и да рецитират реплики. Те ще са в ролите на членовете на двете враждуващи банди. Преди дни стана ясно, че певецът Лиъм Пейн от момчешката група One Direction води преговори да участва в римейка. 25-годишната звезда е бил поласкан от предложението за ролята. За Лиъм Пейн това би било дебют в киното. Очаква се снимките на \"Уестсайдска история\" да започнат през 2019 година.", "date": "2018.10.03", "title": "Ансел Елгорт скача в кожата на Тони в „Уестсайдска история“"}
{"url": "https://www.monitor.bg:443/bg/a/view/dejvid-harbyr-e-zlovesht-v-helboj-145870", "text": "Ужасяващ. Така изглежда Дейвид Харбър в първия официално разпространен постер към предстоящия „Хелбой“ Лентата, по-голямата част от снимките към която се реализираха на български терен, ще направи световната си премиера идния април. Съвсем скоро се очаква да се появи и дебютният трейлър. Припомняме, че преди около година екипът на режисьора Нийл Маршал акостира в България, където прекара няколко месеца за снимките на филма. Освен звездата от „Странни неща“ в главна роля ще видим и Мила Йовович, на която е поверен основният злодей от римейка – Кървавата кралица.", "date": "2018.10.03", "title": "Дейвид Харбър е зловещ в „Хелбой“"}
{"url": "https://www.monitor.bg:443/bg/a/view/livyrpul-shte-spira-cherna-serija-sreshtu-ancheloti-145845", "text": "Ще може ли „Ливърпул“ да спре черната си серия срещу Карло Анчелоти? Това е един от въпросите преди мачовете от Шампионската лига тази вечер. Досега италианският спец е безгрешен срещу мърсисайдци, като ги е бил начело на „Милан“ и „Реал“. Този път Анчелоти е треньор на „Наполи“, който приема „Ливърпул“. УЕФА поставя акцент и върху сблъсъка между „Тотнъм“ и „Барселона“. В него защитникът на каталунците Жерар Пике ще изиграе стотния си мач в Шампионската лига. „Шпорите“ пък ще се опитат да спечелят първи точки в групата, след като паднаха от „Интер“ с 1:2 на старта. За последно „Тотнъм“ и „Барса“ играха помежду си на полуфиналите през сезон 1981/82 в КНК, когато испанският колос елиминира съперника след 1:1 и 1:0. 22 ч. Борусия (Д) – Монако 22 ч. Атлетико (М) – Брюж 22 ч. ПСВ – Интер 22 ч. Тотнъм – Барселона 19.55 ч. ПСЖ – Цървена звезда  22 ч. Наполи – Ливърпул 19.55 ч. Локомотив (М) – Шалке  22 ч. Порто – Галатасарай", "date": "2018.10.03", "title": "“Ливърпул“ ще спира черна евросерия срещу Анчелоти"}
{"url": "https://www.monitor.bg:443/bg/a/view/retorikata-reshava-sydbata-na-tereza-mej-145880", "text": "Британската министър-председателка Тереза Мей ще заяви днес, че за Великобритания \"най-добрите дни предстоят\", опитвайки се да обедини своята разделена Консервативна партия и страна преди последните седмици от преговорите за Брекзит, пише в. \"Таймс\". В своята реч на годишната конференция на консерваторите Мей ще представи оптимистично виждане за \"многообещаващо бъдеще\". Европейската комисия трябва да обяви идната седмица окончателното си мнение за плана на Мей за Брекзит, а министър-председателката ще призове своята партия да използва \"този благоприятен момент\", отбелязва изданието. Мей ще настоява, че няма да позволи каквато и да е сделка за Брекзит да отцепи Северна Ирландия от останалата част на Великобритания, въпреки че юнионистите от Ълстър все повече се страхуват, че поредното й компромисно предложение към Брюксел ще постави \"граница в Ирландско море\", пише в. \"Файненшъл таймс\". Речта на Мей в Бирмингам е голямо изпитание за министър-председателката, която се опитва да сдържи вътрешната война в своята партия по въпроса за Брекзит и се надява да заличи спомените от мъчителното слово, което произнесе на миналогодишната конференция на консерваторите в Манчестър. Тя ще обяви, че консерваторите са \"преди всичко партия на юнионизма, не само на четири горди нации, а на целия ни народ\", и ще заяви, че ще постигне сделка за Брекзит, която ще отговаря на националните интереси на Великобритания, изтъква ФТ. Мей ще се опита да очертае своите политически ценности в стремеж да укрепи властта си, след като вчера бившият външен министър Борис Джонсън открито оспори лидерството й в Консервативната партия, пише в. \"Гардиън\". В своята реч на годишната конференция на консерваторите Джонсън отхвърли плана на Мей за излизането на Великобритания от Европейския съюз, засилвайки натиска върху нея да покаже на своите съпартийци, че има убедителна дългосрочна стратегия, посочва изданието. Мей е подложена на натиск да определи график за своето оттегляне, след като министри заявиха, че сега въпросът е \"кога, а не дали\" тя ще напусне министър-председателския пост, пише в. \"Дейли телеграф\". Според вестника вече се обсъжда кога Мей да бъде изгонена, ако откаже да се оттегли преди следващите избори във Великобритания. Няколко министри искат Мей да напусне веднага след Брекзит през март догодина, но други са готови да й дадат време до 2020 г., ако на следващата конференция на консерваторите тя обяви датата на своето оттегляне. Те са на мнение, че катастрофалното представяне на Мей на миналогодишните избори означава, че не може да й се позволи да води партията на изборите през 2022 г., изтъква \"Дейли телеграф\".", "date": "2018.10.03", "title": "Реториката решава съдбата на Тереза Мей "}
{"url": "https://www.monitor.bg:443/bg/a/view/francija-se-podsigurjava-za-brekzit-bez-sporazumenie-mejdu-velikobritanija-i-es-145882", "text": "Френското правителство ще внесе в парламента в началото на ноември законопроект, който предвижда мерки при ситуация за Брекзит без постигнато споразумение между Великобритания и ЕС, предаде Франс прес. Законопроектът ще бъде представен днес на правителствено заседание от министърката по европейските въпроси Натали Лоазо. С него се дава възможност на правителството да приема наредби за решаване на проблемите, които би предизвикал твърдият Брекзит във френско-британските отношения. Текстът ще бъде внесен в Сената на 5 ноември и в Националното събрание през декември. По план Лондон и Брюксел трябва да постигнат споразумение по Брекзита до срещата на върха на ЕС на 18 и 19 октомври. Преговорите обаче буксуват и това поражда опасения, че до споразумение може и да не се стигне. Подобна ситуация би имала сериозни икономически последици от двете страни на Ламанша, а освен това би породила множество юридически празноти в европейското и френското право, като например пенсионните права на работилите във Великобритания французи, които искат да се върнат във Франция, признаването на британските дипломи във Франция и условията на пребиваване на британски граждани във Франция. Вчера министърът на публичните дейности и финанси Жералд Дарманен потвърди, че ще бъде увеличен броят на митничарите във френските пристанища на Ламанша. Необходимо е да сме подготвени за твърд Брекзит, в който нямаме юридическа връзка с британските ни приятели, каза той.", "date": "2018.10.03", "title": "Франция се подсигурява за Брекзит без споразумение между Великобритания и ЕС"}
{"url": "https://www.monitor.bg:443/bg/a/view/prostreljanite-v-strelbishte-sa-v-bolnica-rajonyt-e-otcepen-145881", "text": "Районът, където снощи бяха простреляни двама мъже в столичния квартал \"Стрелбище, все още е отцепен, предаде БНТ. Живущите в квартала се събуждат и все още никой от тях не знае какво се е случило снощи. Полицията изяснява колко са извършителите и дали са стреляли от автомобил. Ранените са на 26 и 38 години. Откарани са в \"Пирогов\" и ВМА и според полицията са контактни. Единият е прострелян в гърдите, а другият в рамото. Мъжете са криминално проявени. Единият е лежал в затвора, осъждан е многократно за притежание на наркотици. Другият е осъждан за кражби в жилища и офиси. На мястото бяха директора на СДВР Ивайло Иванов и шефа на главна дирекция „Национална полиция\" Христо Терзийски.", "date": "2018.10.03", "title": "Простреляните в \"Стрелбище\" са в болница, районът е отцепен "}
{"url": "https://www.monitor.bg:443/bg/a/view/sa-sht-razmisliha-za-prevantiven-udar-po-rusija-145883", "text": "Американската посланичка в НАТО Кей Бейли Хътчисън се отказа от думите си за превантивен удар по Русия. Русия трябва да спре тайните разработки на крилата ракета, забранена от двустранен договор от 1987 г., или САЩ ще потърсят начин за унищожаване на новата ракета, преди да стане оперативна, заяви вчера Хътчисън, цитирана от Ройтерс и Асошиейтед прес. По думите й Вашингтон желае въпросът да бъде решен по дипломатически път, но е готов да обмисли и нанасянето на въздушен удар, ако руснаците продължат разработката. \"Не говорех за превантивен удар. Според мен Русия трябва да се върне към спазване на договора, в противен случай ние ще трябва да се сдобием с аналогично оръжие, за да защитаваме САЩ и НАТО. Днешната ситуация, в която Русия крещящо нарушава договора, е недопустима\", поясни Хътчисън, цитирана от \"Лента\". Онлайн изданието помества и препратка към акаунта на посланичката. Руският печат цитира и говорителката на руското външно ведомство Мария Захарова, заявила, че \"хората, които правят подобни изявления, не осъзнават равнището на своята отговорност и опасността от агресивна риторика\". Според \"Лента\" Захарова обещала и \"разгърнат отговор\" от руски военни експерти. Подписаният през 1987 г. между САЩ и СССР договор за ликвидиране на ракетите със среден и малък обсег (РСМО) не разрешава на страните да притежават ракети с наземно базиране и крилати ракети с обсег от 500 до 5500 километра. Русия и САЩ редовно се обвиняват взаимно в нарушения на договорните условия, напомня електронният вестник. Според коментар на Дмитрий Песков, прессекретаря на Владимир Путин, Кремъл предпочита да не отделя твърде голямо внимание на думите на постоянни представители. Той поясни, че в момента в руско-американските отношения има много неясноти по повод посланията, отправяни на по-високо равнище, посочва \"Газета\". Мнозина се запитаха дали изявлението на посланичката на САЩ в НАТО е официална позиция на Вашингтон, отбелязва \"Военное обозрение\". \"Сега г-жа Хътчисън реши да превключи на задна\" скорост, добавя изданието. Политологът Алексей Арбатов, говорил пред \"Взгляд\", предполага, че Хътчисън наистина е имала предвид удар срещу Русия, но само при положение, че вече е започнала \"голяма война\". \"Един журналист я попита: какво означава да премахнете ракетите? Искате да ги убедите да ги свалят от въоръжение или да ги премахнете с физически средства, да нанесете удар? Тя каза: естествено да ги свалят от въоръжение, иначе ще разработваме системи, които в случай на война ще могат да премахнат тези ракети\", посочва той. Според Арбатов обаче изявлението на Хътчисън е тревожен сигнал, че \"се разпада режимът на контрол над въоръженията. И първа негова жертва може да стане договорът за РСМО. Това е много опасно и лошо. И Русия ще се озове в по-лошо положение от САЩ. Американските ракети със среден обсег от Европа и Азия ще покриват цялата територия на Русия, а нашите ракети със среден обсег няма да засягат територията на САЩ, освен може би Аляска. Затова за нас, естествено, е много изгодно да запазим този договор, но страните не проявиха добра воля, за да премахнат взаимните подозрения\", констатира руският наблюдател. \"САЩ отдавна и как ли не се мъчат да уличат Русия в нарушения\" на договора, заявява \"Росийская газета\". Официозът нарича обвиненията \"категорични и непотвърдени с никакви документални доказателства\". В подобни случаи обикновено казват: сложете доказателствата на масата. Но работата е там, че Вашингтон няма такива, твърди на сайта на вестника военният експерт Игор Коротченко. \"Колкото до заплахата да се свалят наши ракети, тези думи според мен са политически мотивирани. Те не са продиктувани нито от реални заплахи за националната сигурност на САЩ, нито от разузнавателни данни\", заявява той. \"В цивилизованите страни първо дават оценка на чуждия потенциал и едва тогава правят съответните изводи. Потенциалът на Русия в момента е такъв, че всякакви нападки от страна на САЩ ще получат бърз и ефективен отговор. Вашингтон не бива да забравя, че през последните години армията ни се нареди сред най-добрите в света и явно не бива да бъде заплашвана\", предупреждава руският аналитик.", "date": "2018.10.03", "title": "САЩ размислиха за превантивен удар по Русия "}
{"url": "https://www.monitor.bg:443/bg/a/view/chehija-othvyrli-rezolucijata-na-evropejskija-parlament-za-sankcii-sreshtu-ungarija-145884", "text": "Долната камара на чешкия парламент - Камарата на депутатите прие декларация, в която осъжда резолюцията на Европейския парламент от 12 септември за възможно налагане на санкции срещу Унгария за нарушаване на основни принципи и ценности на ЕС. Сред евентуалните санкции е и лишаването на Унгария от право на глас в ЕС. \"Камарата на депутатите смята за погрешно и неуместно състоялото се в Европейския парламент гласуване против суверенната държава Унгария в частта за задействане на член 7 от Лисабонския договор. Такъв подход единствено задълбочава още повече недоверието между \"старите\" и \"новите\" страни членки на ЕС\", се казва в декларацията. Декларацията бе подкрепена от 97 от присъстващите 153 депутати. По-рано резолюцията на ЕП за Унгария бе разкритикувана от президента Милош Земан, премиера Андрей Бабиш и председателя на Камарата на депутатите Радек Вондрачек.", "date": "2018.10.03", "title": "Чехия отхвърли резолюцията на Европейския парламент за санкции срещу Унгария"}
{"url": "https://www.monitor.bg:443/bg/a/view/rusija-dostavi-s-300-na-sirija-i-prodava-s-400-na-indija-145885", "text": "Руският министър на отбраната Сергей Шойгу съобщи на президента Владимир Путин на излъчвано по телевизията заседание, че доставката на зенитно-ракетни комплекси С-300 на Сирия е завършена, предаде АП. Русия е доставила четири комплекса С-300 с радари и поддържащи превозни средства. По думите му ще са нужни три месеца да бъдат обучени сирийците да боравят с новото въоръжение. Шойгу добави, че интеграцията на руската и сирийската ПВО в единна система в Сирия ще е завършена до 20 октомври. Русия съобщи миналия месец, че ще достави комплексите С-300 на Сирия, след като сирийската ПВО свали погрешка руски разузнавателен самолет при стрелба по израелски изтребители, които бяха нанесли въздушен удар на сирийска територия. Русия обвини Израел за смъртта на 15-членния екипаж на самолета Ил-20, който според нея бил използван като щит от израелските пилоти, за да се прикрият от стрелбата на сирийската ПВО. В същото време стана известно, че Русия и Индия ще подпишат договор за доставка на зенитно-ракетни комплекси С-400 за над 5 милиарда долара по време на посещението на президента Путин в Делхи на 5 октомври, съобщи президентският съветник Юрий Ушаков, цитиран от Франс прес. Преговорите между Делхи и Москва за тази система за ПВО се водеха от месеци, но бяха спъвани от заплахите на САЩ, че ще санкционират страни, които купуват руско въоръжение. Индия беше заявила, че ще поиска от САЩ да направят изключение за нея, ако преговорите с Русия за С-400 завършат успешно, но в края на август американски официален представител заяви, че няма гаранция за подобно изключение. През 2017 г. Конгресът на САЩ прие закон за санкции срещу Русия заради намесата й в Украйна, за която я обвинява Западът, и за предполагаемата й намеса в американските президентски избори. Този закон налага санкции на компании и държави, които сключват оръжейни договори с руски фирми.", "date": "2018.10.03", "title": "Русия достави С-300 на Сирия и продава С-400 на Индия"}
{"url": "https://www.monitor.bg:443/bg/a/view/jeni-nacheva-pacientyt-njama-da-doplashta-s-novite-modeli-na-osigurjavane-145849", "text": "Принципът ще е солидарен и занапред – внасят всички, ползват тези, които имат нужда, коментира пред \"Монитор\" зам.-министърът на здравеопазването. - Няма да пострадат, защото са създадени редица гаранции, които не позволяват фалит на фондовете и съответно застрашаване на лечението на гражданите. Създадени са предпоставки за въвеждане на изключително строги критерии към бъдещите застрахователни фондове, в т.ч. и на НЗОК. Детайлите ще се оформят тепърва с Комисията за финансов надзор, ще водим разговори с представители на асоциациите на застрахователите и осигурителите. Съответните разпоредби трябва да бъдат синхронизирани с европейското право в тази сфера. Ще бъдат създадени предпоставки и строги изисквания за финансова устойчивост, капиталова адекватност, поддържане на резерви. Най-важното, което не бива да се допуска при такъв модел, е селекцията на риска на базата на здравословното състояние на здравно застрахования. Ще бъде създаден и гаранционен фонд, който предвижда поемане на риска в случай на евентуално изпадане в несъстоятелност на някой от застрахователите и бързо взимане на решение за лицата, които са записани при него, за да не останат те без здравна помощ. - Месечно ще се заделя определена сума от всеки един застраховател, която ще се акумулира в гаранционния фонд точно за обезпечаване при временна неплатежоспособност. Това би могло да стане за не повече от месец. За това време лицата ще изберат нов фонд или ще бъдат записани служебно в НЗОК, докато си изберат фонд. Тези детайли също ще бъдат коментирани със застрахователите. - Както и сега, техните вноски от държавата ще постъпват или в НЗОК, или ако те са си избрали друг застраховател - при него. Възрастните хора не бива да се безпокоят, защото и занапред ще им бъде оказвана медицинска помощ и ще имат своите осигуровки за здраве. - Нито едно лице не бива да се страхува, че ще остане без здравна помощ, ако е коректен платец. Принципът на плащане ще е солидарен, на никого няма да бъде отказана медицинска помощ, стига той да си е платил задължителната здравна вноска. Важно е да се знае, че и при двата предлагани модела тя е 8 на сто. За този модел не важи праг на клиничната пътека от 700 лева, до който плаща касата, а над тази сума трябва да плаща кешово пациентът или фондът за допълнително доброволно здравно застраховане. Допълнителните дейности, както и досега, ще има възможност да се покриват от доброволно застраховане. Това важи за ВИП стая, повече рехабилитации и други, които и сега не се поемат от касата. - Изчисленията ни са хората да плащат 10% при гранични стойности на клиничните пътеки 700 лева. Така идеята е те да контролират какво им се доставя като здравна помощ и какви дейности се реализират. И сега пациентът заплаща за т.нар. хотелска част, копеймънт за престой в болницата или съответно за преглед в извънболничната помощ. Тези средства се заместват с това доплащане в размер на 10 на сто условно. Целта е пациентът да участва в контрола на предоставяне на медицинската помощ. В редица други европейски държави има такава практика. Допълнителна задължителна здравна застраховка от 2% се въвежда, за да бъде осигурен пълният размер на лечението при така определените национални цени и обеми за дейностите над определената гранична стойност от 700 лв. - Не, няма да се налага в рамките на тази задължителна допълнителна здравна премия, която по изчисления е определена на 12 лева. Всички тези изчисления, както и структурата на модела, ще се обсъждат тепърва от работни групи. В момента ние сме сложили на масата варианти, около които да започнем дебата. Сега предлагаме два варианта. В хода на обсъжданията може да се появи съвсем различен трети, четвърти вариант. Това е база за разговори, но не окончателно решение на модел. Предстоят дискусии с пациентски организации и застрахователи. Подчертавам - в рамките на тази допълнителна премия пациентът ще получава пълен размер на лечение по дейностите от основния пакет. Ние не предвиждаме той да бъде намален. Напротив - смятаме, че с тези наши мерки и действия ще има възможност за неговото надграждане. - Предстоят задълбочени дебати и по останалите направления на медицинската помощ. За лекарствата ще се запази принципът държавата да определя позитивен лекарствен списък за лечение при домашни условия и за болнично лечение. НЗОК ще предлага различни механизми за договаряне на отстъпки. Целта ни е, ако се освободят средства в резултат на по-добър контрол и във връзка с допълнителната застраховка, тези средства да бъдат насочени към възможности за други терапии или за покриване на по-голям процент от лечението на социално значимите масови хронични заболявания, които сега частично се заплащат от пациентите. Предвиждаме въвеждане на изискване за проследяване на ефекта от лечението – тема, по която се водят много дебати, но тя трябва конкретно да се реализира и плащането да се обвърже именно с ефекта. Контролът може да става чрез следене на определени индикатори, по които се проследява как се повлиява пациентът от определен медикамент. Това може да стане с въвеждането на електронното здравеопазване. - При всички случаи ще има национално рамково договаряне. Застрахователите дори при сегашния начин на работа правят своите актюерски разчети. НЗОК също договаря дейности на базата на конкретни разчети. - Какъв да е правният им статут е сериозна тема. За нас е важно, независимо от статута им, да има правила, които да не позволяват нарушения и злоупотреби с финансови средства в лечебните заведения. Крайната цел е качествено лечение на пациента, което да съответства на медицинските стандарти. Наша грижа е да контролираме държавните болници да не стигат до финансова несъстоятелност и да контролираме те да не изразходват средствата неефективно. Жени Начева е завършила Университета за национално и световно стопанство - София, със специалност „Банки и банково дело“ През 2007 г. придобива диплома по здравен мениджмънт от Медицинския университет През 2010 г. се дипломира като доктор по икономика към УНСС -В периода 1996 – 1999 г. последователно е съветник в отдел „Емитиране и сделки с ценни книжа” и ръководител на сектор „Инвестиционни анализи” в Комисията по ценните книжа (понастоящем КФН) - От 1999 до 2000 г. и от 2002 до 2010 г. последователно е началник на отдел и директор на дирекция „Бюджет” в Националната здравноосигурителна каса - От февруари 2010 до април 2010 г. е директор на НЗОК - От август 2010 до ноември 2017 г. последователно заема длъжностите държавен експерт, началник-отдел „Държавни дейности“ в Министерството на финансите и директор на дирекция „Финанси на общините“ към МФ - На 10 ноември 2017 г. е назначена на длъжността зам. -министър на здравеопазването  ", "date": "2018.10.03", "title": "Жени Начева: Пациентът няма да доплаща с новите модели на осигуряване"}
{"url": "https://www.monitor.bg:443/bg/a/view/vuzove-si-razpredeliha-svobodnite-legla-v-obshtejitijata-145874", "text": "300 легла допълнително ще бъдат отпуснати за студентите на СУ „Св. Климент Охридски“ от други столични университет. Със 100 повече – 400, ще получи пък УНСС, който също традиционно изпитва недостиг на места в общежитията си. Това обясни Яна Вангелова, председател на Националното представителство на студентските съвети. Срещата за разпределяне на свободните места за студентски общежития се проведе вчера в София, в която се включиха представители на почти всички университети, „Студентски столове и общежития“, НПСС, МОН. По време на нея всеки столичен ВУЗ е обявил колко свободни места има, каква част и на кого ще предостави от тях. Към момента за студенти на Алма матер Медицински университет – София, предоставя 100 легла. Технически университет – София, пък дава още 50 места, след като вече 200 студенти на СУ са настанени там. строителство и геодезия – 150. Така за момента са отпуснати 300 места при обявени необходими 500. Университетът за национално и световно стопанство е осъзнал недостига си на леглова база от по-рано и затова са успели да си осигурят повече места. Минно-геоложкият университет „Св. Иван Рилски“ има 100 незаети места, които ще бъдат отстъпени за студентите за икономическия ВУЗ. Още толкова ще получи и от Националната музикална акaдемия „Проф. Панчо Владигеров“. Двойно повече легла ще бъдат отстъпени от Университета по архитектура, строителство и геодезия. От Висшето строително училище „Любен Каравелов“ също отпускат 70 места, но техните общежития се намират в Суходол. По-малки университети също ще предоставят по 10 - 20 легла, но не е ясна точната бройка все още, обясни Яна Вангелова. Основният проблем пред тези, които ще бъдат настанени в стаи, които са допълнително отпуснати, е какви са условията в тях. Етажите, които предоставя Медицинският университет, са били затворени за една година, тъй като На Техническия университет стаите също са в лошо състояние, коментира Вангелова. По време на срещата присъстващите са се обединили в идеята да поискат МОН да отпусне целеви средства за ремонти на старите сгради на университети, които нямат възможност да направят самостоятелни ремонти. Яна Вангелова обясни, че за последно такива са дадени през 2008 г. за цялостни ремонти на 10 общежития в цялата страна. Тогава благодарение на отпуснатите средства блоковете са реновирани с по 3 - 4 млн. лв.", "date": "2018.10.03", "title": "Вузовете си разпределиха свободните легла в общежитията"}
{"url": "https://www.monitor.bg:443/bg/a/view/nacionalni-dni-za-uchene-prez-celija-jivot-145869", "text": "Национални дни на ученето през целия живот ще се проведат за четвърти пореден път от днес ( 3 октомври) до 5 октомври в Гранд хотел „Пловдив“, зала „Пловдив 1. Събитието се организира от Министерството на образованието и науката и екипа на националния координатор за учене на възрастни и ще бъде открито от заместник-министърът на образованието и науката Таня Михайлова. В рамките на дните ще се проведат: Национален заключителен форум, свързан с Електронната платформа за учене на възрастни в Европа (EPALE), Изложение на институции и организации за учене на възрастни и Церемония за връчване на годишните награди в сектора за учене на възрастни. Националните дни за учене през целия живот се осъществяват по Проект № 592041- EPP-1-2017-1-BG-EPPKA3-AL-AGENDA „Националните координатори в изпълнение на Европейската програма за учене на възрастни”, финансиран с подкрепата на Програмата на Европейския съюз в областта на образованието, обучението, младежта и спорта „Еразъм +”.", "date": "2018.10.03", "title": "Национални дни за учене през целия живот"}
