{"url": "https://www.monitor.bg:443/bg/a/view/epidemija-ot-hepatit-a-v-simeonovgradsko-180385", "text": "Епидемия от хепатит А в Симеоновград в рамките на месец. Няколко са случаите на вируса сред деца. Част от заразените са от едно и също семейство. Всички заболели са били настанени в инфекциозното отделение на болницата в Хасково. Хепатитът вече е потвърден лабораторно, съобщиха от здравното министерство. Регионалната здравна инспекция е предписала дезинфекция и изследвания на контактните лица.", "date": "2019.11.09", "title": "Епидемия от хепатит А в Симеоновградско"}
{"url": "https://www.monitor.bg:443/bg/a/view/finalyt-na-shampionska-liga-prez-2024-g-v-sa-sht-180383", "text": "Финалът на Шампионската лига през сезон 2023/24 може да се проведе в САЩ, съобщи The Morning Consult. Според източници, УЕФА води преговори с търговски партньори за провеждането на заключителния турнир зад океана. Най-вероятното място за изиграване на срещата е стадион “МетЛайф Стейдиъм” в Ийст Ръдърфорд (Ню Джърси). В настоящия момент преговорите са в начален етап. Ако страните постигнат пълно съгласие, то финалът на Шампионската лига за първи път ще се състои извън пределите на Европа през 2024 г. Действащ победител в най-престижния европейски турнир е Ливърпул. Този сезон мачът за трофея ще се играе в Истанбул, през 2021 г. – в Санкт Петербург, през 2022 г. в Мюнхен, през 2023 г. – в Лондон.", "date": "2019.11.09", "title": "Финалът на Шампионска лига през 2024 г. в САЩ"}
{"url": "https://www.monitor.bg:443/bg/a/view/zlatka-napravi-pogacha-na-blagoj-180389", "text": "Щастлива, Златка Райкова направи погача на сина си Благой. Русата умница събра приятелки за 40-ия ден на първородния си син от Благой Димитров. \"Погача на моята любов. Обичам ви Благой Георгиев и Благой JR! Багодаря на всичките ми приятелки\", написа Райкова.", "date": "2019.11.09", "title": "Златка направи погача на Благой"}
{"url": "https://www.monitor.bg:443/bg/a/view/trymp-moje-da-publikuva-vtora-stenograma-na-zelenski-180391", "text": "Белият дом вероятно ще публикува в петък стенограма от втория му разговор с украинския президент Володимир Зеленски, заяви американският президент Доналд Тръмп пред медиите във военната база Андрюс, преди да замине на посещение в Алабама. \"Предстои скоро да публикуваме друга стенограма, която е много важна\", заяви Тръмп. \"Ще ви дам втора стенограма, защото водих два разговора с президента на Украйна\". Президентът на САЩ добави, че търговските преговори с Китай вървят много добре, макар и по-бавно, отколкото той самият би искал. Пекин обаче иска споразумение по-силно от него, подчерта Тръмп, цитиран от Ройтерс.", "date": "2019.11.09", "title": "Тръмп може да публикува втора стенограма на Зеленски "}
{"url": "https://www.monitor.bg:443/bg/a/view/polski-avtobus-s-48-dushi-se-preobyrna-v-germanija-180388", "text": "Полски автобус с 48 души се преобърна при катастрофа на германската магистрала A1, североизточно от Хамбург. При инцидента тази сутрин са пострадали 32-ма от пътниците, съобщават германски медии. Те са с леки наранявания. Първоначално се съобщаваше за няколко души със сериозни травми, но информацията не се потвърждава. Автобусът е пътувал за Хамбург и е излязъл от пътя в 5,35 часа местно време. Превозното средство се ударило в мантинелата и се преобърнало. Все още не е ясна причината за инцидента. Полицията не е разкрила националността на пътниците.", "date": "2019.11.09", "title": "Полски автобус с 48 души се преобърна в Германия"}
{"url": "https://www.monitor.bg:443/bg/a/view/kubrat-izliza-sreshtu-rajdel-bukyr-v-5-sutrinta-180384", "text": "Кубрат Пулев излиза срещу Райдел Букър в неделя сутрин в 5 часа. Райдел Букър е последното препятствие за Пулев преди през 2020 г. той да получи шанс да бие за титлата на IBF като задължителен претендент. Само при успех над Букър Пулев ще продължи да бъде претендент за пояса, който в момента е притежаение на Анди Руис-младши. Точно заради това българина описа предстоящия си мач като \"най-важният в кариерата му\". Срещата ще започне около 5 часа българско време в неделя. В България той ще бъде излъчван по \"Диема Спорт\". \"Този мач е изключително важен, защото ако загубя, няма да има мач за световна титла. Всеки следващ мач ми е за титла и е решаващ, така че съм пределно мотивиран\", каза Пулев. Кантарът на двамата боксьори показа, че те са с еднакво тегло преди срещата - по 112 килограма. Това е с един кг по-малко от теглото на Пулев преди последния му мач с Богдан Дину. Българинът не се е бил от месец март, когато нокаутира румънеца, но получи и тежка аркада. След двубоя Пулев целуна репортерката Дженифър Равало, заради което беше обвинен в сексуален тормоз, правата му бяха спрени и трябваше да премине специализиран курс в САЩ. През лятото Атлетическата комисия в Калифорния възстанови състезателните права на Пулев. Сблъсъкът между Пулев и Букър ще бъде в 10 рунда. \"Ще оставя талантът ми да говори вместо мен на ринга. Благодаря на отбора, на всички, които ме подкрепят. Те са запознати с моята история. Няма значение какви са предизвикателствата, ако работиш здраво, може да постигнеш всичко\", каза Букър преди срещата.", "date": "2019.11.09", "title": "Кубрат излиза срещу Райдел Букър в 5 ч. сутринта "}
{"url": "https://www.monitor.bg:443/bg/a/view/penko-gospodinov-mojata-ludost-sa-moite-roli-180196", "text": "„Най-интересни са ми творческите предизвикателства, за които нямам бърз отговор. Онези, които не ми дават да спя, тормозят ме и ме карат дълго време да дълбая“, казва актьорът Пенко Господинов. Ролите му никога не са били от лесните, те са емоционално изцеждащи и често го съпътстват с години. Например като онази в пиесата на Жорди Галсеран „Шведска защита“, която е в афиша на Малък градски театър „Зад канала“ вече десетилетие и половина и заради която Пенко в началото на всеки сезон се разделя с любимата си лятна лъмбър-сексуална брада. Защото в спектакъла, възпроизвеждащ брутален социален експеримент, героят му кандидатства за престижна служебна позиция и трябва да изглежда подобаващо, за да я спечели. Иначе доц. д-р Господинов има предостатъчно ангажименти на сцената и в киното и без да се явява на екстремни кастинги, но напоследък работата с възпитаниците от първия му актьорски клас в НАТФИЗ като че ли неусетно се е превърнала в приоритет. Преди броени дни техният прочит на „Ромео и Жулиета“ бе обявен за събитие на един от най-авторитетните европейски студентски театрални фестивали – този във Варшава, където участват 10 представления на елитни театрални училища от цял свят: САЩ, Англия, Русия, Украйна, Чехия, Полша... „Там не се ходи просто така. Бяхме селектирани измежду 40 кандидатури от 30 държави, което си е комплимент за Академията и българското образование. Радвам се, че и студентите усетиха с какъв респект ги гледат колегите им. Когато човек е млад и има в главата си идеята за неограничени възможности за обучение и реализация пред себе си, той си представя, че ако отиде някъде навън, ще научи нещо повече или по-различно. Няма такова нещо! Театралното образование у нас е на много високо ниво“, категоричен е доцентът и добавя, че тяхната Жулиета – Миглена Везирова, е грабнала наградата за най-добра женска роля на форума в Полша. Абсолвентите му вече извадиха на сцена още 3 дипломни спектакъла: „Платонов“, „Дон Жуан“, а тази седмица излязоха и „Солунските съзаклятници“ – първият спектакъл, осъществен по нова проектна система, която се въвежда в НАТФИЗ. Тя дава възможност за допълнително финансиране и за участие на завършили до 3 години по-рано артисти и режисьори. Поставя го точно такава изгряваща звезда – Анастасия Събева. Миналия месец Пенко Господинов в качеството си на член на журито на голям Шекспиров фестивал на World Theatre Education Alliance – организация, с която НАТФИЗ има близки отношения. Там освен от спектаклите по Шекспир, обогатени с азиатските театрални традиции, е силно впечатлен и от...местното шофиране. „То се осъществява по интуиция и при липса на всякакви правила. Просто не знам какви закони ги движат тия хора по пътищата. Но въпреки това не станах свидетел на инцидент. Жителите на Пекин се отнасят с голяма толерантност един към друг, изградили са си някаква взаимна търпимост. Хората в мегаполиса са толкова много, че явно са развили изострено усещане за внимание към околните“, предполага той. Господинов има специален сантимент към Шекспир, неслучайно първият му режисьорски проект се заема с влюбените от Верона. А идната седмица, вече като актьор, ще се влее в екипа на Варненския театър, където неговият професор Пламен Марков започва репетиции на „Отело“. За Господинов е отредена най-гнусната, но и най-вкусна роля: вероломният Яго. С шекспиров замах е изграден и образът на низвергнатия режисьор Злати Братоев в новия филм на Костадин Бонев „Далеч от брега“. Героят на Пенко е запратен от силните на деня на творческо заточение в провинцията. Снимат в Ямболския театър, на централния площада в града и в околните кооперации, където атмосферата напомня за времето на соца. „С Костадин Бонев се разбираме с един поглед. С него сме работили не само в биографичната драма за Йовков „Военен кореспондент“, но и съм озвучавал няколко негови прекрасни документални филма“, уточнява актьорът. И продължава: „В „Далеч от брега“ е залегнала съдбата на реални театрали, но образът е по-скоро събирателен за твореца от ония години, в които нямаше свобода да изразиш изцяло онова, което мислиш, още по-малко публично да го пресъздадеш на сцена“. Той самият е бил едва на 18, когато системата уж се сменя. Обаче има какво да каже по въпроса и към днешна дата: „Бил съм в доста извънстолични театри преди да акостирам в София – Плевен, Ловеч, Варна, Пловдив, и тая атмосфера ми е добре позната. Репресия е силно казано, но има едни такива подводни течения, за които ти не си даваш сметка, но които те завличат в една или друга посока, най-често към компромиса. Защото системата може да се е сменила, но хората са същите“. В перманентната война между таланта и посредствеността, слава Богу, не се включва МГТ „Зад канала“, където са актьори Пенко и неговата талантлива половинка Анастасия Лютова: „Там е специфично място и съм щастлив, че директорката Бина Харалампиева ме покани и че ме търпи с всичките ми лудости. – заради поканата от Модерен театър или когато почнах да преподавам, но се връщах. През цялото време чувствах нейната подкрепа и я оценявам“. Сред най-големите лудости на Господинов са неговите роли. Спектаклите, в които играе, дискутират нелеки теми: насилието над деца („Пухеният“ на Макдона във Варна и Театър 199), педофилията („Законът на Архимед“, „Празникът“ в МГТ), (само)разрушителните отношения („Паякът“ в „Сфумато“, „Лив Щайн“ и най-новият – „Сцени от един семеен живот“ по Бергман в МГТ, в които с Анастасия буквално са на един дъх разстояние). Как му се отразява този емоционален тероризъм? „Не е безопасно. Моят творчески метод е такъв, че работя без никакви „обезопасителни средства“, потъвам в материята до дъно. Това оставя следа в мен самия до степен, че понякога ми е трудно да изляза на сцената, като знам какво ме чака. Но ми помага някаква минимална частица здрав разум и професионализъм. Обичам такива екстремни роли, обичам крайностите на сцената. В живота съм точно обратното – доста съм умерен“, изповядва се актьорът. За да излезе от тъмната половина му помага и прошката: опитва се да разбере героя си и да му даде шанс да преживее катарзис. Пенко е страстен читател: гълта по няколко книги едновременно – 1 по желание и 3 по задължение, тъй като професията го изисква, и това също му помага. Последно по своя воля е посегнал към „Одисей“ на Джеймс Джойс. Може скоро да започне защото отдавна го иска. А главната противоотрова срещу злите духове, изпълзели от литературата? Любящото семейство. „С Анастасия сме актьори, знаем за какво става дума и проявяваме взаимно търпение. Даваме си време тъмната енергия след спектакъл да „изтече“, защото това нещо не свършва с аплодисментите и падането на завесата, то те владее и на следващия ден като някакъв особен сън, който не си спомняш ясно, но оказва въздействие върху психиката, комуникацията ти с хората, мислите ти...“, откровен е Пенко. Дамян – синът от първия му брак, тая година завършва училище и иска да следва право. Петокласничката Калина се колебае между амплоато на моден дизайнер и зъболекар, но е запален зрител на бг сериалите и живо се радва, когато баща й се окаже приятел с някой от актьорите, които е гледала по телевизора. Децата му се обичат. Какво повече?!...", "date": "2019.11.09", "title": "Пенко Господинов: Моята лудост са моите роли"}
{"url": "https://www.monitor.bg:443/bg/a/view/podpaliha-kolata-na-shefa-na-mitnicite-180386", "text": "Подпалиха колата на шефа на Агенция „Митници“ Георги Костов, съобщи Би Ти Ви.  Според собствениците на колата нападението е случайно, но от полицията заявиха, че работят по всички версии.", "date": "2019.11.09", "title": "Подпалиха колата на шефа на митниците "}
{"url": "https://www.monitor.bg:443/bg/a/view/kamion-pomete-avtobusna-spirka-180379", "text": "Камион помете автобусна спирка във великотърновското село Хотница. Инцидентът станал тази сутрин около 8,30 ч. в центъра на селото. Возилото било пълно с животински фураж на гранули. Внезапно то се наклонило на една страна и се преобърнало, като се стоварило върху автобусната спирка, на която по това време за щастие нямало хора. При обърщането се разпилели около 100 кг. от товара. Според очевидци вероятно товарът не е бил укрепен и това е причинило обръщането. Заради инцидента се наложи мястото да бъде посетено от полицията, чийто екипи се наложи в продължение на няколко часа да регулират движението до обезопасяване на мястото", "date": "2019.11.09", "title": "Камион помете автобусна спирка"}
{"url": "https://www.monitor.bg:443/bg/a/view/novo-obvinenie-sreshtu-polanski-za-seks-nasilie-180372", "text": "Френската актриса и фотографка Валентин Моние обвини известния режисьор Роман Полански в изнасилване, което по нейните думи е станало преди 44 години, пише в.\"Паризиен\". \"През 1975 година бях изнасилена от Полански. Аз нямах никаква връзка с него - нито професионална, нито лична, една го познавах. Нямаше някакво парти, нямаше алкохол, нито наркотици\", пише Моние. Това станало във ски курорта Гщаад в Швейцария, където тя била на почивка. Нейните приятели я запознали с режисьора Полански. На следващия ден, след като карали ски, той й предложил физическа близост. Моние, която тогава била на 18 години, му отказала, но продължила да кара ски в тяхната компания. Същата вечер тя отишла с Полански на ресторант, след което се върнали в хижата му, където режисьорът зверски я изнасилил. Своето желание да разкаже за случката с 44 години закъснение, пострадалата свързва с излизането на новия филм на Полански \"Офицер и шпионин\", посветен на аферата \"Драйфус\". Моние искала да припомни тъмните страни на режисьора. Навремето тя не отишла в полицията да подаде жалба, тъй като се страхувала за живота си. Полански тогава бил достатъчно известен и според Моние можело да бъде убита, за да бъде потулен скандалът.", "date": "2019.11.09", "title": "Ново обвинение срещу Полански за секс насилие"}
{"url": "https://www.monitor.bg:443/bg/a/view/mlad-kardiolog-ot-pazardjik-spasi-5-ma-pacienti-za-denonoshtie-180380", "text": "Младият кардиолог д-р Владимир Иванов от МБАЛ-Пазарджик е спасил петима пациенти, извършвайки по спешност през последното денонощие коронарна ангиопластика. Болните са били с остър миокарден инфаркт, съобщиха от здравното заведение. При спешни ситуации като остър миокарден инфаркт или нестабилна ангина пекторис е важна всяка минута, за да се предотврати голяма некроза и загуба на сърдечна тъкан, като значително се намалява риска от усложнения и от летален изход.  Д-р Иванов е на 38 години и ръководи катетаризационната лаборатория към лечебното заведение. Лекарят е завършил медицинското си образование в град Есен, Германия през 2007 г., защитава специалност по вътрешни болести и кардиология през 2014 г. също в Германия, а през 2017 г. защитава докторска дисертация към университета в град Бохум, Германия. През 2018 г. д-р Владимир Иванов се връща в България и по покана на изпълнителния директор д-р Васил Вълчев от тогава работи в областната болница в Пазарджик.  ", "date": "2019.11.09", "title": "Млад кардиолог от Пазарджик спаси 5-ма пациенти за денонощие"}
{"url": "https://www.monitor.bg:443/bg/a/view/merkel-evropa-trjabva-da-brani-demokracijata-180378", "text": "Европа \"трябва да брани демокрацията и свободата, човешките права и толерантността\", обяви канцлерът на Германия Ангела Меркел в Берлин на събитие по повод падането на Берлинската стена през 1989 г., информира АФП. Тези ценности \"трябва винаги да бъдат защитавани\", каза тя пред политически лидери и европейски гости на церемония, като предупреди, че тези свободи не могат да се приемат за даденост. Според нея \"9 ноември е ключова дата в германската история\". На събитието присъстват също президентите на Германия, Словакия, Чехия, Полша и Унгария. Междувременно външните министри на балтийските държави призоваха Европа да се сплоти. Те излязоха със съвместна декларация по случай 30 г. от падането на Берлинската стена. Трябва да се сплотим, защото разделението на европейските страни и издигането на нова стена никога няма да доведат до успех, предупреждават министрите.", "date": "2019.11.09", "title": "Меркел: Европа трябва да брани демокрацията "}
{"url": "https://www.monitor.bg:443/bg/a/view/katrin-deniov-se-vyzstanovjava-ot-insulta-180376", "text": "Актрисата Катрин Деньов е съхранила моторните си функции и се възстановява след прекарания исхемичен инсулт, съобщи Франс прес.   Агенцията изтъкна, че френската екранна прима си почива докато е подложена на допълнителни изследвания. Деньов добре реагира на лечението, като инсултът й е с крайно ограничени последствия. На актрисата много й помогнал фактът, че е получила незабавно медицинска помощ. Иконата на френското кино се почувства зле на снимачната площадка на филма на режисьорката Еманюел Берко \"De son vivant\" /Приживе/. Снимачната площадка беше изградена в помещенията на действаща болница в град Гонес северно от Париж. По данни на телевизионния канал Би Еф Ем инсултът на Деньов може да е бил прпичинен от преумора", "date": "2019.11.09", "title": "Катрин Деньов се възстановява от инсулта "}
{"url": "https://www.monitor.bg:443/bg/a/view/sled-zele-seem-kopyr-i-magdanoz-179916", "text": "Все още имаме време да засадим някои по-непридирчиви зеленчуци в градината. Това са чесън, арпаджик, копър, магданоз, цвекло, моркови, лапад, пащърнак, съветва „Синор.бг“. Оптималният период за чесъна е 2-3 седмици преди настъпването на силните студове при температури 10-12 градуса по Целзий. Чесънът ще даде най-богата реколта там, където преди това сме отглеждали патладжани, пипер, краставици, домати и зеле. Добре е да знаем, че главите на арпаджика, който използваме, трябва да са с диаметър 1-1,5 сантиметра заради ограничения запас от хранителни вещества, тъй като при по-големите може да се стигне до стрелкуване (образуване на цветоносни стъбла). Сади се на дълбочина до 3 сантиметра, защото, ако е по-дълбоко, може да започне да гние. Арпаджикът е добре на мястото на краставици, домати, картофи и бобови култури. Мерудиите  Копърът и магданозът се садят след първите леки застудявания. Това е важно, за да не могат да прораснат до сериозните студове. Засаждат се на дълбочина 2 сантиметра и с 20-30% повече, отколкото засаждаме обикновено, като между лехите се оставят по 20 сантиметра. За силното им развитие най-добрите предшественици са зелето и краставиците. Засаждането на зеленчуци през есента се прави с няколко цели: 1. За да си освободим време напролет за останалите. 2. Реколтата се прибира 2-3 седмици по-рано от обичайното. 3. Растенията страдат по-малко от болести и вредители, които нямат време да се развият. 4. За засаждането се използват семена, които може да не изтраят до пролетта. 5. Растенията се каляват и дават по-високи добиви.  Тази практика обаче си има и своите недостатъци: 1. При по-топла късна есен или зима семената може и да прораснат и при резки студове да загинат. 2. Задължително изискване е засаждането само в плодородни или леки почви. 3. Садят се само на сравнително високи места, тъй като иначе лехата може да се наводни при топенето на снега и растенията ще загният. 4. Засаждат се само студоустойчиви култури.", "date": "2019.11.09", "title": "След зеле сеем копър и магданоз   "}
{"url": "https://www.monitor.bg:443/bg/a/view/den-na-otvoreni-vrati-v-aec-kozloduj-180374", "text": "Нa 9 нoeмври AEЦ ''Кoзлoдуй'' зa пoрeдeн път oтвoри врaти зa хoрaтa, кoитo иcкaт дa видят oтблизo aтoмнaтa цeнтрaлa. Пoceтитeлитe мoгaт дa рaзглeдaт Инфoрмaциoнния цeнтър, кoмaнднa и мaшиннa зaлa нa 5-ти или 6-ти блoк c вoдaчи oт AEЦ, имaт възмoжнocт дa прocлeдят дeмoнcтрaции нa рaбoтa c прoтивoпoжaрнa тeхникa и измeрвaния c мoбилнaтa лaбoрaтoрия зa мoнитoринг нa oкoлнaтa cрeдa. AEЦ ''Кoзлoдуй'' e eдинcтвeнaтa aтoмнa цeнтрaлa в Бългaрия и e нaй-гoлeмият прoизвoдитeл нa eлeктричecкa eнeргия в cтрaнaтa, кaтo oбeзпeчaвa пoвeчe oт 1/3 oт нaциoнaлнoтo гoдишнo eлeктрoпрoизвoдcтвo.", "date": "2019.11.09", "title": "Ден на отворени врати в АЕЦ Козлодуй"}
{"url": "https://www.monitor.bg:443/bg/a/view/kak-otvoriha-dokumentite-na-sht-azi-180304", "text": "Барбара Пьониш прекарва по-голямата част от времето си в редене на пъзели. По-точно във възстановяването на планина от документи, унищожени при падането на Берлинската стена от тайната източногерманска полиция Щази. Пьониш навремето е била книговезец. Сега тя е част от екип от 10 души, който старателно сглобява разузнавателни доклади, лични писма и политически документи, които Щази е трупала, а след това отчаяно е опитала да унищожи преди 30 години, когато комунистическият режим в Източна Германия рухна. След като Берлинската стена падна на 9 ноември 1989 г., всяващата страх тайна полиция се е захванала да нарязва на малки парчета всичките си досиета. А когато машините за рязане на хартия се претоварили и спрели да работят, членовете на Щази решили да късат документите на ръка, да разбъркат парчетата или да ги изгорят.  На 15 януари 1990 г. обаче \"граждански комитети\" нахлуха в сградите на Щази, включително в централата й в Източен Берлин, изземвайки милиони досиета и около 16 000 чувала с накъсани документи. Три десетилетия по-късно тайните от тези архиви продължават да излизат наяве, благодарение на Барбара Пьониш и колегите й. \"Харесва ми да редя пъзели и да проучвам, прилича малко на детективска работа\", обяснява Пьониш. Самата тя е от Източна Германия. \"Човек изпитва удовлетворение, когато успее да сглоби това, което е било скъсано преди 30 години. Защото знам, че този материал ще бъде изследван от архивист и това ще ни помогне да се изправим пред миналото.\" Министерството на държавната сигурност, базирано в Източен Берлин и известно с името Щази, бе един от най-ефективните инструменти за репресии през своето близо 40-годишно съществуване. През Студената война то е имало над 270 000 служители, включително много информатори сред населението, заради което източногерманското общество бе едно от най-изкъсо следените в Източния блок. Хиляди шпиони бяха разкрити, когато досиетата на Щази станаха общодостъпни след обединението на Германия през 1990 г.  Така много източногерманци научиха, че техни приятели и роднини са били \"неофициални сътрудници\" на Щази.  Това, което Пьониш описва като свой \"малък принос в изправянето срещу миналото\", всъщност е Херкулесова задача, оказваща влияние върху живота на хиляди хора. Пьониш нарежда грижливо късчета хартия, затиска ги поотделно, за да не се разхвърчат, а накрая ги залепва, когато е сглобила целия документ. Тя подчертава, че ключът към успеха на работата й е не само търпението, но и \"огромната отговорност\".  Сред личните документи, които е успяла да възстанови, има писмо, написано от майка, молеща Щази да освободи сина й. \"Беше преди няколко години и действително ме трогна\", споделя тя. От началото на възстановяването на документи на ръка през 1995 г. са били сглобени близо 500 чувала с късчета хартия или над 1,5 милиона страници. От архивите изскачат гръмки разкрития - например документите, доказващи как държавата е карала източногермански атлети да използват допинг. Други неща може да останат скрити с години. На един човек са му нужни средно 18 месеца, за да сглоби един чувал хартийки, казва ръководителят на екипа Андреас Лодер. Имайки предвид, че всеки чувал съдържа фрагменти, равняващи се на между 2500 и 3500 страници, остават още 55 милиона страници за възстановяване. През 2013 г. въвеждането на нова технология за редене на пъзели, разработена от изследователския институт \"Фраунхофер\", събуди надежди. Устройството обаче се оказа неспособно да се справи със стотици хиляди фрагменти. Разработва се нова машина. Архивистите се надяват тя да влезе в употреба до няколко години. Уте Михалски, отговаряща за надзора на работния процес, признава, че не може да предвиди дали всички фрагменти ще бъдат сглобени един ден. Тя е задала като приоритет документите, \"съдържащи информации за следени от Щази хора\". \"За много засегнати хора е изключително важно възстановяването\" на тези документи, казва тя.", "date": "2019.11.09", "title": "Как отвориха документите на ЩАЗИ "}
{"url": "https://www.monitor.bg:443/bg/a/view/chelsi-bi-kristyl-palas-180382", "text": "Голове на младоците Тами Ейбрахам и Кристиан Пулишич позволиха на Челси да надиграе Кристъл Палас с 2:0 у дома в двубой от 12-и кръг на Премиършип. “Сините” записаха шеста поредна победа в първенството и се изкачиха на второ място в класирането. Челси доминираше в мача, като през първото полувреме “орлите” не нанесоха нито един удар, дори и неточен. Домакините успяха да разпечатат вратата на Палас в 52-ата минута, а автор на гола стана Ейбрахам. След това попадение “сините” заиграха по-освободено и логично стигнаха до втори гол – Пулишич се разписа с глава след блокиран изстрел на Миши Батшуай. На Челси им се наложи да се потрудят сериозно, за да пробият наситената отбрана на съперника си, но в крайна сметка се справиха със задачата си. Тимът на Франк Лампард е втори в класирането преди утрешното дерби между Ливърпул и Манчестър Сити на “Анфийлд”. Пулишич вече има четири гола в последните си три мача, а днешният е първият му на “Стамфорд Бридж”. Ейбрахам пък се разписа за 10-и път и се изравни с Джейми Варди от Лестър начело в класирането при голмайсторите.", "date": "2019.11.09", "title": "Челси би Кристъл Палас"}
{"url": "https://www.monitor.bg:443/bg/a/view/epos-za-strastta-na-dvama-velikani-180211", "text": "Думата великани не е преувеличена за главните герои в този любовен епос. Става въпрос за актьорите Елизабет Тейлър и Ричард Бъртън, които са сред най-обсъжданите светски двойки на миналия век. Приказката им започва в началото на 60-те години и често е наричана от медиите „бракът на века“. Съдбата ги среща на снимачната площадка на филма „Клеопатра“. Главната роля е поверена на Тейлър, а Бъртън се разхожда по сета с тогата на Марк Антоний. И очевидците са категорични, че това е било любов от пръв поглед. Небезизвестна е историята, че по време на една сцена двамата продължават да се целуват дълго, след като режисьорът е извикал „Стоп!“, и никой не успял да ги отлепи един от друг. Преди да пламне искрата между тях и да се превърне в бушуващ огън, и двамата са женени. Елизабет всъщност има няколко брака зад гърба си преди да каже заветното „да“ на Бъртън (два пъти). Тя оправдава честите си разходки до олтара със съвета на майка си – любовта не трябва да е афера, а да се консумира в брак. Така, едва на 18, тя се врича във вечна вярност на първия си съпруг. Това е Конрад Хилтън-младши, наследник на прочутата верига хотели. Компанията Metro Goldwyn Mayer организира пищната им сватба в Бевърли Хилс през 1950 г. и това се превръща в култово медийно събитие. Малко след това актрисата осъзнава, че е направила грешка и осем месеца по-късно подписва документите за развод. Същата година започва връзка с британския актьор Майкъл Уайлдинг, който й е батко с две десетилетия, а на следващата двамата вече са щастливо женени. Плод на любовта им са двама синове – Майкъл Хауърд и Кристофър Едуард. Разводът им датира от 1957 г., когато Тейлър казва „да“ на театралния и филмов продуцент Майк Тод. Техният брак също се радва на голямо медийно внимание. Като например празненството за рождения ден на младоженеца с 18 000 гости, излъчено по телевизия CBS. Това е единственият брачен съюз на Тейлър, който не приключва с развод. През 1958 г. Тод загива в самолетна катастрофа. Актрисата намира утеха в обятията на неговия приятел Еди Фишър, който оставя съпругата си Деби Рейнолдс, за да се венчае с колежката й Тейлър. По време на семейния си живот с Фишър Елизабет среща Ричард Бъртън. Тогава той също е с халка, затова аферата им покрай „Клеопатра“ предизвиква скандал в светските среди. Междувременно филмовите продуценти се стремят да се възползват от това и двойката е поканена да си партнира в лентата The V.I.P.s (1963). Тейлър изиграва роля на известен модел, който се опитва да разкара съпруга си (героя на Бъртън) заради любовник. През следващите месеци актьорите се развеждат с тогавашните си половинки, вдигат сватба и продължават да се снимат рамо до рамо в различни продукции до средата на 60-те. За кратко време успяват да съберат над 88 милиона долара от филмови роли. Много от лентите с тяхно участие отразяват позната на всички от редица медийни репортажи. Популярен става и разточителният им начин на живот, като те пръскат милиони за диаманти, картини, дизайнерски дрехи, пътувания, яхти и солидно количество... алкохол. Броят на продукциите, в които участват заедно, е 11 и за най-успешна се смята „Кой се страхува от Вирджиния Улф?“ (1966). Те се развеждат за първи път през юни 1974 г., но се помиряват и се женят отново след 19 месеца. Вторият им брак продължава по-малко от една година. Публично достояние стават и някои от писмата, които си разменят. В едно от последните писма до своя любим Тейлър пише: „Иска ми се да мога да ти опиша моята любов към теб, моя страх, моето животинско удоволствие от теб, ревността ми и яростта ми към теб. Иска ми се да можех да опиша всичко това, но вместо това мога само да се свивам в черупката си и да страдам и да се надявам, че ще разбереш как се чувствам наистина.“ Неговото последно пък гласи: „Още от първите мигове в Рим се влюбихме лудо и силно. Имахме време, но не достатъчно“. Носителката на „Оскар“ по-късно заявява: След краха на отношенията си с уелския актьор Тейлър вдига още две сватбени тържества. Шестият й съпруг е политикът Джон Уорнър, а седмият – строителят Лари Форентски. И двете връзки траят по пет години. Вторият приключва, когато актрисата вече е на 64-годишна възраст. Елизабет неведнъж е заявявала, че съжалява за бройката на съпрузите си, тъй като е обичала истински само Бъртън...", "date": "2019.11.09", "title": " Епос за страстта на двама великани"}
{"url": "https://www.monitor.bg:443/bg/a/view/vuchich-blagodari-na-vsichki-za-koridor-10-180375", "text": "Сръбският президент Александър Вучич благодари на всички, които са участвали в строителството на източното разклонение на Коридор 10 от Ниш до българската граница. В обръщение по време на откриването сръбският президент Александър Вучич отблеляза, че Сърбия е земя на българите, които живеят в Димитровград, След това заговори на български, като се обърна към премиера на България: \"Добър ден, много съм щастлив, че Сърбия направи нашата магистрала, която свързва двата народа.\" Бойко Борисов бе поканен на сцената и отвърна: \"Върло лепо!\" Да живее приятелството между Сърбия и България, заяви Вучич в заключение. По-рано вучич написа в Инстаграм: \"Благодаря на всички прекрасни и способни хора, които работиха за осъществяването на тази мечта. За Сърбия тази автомагистрала не означава само километри, а и свързване, нови инвестиции, нови работни места. Това е бъдещето, което желаем да оставим на нашите деца\". Заедно с текста Вучич публикува и снимка на автомагистралата и на тунела Банцарево. Сръбският президент ще присъства днес на тържественото откриване на последния участък от Коридор 10 до българската граница. На тържеството ще присъстват и премиерите на Сърбия и България Ана Бърнабич и Бойко Борисов, както и представители на правителствата на двете страни, на чуждестранните кредитори и на компаниите, които са работили по този участък. Вчера Вучич обяви, че до 1 декември пътуването по източното разклонение на Коридор 10 ще бъде безплатно. Изграждането на източното разклонение на Коридор 10 започна през 2010 г.", "date": "2019.11.09", "title": "Вучич благодари на български за коридор №10 (ОБНОВЕНА)"}
{"url": "https://www.monitor.bg:443/bg/a/view/hiljadi-ledeni-jajca-se-pojaviha-vy-finlandija-180362", "text": "Хиляди ледени топчета с формата на яйца покриват плаж във Финландия. Това е резултат от рядко метеорологично явление, пише Би Би Си.   Местен жител се натъква на природния феномен, докато се разхожда по крайбрежието на остров Хайлуото. Той споделя, че ледените образувания покриват район от около 30 метра. Някои са с големината на яйца, други са много по-големи – колкото футболни топки. Според експерти, причината за природното явление е рядък процес, при който малките парченца лед се съединяват благодарение на вятъра и водата.", "date": "2019.11.09", "title": "Хиляди ледени яйца се появиха въ Финландия"}
{"url": "https://www.monitor.bg:443/bg/a/view/sharyn-stoun-naelektrizira-publikata-s-rimejk-na-pyrvichen-instinkt-video-180368", "text": "Шарън Стоун я пресъздаде на сцената по време на наградите Woman of the Year и Man of the Year на списание GQ в \"Комише Опер\" в Берлин. 61-годишната актриса изглеждаше феноменално в къса бляскава рокля с дълбоко V-образно деколте и ръкави тип \"прилеп\". В публиката бе и 19-годишният ѝ син Роан Бронстийн.   Когато получи наградата си, Стоун реши да го направи по своя начин, произнасяйки речта си седнала на стол. С широка усмивка актрисата пресъздаде култовото си движение от преди 27 години, но без да шокира излишно, предвид, че синът ѝ бе там. Във въпросната сцена героинята на Шарън - Катрин Трамел, е на разпит в полицията. Докато е бомбардирана с въпроси, тя успява да разсея полицаите, сред които и Майкъл Дъглас, кръстосвайки краката си със суперкъса бяла рокля с полуполо, а отдолу не носи бельо. Сцената е особено противоречива за времето си, а към днешна дата е смятана за една от най-култовите в съвременната кино история. \"Преди години стоях на сцена, а режисьорът ми каза: \"Може ли да си свалиш бикините, защото се виждат, а по сценарий не трябва да виждат, но ние няма да видим нищо.\" Аз казах: \"Разбира се.\" Не знаех, че този момент ще промени живота ми\", каза Стоун пред публиката в Берлин.", "date": "2019.11.09", "title": "Шарън Стоун наелектризира публиката с римейк на \"Първичен инстинкт\" (ВИДЕО)"}
{"url": "https://www.monitor.bg:443/bg/a/view/oshte-milioni-za-letishteto-v-solun-180358", "text": "\"Фрапорт Гърция\" обмисля допълнителни инвестиции за летище \"Македония\" в Солун, включително изграждането и експлоатацията на хотел. Германско-гръцкият консорциум завърши по-голямата част от първоначалната инвестиционна програма в размер на 450 милиона евро в 14-те регионални летища, в които оперира, отбелязва в. \"Катимерини\". По време на презентацията на логистичния център, който ще бъде разработен на летище \"Македония\", главният изпълнителен директор на \"Фрапорт Гърция\" Александър Зинел заяви, че до летището има и парцел за развитие. Възможните разработки, които ще бъдат оценени за изпълнение на парцела, включват проекти за настаняване, търговски комплекс, допълнителни логистични центрове и енергийни центрове. Новината дойде в деня, когато DHL Express Hellas и Fraport Greece подписаха 10-годишен договор за сътрудничество за летище \"Македония\", където DHL Express ще реализира най-голямата си инвестиция в Северна Гърция с изграждането на нов дистрибуционен център за над 7 милиона евро.", "date": "2019.11.09", "title": "Още милиони за летището в Солун"}
{"url": "https://www.monitor.bg:443/bg/a/view/kitaj-zapochva-prebrojavane-prez-2020-180369", "text": "Китай планира да проведе седмото преброяване на населението през 2020 г., заявиха от Държавния съвет в петък, предава \"Радио Китай\". То ще започне на 1 ноември 2020 г., ще направи преглед на числеността, структурата и разпределението на населението. Преброяването ще събере данни за имената, ЕГН-то, пола, семейното положение, образованието, професията и други аспекти на китайските граждани, се казва още в съобщението. Държавният съвет ще създаде водеща група, която ще отговаря за проучването и вземането на решения по основни въпроси по време на преброяването.  ", "date": "2019.11.09", "title": "Китай започва преброяване през 2020 "}
{"url": "https://www.monitor.bg:443/bg/a/view/30-godini-ot-padaneto-na-berlinskata-stena-180370", "text": "30 години от падането на Берлинската стена отбелязват в Германия. Датата 9-ти ноември 1989-та година променя стария континент и целия свят. Най-голямата политическа промяна в следвоенна Европа. Вдигната през 1961-ва година стена беше символ на Студената война и на противопоставянето на двата лагера - източен и западен. 45 хиляди бетонни блокове с височина от три метра - 155 километра дължина. Берлинската стена пада, когато правителството на ГДР съобщава решението си да отвори границите на държавата за свободно пътуване на своите граждани. Българският премиер Бойко Борисов написа по повода във Фейсбук: \"Комунизмът е оставил такава пропаст в Европа, че 30 години след историческото падане на Берлинската стена, източните държави и досега трудно догонваме западните. Все още носим белезите му, все още имаме много работа, но посоката е вярна. България направи своя цивилизационен избор. Убеден съм, че трябва да отстояваме демокрацията и правото на свободен избор. Длъжни сме да не допускаме тоталитарните режими да ни разделят!\"", "date": "2019.11.09", "title": "30 години от падането на Берлинската стена (ГАЛЕРИЯ)"}
{"url": "https://www.monitor.bg:443/bg/a/view/bojko-borisov-leti-nad-koridor-10-180371", "text": "Бойко Борисов полетя с хеликоптер над новоизградения участък от автомагистралата от българската граница до град Ниш, Сърбия. Борисов беше придружен от министърът на транспорта Росен Желязков. Трасето е част от Общоевропейския транспортен коридор №10. С пускането на новия участък приключва процесът по изграждането на автомагистралния път от Белград до българската граница. По-късно Борисов написа, че новото трасе на АМ „Европа“ вече се асфалтира. \"Догодина по това време участъкът от Драгоман до Сливница ще е готов. Това е едно уникално съоръжение. Българските работници работят активно и в събота. Съобразихме се с реколтата, като изчакахме хората да си я съберат\", пише премиерът. По-късно публикува видео от срещата с Вучич.  На живо церемонията по откриването:  По време на откриването сръбският президент Александър Вучич отблеляза, че Сърбия е земя на българите, които живеят в Димитровград, След това заговори на български, като се обърна към премиера на България: \"Добър ден, много съм щастлив, че Сърбия направи нашата магистрала, която свързва двата народа.\" Бойко Борисов бе поканен на сцената и отвърна: \"Върло лепо!\" \"И ние като германците можем да кажем, че Берлинската стена между България и бивша Югославия днес пада. От днес Сърбия има пристанище Варна, пристанище Бургас и до центъра на Истанбул - няма светофар.\" Това заяви министър-председателят Бойко Борисов на официалното откриване на новоизградения участък от автомагистралата от българската граница до град Ниш, Сърбия, съобщи правителствената информационна служба. Трасето е част от Общоевропейския транспортен коридор №10. За откриването българският премиер бе поканен от президента на Сърбия Александър Вучич. От днес Сърбия има пристанищата Бургас и Варна, каза Борисов.  Да живее приятелството между Сърбия и България, заяви Вучич в заключение.", "date": "2019.11.09", "title": "Бойко Борисов летя над коридор №10 и го показа (ОБНОВЕНА)"}
{"url": "https://www.monitor.bg:443/bg/a/view/palej-na-kola-v-studentski-grad-hostel-v-centyra-se-zapali-180373", "text": "Автомобил бе запален в Студентски град в София. Не е ясна причината за пожара. Същевременно в центъра на София бе подпален хостел. Хората са били евакуирани. Това е втория пожар само за месец в хостела.", "date": "2019.11.09", "title": "Палеж на кола в Студентски град, хостел в центъра се запали  "}
{"url": "https://www.monitor.bg:443/bg/a/view/adski-pojari-v-avstralija-180367", "text": "Двама души са загинали, няколко са в неизвестност, а над 30 са ранени при пожари в засегнатата от суша източна част на Австралия, съобщи Асошиейтед прес, като се позовава на официални източници. Повече от 150 къщи са разрушени от огъня. Около 1500 пожарникари се борят с над 70 пожара, които бушуват в най-многолюдния австралийски щат Нов Южен Уелс. Най-интензивни са пожарите в североизточната му част, където ситуацията се усложнява от силни ветрове, предава БТА. Пожарникарите са открили тялото на една от жертвите в изгорена кола близо до Глен Инис. Другата жертва, жена, открита в безсъзнание и със сериозни изгаряния в същия район, е починала в болница. Седем души са в неизвестност в района на пожара край Глен Инис, като властите очакват броят им да се увеличи. тотици хора са били евакуирани от домовете си по крайбрежието на Нов Южен Уелс заради пожарите. Мнозина са прекарали нощта в евакуационни центрове, други са спали в автомобилите си. В щата Куинсланд горят почти 50 пожара. Поне една къща е изгоряла, а 6000 души са били евакуирани от три селища в югоизточната част на щата. Ежегодният сезон на пожарите в Австралия, който достига връх през лятото в Южното полукълбо, тази година започна по-рано след необичайно топлата и суха зима.  ", "date": "2019.11.09", "title": "Адски пожари в Австралия"}
{"url": "https://www.monitor.bg:443/bg/a/view/bum-v-prodajbite-na-muzikalni-cd-ta-u-nas-temata-180349", "text": "За разлика от постоянната негативна тенденция на световния пазар, българинът започва бавно, но сигурно да възвръща интереса си към музиката на физически носител, било то диск или плоча.  С 13,87% повече физически бройки са продадени за първото полугодие на тази година по данни от продуцентските компании, членуващи в Българската асоциация на музикалните продуценти (БАМП), в сравнение със същия период на миналата година. Всъщност точно 2018-а слага началото на като първа отчита ръст в продадените бройки от 6,76% спрямо 2017 година. Тези обнадеждаващи резултати обаче съвсем не означават, че родните музиканти и продуценти рязко са забогатели от продажби на албуми. Напротив, процентът на приходите им съвсем не е равен на големия процент увеличение на продадените дискове, винили и други физически носители. За месеците от януари до юни включително ръстът е с 5,88% - почти същият като през 2018-а, когато монетизирането на продажбите е било с увеличение от 10,10% за цялата година. По прогнозни данни от БАМП общият ръст на пазара (калкулира се автоматично в системата им и показва състоянието на всички компании, не само на компаниите, членуващи в асоциацията) през първото полугодие на 2019 г. е с ръст от 6,89% при продадените бройки и едва 0,70% повишение на приходите от тях. Това е ясен показател, че българинът купува все повече дискове, но цената им е значително по-ниска, затова и приходите не са особено задоволителни. Евтините физически носители на музика обаче са поредният начин да се стимулира родният меломан да се завърне към пазаруването на албуми на физически носител не само с колекционерска стойност, каквато се оказва най-честата причина за покупката на винили например. Не само това обаче мотивира феновете да си купят диск или плоча. Доста по-силен фактор е, че любимите им Досега през 2019 г. нова продукция извадиха Влади Ампов-Графа, който издаде „Страничен наблюдател“, Ицо Хазарта с неговия дългоочакван „Неправилен рап“, джазменът Живко Петров пусна Ten, Веселин Маринов събра „Легенда за любовта”, а след 17 години мълчание Стенли се върна с „Чужди тела“. В лекия жанр се разписаха звездите Преслава („Да гори в любов“), Ивана („Същата и не съвсем\"), Райна („Една на милион\") и Борис Дали („Аз избрах“). И това са заглавията до сега. До края на годината с нови албуми ще се разпишат още примата на българската естрада Лили Иванова, която на 8 декември пуска диска си „Севдана“, малко преди това и джаз дамата Белослава ще зарадва феновете, нова тава обещава и Кирил Маричков, който само преди дни навърши 75 и напълни до горе НДК. Артистите също имат мотивация да се върнат към правене на цели тави. „Правенето на албуми се засилва, защото Ако е добър, той е брилянтна плейлиста. Не е случайно, че когато излезе нов силен албум, почти всички парчета от него са на първите места в класациите на дигиталните платформи и не само. От друга страна албумът винаги ще е актуална форма на изява за артистите, защото на тях им трябва репертоар, с който да излизат на концертите си и на база на който да завъртат цели турнета. В България и не само, в Полша например, през последните две години физическите продажби растат“, отчита и шефът на най-големият лейбъл у нас Virginia Records Станислава Армутлиева. Първи промениха посоката на вятъра обаче музикантите, които напълниха 2018-а с големи заглавия. Мария Илиева събра в диск най-големите си хитове, Любо Киров пусна неговия „Както преди“, Орлин Павлов издаде дебютната си тава „Още малко...“, Б.Т.Р. отсрамиха рок сцената с „Невидими стени“, Михаела Филева се отбеляза сред младите поп изпълнители с „Нова страница“, Хилда Казасян се вдъхнови от класиките на Ела Фицджералд. За звездите на „Пайнер“ 2018 г. не беше чак толкова продуктивна като на поп сцената и с албуми се разписаха само Емануела („Нотариално заверен“), Яница („Изкушение\") и Анелия („Дай ми още“). Големият подем в попа обаче обърна знака пред цифрите и данните сочат, че за 2018 г. ръстът в продадените физически бройки е бил 6,39%, а приходите са скочили с цели 15,37%. Не закъсняха и отличията за родните артисти, като в началото на годината Любо Киров закачи на стената си златен сертификат (дава се при продадени 1000 физически бройки за една година от официалното излизане на албума) за продажбите на „Както преди“ и платинен (за 2000 продадени бройки, пак за година) за сборния му „Знам“ от 2017 г. През юли тази година в БАМП, която е оторизирана от международната IFPI за издаване на сертификатите, е постъпило запитване от компанията Facing the Sun Ltd с искане за получаване на четири и дори пет пъти платинен сертификат за дебютния солов албум на Ицо Хазарта, което означава, че за времето от 18 май - дата на премиерата, до юли той е реализирал между 8000 и 10 000 продадени копия, което се очертава като истински рекорд. От асоциацията очакват декларация за извършените продажби на тавата с финалните данни, за да издадат статуса. За отбелязване е фактът, че до преди няколко години но главоломното сриване на пазара на дискове в световен мащаб и почти пълното преминаване към стрийминг и даунлоуд услуги промени критериите не само в България, но и глобално. В световен мащаб 62% от общия пазар за първото полугодие на 2019 г. е отделен на стрийминг платформите (в САЩ процентът е още по-голям - 80), 9% - на дигиталния даунлоуд, 4% са за винилите и 5% за CD-тата. Командното дишане, на което се поддържа делът на физическите носители, се диктува от възродения интерес на меломаните към плочите, като за пръв път от 1986 г. насам тенденцията е в края на годината да задминат по продажби дисковете. Според RIAA (Recording Industry Association of America – Американската асоциация на звукозаписната индустрия) винилите са заработили 224,1 милиона долара, като са продали 8,6 милиона бройки, а дисковете до юни са инкасирали 247,9 милиона долара за продадени 18,6 милиона броя. Видимо е, че затъването на дисковете идва от същия фактор, който обратно на България поражда интерес – ниската цена (за почти еднакъв приход CD-тата са продали 2 пъти повече бройки в сравнение с плочите). ", "date": "2019.11.09", "title": "Бум в продажбите на музикални CD-та у нас (ТЕМАТА)"}
{"url": "https://www.monitor.bg:443/bg/a/view/boris-djonsyn-posti-do-brekzit-180361", "text": "Британският премиер Борис Джонсън обеща да се откаже от алкохола, докато Брекзит не се случи. Това заяви премиерът при посещението си в болница в Нотингаммшир. Джонсън обяви решението си за въздържание, докато обсъждаше тютюнопушенето и злоупотребата с алкохол в района с медицинския персонал. “Налага се да се откажа от него, докато не приключим Брекзит”, каза той. Въпроси относно неговата трезвеност бяха повдигнати днес сутринта, когато той изнесе реч за „суперсделката“ за Северна Ирландия, по време на която беше сравнен с „неадекватен пиян чичка“. Порталът Метро написа, че, Джонсън е бил забелязан да отпива уиски в дестилерия в Шотландия в четвъртък само ден преди да даде обещание да спре да пие. Новото обещание на Джонсън идва след неговия неуспех да спази предишното си обещание „направи или умри“ за изтеглянето на Великобритания от Европейския съюз до 31 октомври. В момента той води кампания за предсрочни избори на 12 декември. Джонсън се надява да разклати парламентарната аритметика с получаване на мнозинство в парламента и да изведе Великобритания от ЕС въз основа на сключената от него сделка. Ако Джонсън спечели мнозинство, това значително ще подобри шансовете за гласуване на споразумението.", "date": "2019.11.09", "title": "Борис Джонсън пости до Брекзит"}
{"url": "https://www.monitor.bg:443/bg/a/view/neverojatno-no-fakt-jenite-sa-po-dobri-shofiori-180300", "text": "Жените не само са по-добри шофьори от мъжете, но са и по-надеждни, пише в. \"Дейли стар\", позовавайки се на резултатите от проучване, направено във Великобритания. Представителите на силния пол вероятно ще възроптаят срещу твърдението, но срещу статистиката не се спори. Проучването, направено по поръчка на Confused, сочи, че от 539 000 нарушенията по пътищата в Англия и Уелс миналата година, внушителните 79 процента са допуснати от мъже. Близо една четвърт от тях са свързани с превишена скорост, като жените са виновни едва в седем процента от случаите.  Резултатите показват още, че двойно повече мъже, отколкото жени, предявяват искове за автомобилна застраховка.  Въпреки че проучването \"нарочва\" представителите на силния пол за по-лоши водачи на МПС, жените изостават, когато се касае за шофьорските изпити.  Миналата година 1,6 милиона души в Англия и Уелс са се явили на изпити за придобиване на шофьорска книжка. От тях 55 на сто са се провалили, като жените са 31 процента, а мъжете - 24 процента. От първия път книжка са взели 9 процента от представителките на нежния пол и 11 процента от мъжете.", "date": "2019.11.09", "title": "Невероятно, но факт: Жените са по-добри шофьори "}
{"url": "https://www.monitor.bg:443/bg/a/view/mudis-svali-rejtinga-na-velikobritanija-zaradi-brekzit-180357", "text": "Рейтинговата агенция Moody's ревизира прогнозата за суверенния рейтинг на Обединеното кралство, като я понижи от \"стабилна\" до \"отрицателна\". Това се посочва в съобщение, публикувано на официалния уебсайт на агенцията. Агенцията отбелязва, че решението за понижаване на прогнозата е взето във връзка с \"отслабването на институциите, което доведе до сериозни проблеми във връзка с Брекзит\". В същото време самата оценка се утвърждава при \"Aa2\". \"Кредитният рейтинг на британското правителство се подкрепя от широка, гъвкава и конкурентна икономика\", каза Moody's. Обединеното кралство трябваше да напусне ЕС на 29 март 2019 г., тоест две години след като представи писмено известие за оттегляне от общността. Депутатите от парламента обаче три пъти отхвърлиха проектоспоразумението за условията на Брекзит, постигнато от Брюксел и правителството, водено от премиера Тереза ​​Мей. В резултат на това ЕС се съгласи да отложи Брекзит, първо за април или май, след това за 31 октомври, а Мей беше принудена да подаде оставка, като не успя да прекъсне задънената улица. Борис Джонсън, който я замени, настоя страната да напусне ЕС на 31 октомври със или без сделка, но поради закон, приет от парламента, на 19 октомври беше принуден да изпрати искане до Европейския съвет за ново спиране на Брекзит - до 31 януари 2020 г. Ръководителят на Европейския съвет Доналд Туск обяви, че Брюксел е готов да предостави на Лондон третото поред отлагане, с което Джонсън се съгласи. След това премиерът насрочи парламентарни избори в началото на декември, за да се опита да прекъсне процеса на безизходица.", "date": "2019.11.09", "title": "Мудис свали рейтинга на Великобритания заради Брекзит"}
{"url": "https://www.monitor.bg:443/bg/a/view/borisov-v-syrbija-shte-prisystva-na-otkrivaneto-na-magistralata-do-nish-180359", "text": "Министър-председателят Бойко Борисов ще участва в официалното откриване на новоизградения участък от автомагистралата от българската граница до град Ниш, Сърбия, съобщиха от Министерски съвет. Трасето е част от Общоевропейския транспортен коридор - 10. На церемонията премиерът Бойко Борисов ще бъде придружаван от министъра на транспорта, информационните технологии и съобщенията Росен Желязков, добавят от Министерски съвет. С пускането на новия участък приключва процесът по изграждането на автомагистралния път от Белград до българската граница. Общоевропейският транспортен коридор - 10 осигурява пътна, железопътна и дигитална свързаност между България и Сърбия. На територията на България Коридор 10 продължава чрез основната пътна артерия I-8, която включва изграждащите се участъци - от ГКПП \"Калотина\" до Драгоман /14,5 км/ и от Драгоман до Сливница /16,98 км/. Предвижда се строителните дейности да завършат в края на 2021 г, добавят още от Министерски съвет. Премиерът Борисов е поканен на събитието от президента на Сърбия Александър Вучич.", "date": "2019.11.09", "title": "Борисов в Сърбия - ще присъства на откриването на магистралата до Ниш"}
{"url": "https://www.monitor.bg:443/bg/a/view/moldovec-trafikant-na-hora-ostava-v-aresta-180364", "text": "32-годишен молдовски гражданин е задържан с постоянна мярка от съда в Елхово по искани на прокуратурата след като е бил спипан при опит да преведе емигранти с бус през ГКПП Лесово. Микробусът „Мерцедес“, каран от Константин Топал е бил засечен на ГКП Лесово на 3 ноември, при щателната митническа проверка и прегледа на охранителните камери станало ясно, че с него пътуват петима иракчани : две непълнолетни момчета и трима мъже. Молдовецът е минавал многократно през България, показали справките, но до сега не е бил хващан с незаконен товар. Преди да бъдат задържани иракчаните успели да изхвърлят личните си документи,според запознати имало още един автомобил , който обаче е бил празен.Първоначално Топал е бил задържан за 72 часа, разследващите са очаквали опитът за незаконен превоз на емигранти по този канал да бъде повторен. Според наблюдаващия прокурор, налице е обосновано предположение за това, че Константин Топал е извършил престъплението, в което е обвинен, както и че има вероятност той да се укрие, тъй като няма постоянен адрес в България. Определението на Районен съд – Елхово може да бъде обжалвано пред Окръжен съд – Ямбол.  Местни жители коментират, че през последните седмици има активизиране на опитите за нелегално влизане на бежанци през границата с Република Турция.", "date": "2019.11.09", "title": "Молдовец, трафикант на хора, остава в ареста "}
{"url": "https://www.monitor.bg:443/bg/a/view/policijata-v-plovdiv-demonstrira-tehnika-bojni-umenija-i-obucheni-kucheta-180356", "text": "Служители на реда отбелязват професионалния празник на българската полиция – Архангеловден, с демонстрация на техника, бойни умения и обучени кучета в Пловдив. Демонстрацията ще бъде днес от 11 часа на паркинга пред спортна зала „Чайка“ на бул. „Копривщица“ в Пловдив. Жителите и гостите на града ще станат свидетели на различни техники за лична защита и умения за задържане на нарушители на обществения ред, които служителите от сектор „Специализирани полицейски сили“ владеят. По време на събитието ще бъде представено оборудването и специализираните моторни превозни средства, с помощта на които униформените работят, за да гарантират сигурността на хората. Със своята дисциплина, изпълнителност и специфични способности ще се изявят и полицейските кучета, заедно с техните водачи. Накрая децата ще могат да се качат в служебните микробуси и мотоциклети и да изпробват предпазни щит и шлем. Снимки Авторът архив", "date": "2019.11.09", "title": "Полицията в Пловдив демонстрира техника, бойни умения и обучени кучета"}
{"url": "https://www.monitor.bg:443/bg/a/view/proekti-za-26-mln-evro-se-izpylnjavat-ot-bylgarija-i-syrbija-180363", "text": "Фонд за малки проекти се предвижда да подпомага малки и средни предприятия в граничните области на България и Сърбия през новия програмен период 2021-2027 г. Финансирането ще е по Програма за трансгранично сътрудничество Interreg - ИПП България – Сърбия 2021-2027, която се очаква да бъде одобрена до края на следващата година. Това стана ясно на първото заседание на Съвместната работна група за разработване на бъдещата програма. Форумът бе председателстван от заместник-министъра на регионалното развитие и благоустройството Деница Николова и Михаѝло Дашич - помощник-министър по европейската интеграция на Република Сърбия. До 1 декември пътуването по магистралата от Ниш ще е безплатно.  Малките и средни предприятия ще могат да получават безвъзмездно средства по проекти до 100 000 евро при облекчени процедури за подпомагане и модернизиране на производството, повишаване на капацитета и достигане на нови пазари, повишаване на конкурентноспособността и др. Целта е да се подкрепи икономическото развитие и потенциал на регионите чрез насърчаване на бизнеса. 30% от бюджета на програмата в следващия период може да бъде насочен към реализирането на голям стратегически проект между двете държави, стана ясно още по време на срещата. Целта е по този начин да се постигне по-голям ефект от инвестициите. Очаква се да се финансират проекти чрез възможностите на тематична цел 5 - Европа близо до жителите. Запазва се териториалният обхват, като от българска страна това са областите Видин, Монтана, Враца, София област, Перник и Кюстендил, а от сръбска - Бор, Зайчар, Нишава, Топлица, Пирот, Ябланица и Пчиня. Предвиждат се гъвкави възможности за функционални зони. Зам.-министър Николова отбеляза, че програмата ще работи за намаляване на междурегионалните и вътрешнорегионалните дисбаланси и увеличаване на икономическата активност. „За тази цел са необходими стъпки в посока на деконцентрация в управлението на регионално ниво. Засилването на ролята на регионалните съвети за развитие и активното им участие в стратегическото планиране и координацията на регионалното развитие, както и на етап изпълнение на програмите, ще допринесе за по-тясното им обвързване с нуждите на регионите. Ето защо предвиждаме делегиране на повече правомощия при вземане на решения на регионално ниво за проектите, които ще бъдат финансирани чрез интегриран стратегически подход, обхващащ много по-голяма част от програмната територия, които да имат по-голямо икономическо въздействие и могат да решат комплексно специфични нужди в различни територии от двете страни на границата“, каза Николова. Фокусът в бъдещата програма ще бъдат интегрираните проекти, с комплексен подход, чието изпълнение включва по-голям обем инвестиционни дейности и в подходяща комбинация с „меки мерки“. Така проектите ще са тясно ориентирани към специфичните нужди на съответните региони, за да бъдат по-близо до хората, да носят икономически ефект за териториите, да увеличават стандарта на живот на населението и с подкрепата на бъдещо европейско финансиране да дадат основен тласък в развитието на трансграничния регион.  В рамките на заседанието на съвместния комитет за наблюдение по Програмата за трансгранично сътрудничество стана ясно, че тя се изпълнява успешно. Към днешна дата се реализират проекти в размер на близо 26 млн. евро. Приключило е изпълнението на 36 от общо 39 проекта, финансирани по първата покана за близо 18,5 млн. евро. По втората покана са сключени 28 договора на обща стойност от почти 7,45 млн. евро. Към момента е спестен ресурс от 4 млн. евро, които ще бъдат разпределени за изпълнението на допълнителни проекти с фокус в инвестициите за околна среда. С най-много реализирани проекти се отличават сръбските общини Ниш и Зайчар и община Монтана от българска страна.", "date": "2019.11.09", "title": "Проекти за 26 млн. евро се изпълняват от България и Сърбия"}
{"url": "https://www.monitor.bg:443/bg/a/view/novoto-peugeot-2008-trygva-na-tok-benzin-ili-dizel-180355", "text": "Новият компактен френски SUV - Peugeot 2008, предстои да бъде лансиран в края на годината и ще се предлага в гама от четири нива на оборудване - Active, Allure, GT Line и GT, налични за всички версии. Производството на второто поколение на модела с глобално призвание ще се осъществява в завода на Peugeot във Виго, Испания за Европа и Ухан за Китай. Новото Peugeot 2008 е базирано на новата ефективна модулна платформа CMP и ще предлага свободата на избор на три типа задвижване според нуждите и начина на използване – изцяло електрически, бензинов или дизелов. За шофиране по собствен избор новият SUV предлага селектор за режима на шофиране според версията - Eco, Normal и Sport. За още по-далечни пътувания, опционалният режим Grip Control ще бъде свързан с функцията „Помощ при движение по наклон”, за да контролира идеално и безопасно автомобила и неговата траектория по стръмни склонове. С цел контролиран въздушен поток и оптимизиран коефициент на челно съпротивление, всички версии на задвижване получават управляеми отвори за входящ въздух, джанти с насочен въздушен поток и дори аеродинамична долна част на каросерията. Дизайнът на новото Peugeot 2008 впечатлява с мощен и отличителен стил, който го прави обект на желание. Балансираните линии и общите пропорции с вертикално предно стъкло прави предният капак по-хоризонтален и създава силна каросерия. Над решетката е релефният преден капак, а светодиодните дневни светлини избледняват под предните фарове, за да се появят отново отдолу. Солидният външен вид е подсилено от големите 18-инчови колела, които идеално изпълват колесните арките. По-високо качество и елегантност създават черната облицовка на тавана в два тона. Задната част е атлетична, с висока средна линия и съдържа светлини, свързани от черна лента и двоен ауспух. Предните фарове използват LED технология при всички нива на оборудване. Освен обичайните цветове се предлагат отличителни и свежи екстериорни нюанси, за да добавят още повече цвят към стила на 2008. В интериора на новото Peugeot 2008 е интегриран характерният за марката i-Cockpit, който сега е още по-технологичен, като предлага висока ергономичност с компактен волан, голям сензорен екран и триизмерно бордно табло на нивото на очите. Новият сензорен екран може да бъде до 10-инчов според версията и се контролира чрез сензорни бутони, разположени до лостчетата за превключване. Освен за зрението, е положена грижа и за осезанието, с употребата на изтънчени и приятни материали като алкантара или кожа напа. Панелите на вратите и на бордното табло имитиран карбон, докато управлението на автоматичната трансмисия е изцяло електрическо и позволява лесна и интуитивна работа. То е допълнено от лостчета на волана, от които водачът може да сменя сам предавките, когато е необходимо. Цветовете и материалите в интериора на Peugeot 2008 са внимателно подбрани, като умело са комбинирани благородни материали и оригинални нюанси, изящната дискретна декорация на бордното табло. Уютният интериор е украсен с ярки декорации в 8 цвята при версиите GT Line и GT, които могат да бъдат избирани от сензорния екран. Свободното пространство при задните седалки дава повече простор. Дължината от 4,30 метра и междуосието от 2,60 метра осигуряват обем на багажника от 434 литра, без значение от двигателя, включително и при изцяло електрическата версия. Според версиите модулността се регулира от пода с две позиции, който осигурява равна основа, когато се сгъне задната седалка. В салона са предвидени нови дискретни места за съхранение на ценни вещи. В съответствие с най-новите стандарти Euro 6, двигателите с вътрешно горене са оборудвани с най-новите технологични постижения на Peugeot и всички са оборудвани със система Stop&Start и филтър за твърди частици. За още по-голяма лекота и комфорт при шофиране някои от тези двигатели могат да бъдат свързани с най-новата 8-степенна автоматична скоростна кутия. Бензиновите мотори са структурирани около 3-цилиндровия 1,2-литров двигател и придържане към стандарта Euro 6d. Те са с мощност от 100 до 155 к.с. За дизеловите двигатели предложението е 4-цилиндровият 1,5-литров двигател BlueHDi 102 и BlueHDi 130. Някои двигатели ще бъдат адаптирани към пазарите, където регламентите за избягване на замърсяването и за качеството на горивото са специфични. Новото Peugeot 2008 е първият електрически SUV на марката, който прави възможно постигането на удоволствие от шофирането на ток. С новото изцяло електрическо задвижване, водачът ще се наслади на самоуверени възможности в пълна тишина на работа и без вибрации. Това удоволствие е придружено от свободата на придвижване в градските центрове и дори в зелените зони с ограничен трафик. Двигателят с мощност 136 к.с. и незабавно постигане на въртящ момент от 260 Нм осигурява лесно ежедневие във всички ситуации. Батерията с висок капацитет от 50 кВтч осигурява автономен пробег до 310 км съгласно новия стандарт WLTP. Тази батерия има гаранция 8 години или 160 000 км за 70% от своя заряден капацитет. Новото изцяло електрическо Peugeot e-2008 осигурява удоволствие на пътя и зад волана, сравнимо с това при бензиновите и дизеловите версии. Задвижващите оси са адаптирани и разпределението на теглото е оптимално. Времето на зареждане зависи от наличната мощност. За пълно зареждане от контакт с предоставения заряден кабел са необходими 16 часа, за пълно зареждане с трифазна 11 кВт или еднофазна 7,4 кВт са необходими между 5:15 часа и 8 часа, а за възстановяване на 80% от батерията със 100 кВт обществени зарядни станции са нужни едва 30 минути. Температурната регулация на батерията прави възможно използването и на такива зарядни станции. За най-високо ниво на температурен комфорт е разработено специално оборудване с нагряващ резистор, осигуряван от задвижващата батерия, който създава отопление на купето и автоматично регулиране на температурата в купето за гарантиране на ниво на комфорт, еквивалентно на това във версиите с двигатели с вътрешно горене. Новото Peugeot 2008 ще бъде оборудвано с най-модерните и иновативни системи в помощ на водача, заимствани от по-луксозни сегменти. Кросоувърът предлага пакет Drive Assist, който комбинира системата за предотвратяване на напускането на лентата, свързана с позициониране в лентата, което прави възможно да изберете своята позиция на пътното платно и адаптивен автопилот с функция Stop&Go с автоматичната скоростна кутия. В пакета има още система за помощ при паркиране, която автоматично управлява волана при влизане и излизане от паркомясто, само с 60 см разстояние между паркираните автомобили. Новото поколение система за автоматично аварийно спиране отчита пешеходци и колоездачи, през деня и нощта, при скорости от 5 км/ч до 140 км/ч.", "date": "2019.11.09", "title": "Новото Peugeot 2008 тръгва на ток, бензин или дизел"}
{"url": "https://www.monitor.bg:443/bg/a/view/misterija-s-namushkanija-snoshti-v-iztok-ne-e-jasna-prichinata-za-napadenieto-180365", "text": "50-годишният мъж Искрен Цонев, хоспитализиран снощи в УМБАЛ „Св.Анна” в София с множество прободни рани, все още е в много тежко състояние, с опасност за живота. Оказа се, че е с черепно-мозъчна травма. „Загубил е над 1 литър кръв. Освен порезните рани има пневмотроакс и множество контузни рани, включително на главата. Още снощи екип ръководен от д-р Ивайло Григоров от Клиника по хирургия на УМБАЛ „Св.Анна” е оперирал пострадалия. Допълнително усложнение за лекарите е, че пациентът е рядка кръвна група – В отрицателна”, уточниха от болницата. Цонев е собственик на верига чейндж бюра. Той беше нападнат вчера вечерта между първия и втория етаж на блок в столичния квартал „Изток”. Според свидетели, нападателите са били яки момчета. Има няколко прободни рани в корема. Свидетели са видели двама души да бягат. Извършителите се издирват. Според разследващите става дума за разчистване на сметки.", "date": "2019.11.09", "title": "Намушканият снощи в \"Изток\" е и с мозъчна травма, собственик е на чейндж бюра (ОБНОВЕНА)"}
{"url": "https://www.monitor.bg:443/bg/a/view/otec-stefan-stefanov-demokracijata-ne-idva-nagotovo-tja-idva-s-borba-180344", "text": "Не бива да се отричаме от свободата, защото това осакатява нашата душа отвътре, казва в интервю за \"Монитор\" едно от лицата на демократичните промени в Русе - Три десетилетия са сериозен период, тогава бях млад - на 37 години. Събитията ни свариха неподготвени, но в същото време случилото се на 10 ноември ентусиазира повечето хора в България. Тогава още не знаехме, че това е вътрешнопартиен преврат, но не си и задавахме такива въпроси, просто бяхме удовлетворени от случилото се. В СССР перестройката беше започнала няколко години по-рано. Следяхме събитията там, очаквахме да се случи нещо и тук, но то не се случваше. И когато стана, го посрещнахме с голяма радост и надежда. Малко след 10 ноември се създаде Съюзът на демократичните сили (СДС) от няколко организации. И тук, в Русе, се основа СДС. Помня, бяхме се събрали в Клуба на дейците на културата. Последваха митинги, събрания, на които дискутирахме, пишехме декларации по всички актуални поводи. И така, без да имаме някакъв опит, без да имаме някаква яснота, стремежът ни беше да излезем от това общество на липса на свобода и на тоталитарни ограничения във всичко. А последните години бяха и години на лишения, на празни магазини, дори на фона на това, което вече ставаше в СССР. Там беше се появила свободната преса, а тук нямаше трибуна дори за една свободна дума. Всичко това беше нашият двигател. Впоследствие научихме, че станалото е вътрешнопартиен преврат и си обяснихме нещата. След като толкова години сме били сателит на СССР, а там вече бяха започнали промени, тук Тодор Живков държеше цялата власт и стопираше всички подобни процеси. Само дето не можеше да забрани съветските издания. Спомням си, че през последните година на комунизма се бях абонирал за всички големи съветски литературни списания, където започнаха да излизат романите на дисидентите, за вестници, за други списания. И като следяхме какво става там, беше ясно, че тук също трябваше да се случат тези промени. После си обяснихме, че този вътрешнопартиен преврат е за съгласуване на българската политика със съветската, като целта е била да се преустрои социализмът и да се отстранят онези най-крайни форми на репресии - арести за всяка свободна дума, за всяко свободно мнение, а не да се променя въобще социалистическото устройство на държавата. Неслучайно думата гласност стана нарицателно за тези промени, а тук имаше пълна липса на гласност. Та това е била явно целта на преврата на 10 ноември. Но енергията на обществото се отприщи, както се казва, духът беше пуснат от бутилката и не можеше да бъде върнат обратно. И нещо друго искам да кажа по мое наблюдение. На самите извършители, тоест на комунистите, им се услади вкусът на капитализма повече, отколкото на социализма. Те бяха облагодетелствани най-много от промените, защото голяма част от тях получиха пари наготово от задкулисни сделки и така станаха назначените капиталисти. - През комунизма църквата беше една от най-подтисканите. През първите години след 9 септември 1944-а репресиите над духовници са ужасно тежки и тогава църквата е дала много жертви. Най-голямото престъпление в Русе бе събарянето на обичания храм „Всех святих“. Впоследствие нещата придобиха една по-завоалирана форма, но църквата беше елиминирана от обществения живот. През Възраждането, преди Освобождението и десетилетия след него тя е била лидер на духовните и обществените промени в държавата, докато през комунизма беше притисната в ъгъла и ми се струва, че беше съвсем естествено да потърсим средства и начини за възвръщане на мястото й, както е във всички нормални демократични общества в света. Това беше мотивацията и така започна. За съжаление днес, през ретроспективния поглед, бих казал, че църквата не успя да извоюва своето полагащо й се място като авторитет в живота на нашето общество. Защо? Защото се случиха много грешки, а и защото бяхме неподготвени. Когато бяха отворени досиетата и разсекретени много документи, видяхме, че църквата е била направена като част от тоталитарната система. Тя именно затова е тоталитарна, защото овладява всичко - така е при комунизма, така е при националсоциализма, при фашизма. Всичко това, може би, е лишило църквата от онази енергия, която е имала през Възрожденския период. - За съжаление, ако трябва да дам една самооценка, както споменах, промените тръгнаха в друга посока. Спомняме си тези силови групировки, които се появиха точно по това време - ВИС, СИК, множеството убийства на криминални личности от подземния свят. Обществото тръгна в една посока, ако можем да говорим за посока търсенето на начини за забогатяване през глава на тези именно хора от подземния свят, на сивата икономика, на приватизацията, която само симулираше пазарна. И някак си всичко духовно остана на заден план. Духовните ценности се оказаха ненужни на нашето общество. Ние не успяхме да предложим в дневния ред тези ценности да заемат своето място - не като натрапени, а като необходими и търсени. И моята роля в Народното събрание се изразяваше в тази посока – имам внесени десетки предложения за промени в някои закони. Като председател на Комисията за жалби и петиции в 36-ото Народно събрание съм се занимавал с много лични проблеми на хора, които изпращаха писма, а те бяха стотици на ден, и съм се опитвал да помагам. Но това е една нищожна част от всичко, което можеше и трябваше да се случи, а именно да бъде изградено едно духовно и справедливо общество. - Настъпиха постепенно и паралелно с всичко, което се случва, като например когато беше съставено с подмолни средства правителството на Любен Беров, когато почна именно криминализирането на държавата, икономиката на цялото общество. После – когато последва финансовият колапс по времето на Жан Виденов – всичко това бяха години на големи разочарования. Но от друга страна, никога не съм имал двоумение, че свободното общество с всичките проблеми, които го съпътстват, е по-добро от комунистическия тоталитаризъм. - СДС влезе във властта като силна партия. Впоследствие се разцепи, образува се ДСБ, и така постепенно престана да бъде фактор в обществото. Паралелно с това се случваше и спад на обществената енергия, която в началото беше огромна, но за съжаление, пропиляна. На мен ми се струва, че обществото оттегли своята подкрепа от СДС не заради извършените реформи, а заради недостатъчното и неистински реформи. Защото с онази обществена енергия можеха да бъдат осъществени действително кардинални реформи, което не се случи. Промените някак си се случваха твърде бавно и неориентирано. - Грешката беше в нас. Демокрация е политически термин, политическо понятие. Демокрацията изисква етика. Ако ти използваш свободата да ругаеш, да крадеш, ако не се научиш на самоконтрол, на уважение към закона, това не е демокрация. Така че когато човек няма вътрешен самоконтрол, много лесно свободата се извращава в слободия. Това е основно нашата грешка. И се надявам, че следващите поколения ще направят по-добро това, което ние наричаме неосъществени мечти, и един ден все пак ще имаме истинско демократично и свободно общество. Пак казвам, няма по-голяма ценност от свободата, защото тя носи вътрешно удовлетворение. Не бива да се отричаме от нея, защото това осакатява нашата душа отвътре. - Не искам да си помисля какво би било обществото, ако днес продължавахме да живеем в комунизма. Колкото и разочарования да са съпътствали промените, всичко е много по-добро от това, което беше до 10 ноември, защото за мен най-голямата ценност е свободата. Демокрацията не е нещо, което идва наготово. Спомням си едни думи на Роналд Рейгън, че свободата не е никога на повече от едно поколение от изчезване. Демокрацията се е изграждала дълго и е минавала през множество трудности, проблеми, препятствия. Тя не идва наготово, не идва лесно, идва с борба, но ние някак си сме склонни бързо да се отчайваме, не сме способни да следваме цел. Най-важното е, че имаме свобода да грешим и да поправяме грешките си, а не ни се спуска всичко като партийни директиви отгоре, които ни казват какво трябва да се прави. Свободата е най-висша ценност. Роден е през 1952 г. в Русе Средното му образование е по специалността „Навигация“ в Корабния техникум в родния град Завършва Духовната академия в София Вече 40 години е свещеник От ръкополагането до сега служи в една и съща църква - „Свети Николай“ Председател на СДС в града през 1991 г. Депутат в 36-ото и 37-ото Народно събрание", "date": "2019.11.09", "title": " Отец Стефан Стефанов: Демокрацията не идва наготово, тя идва с борба"}
{"url": "https://www.monitor.bg:443/bg/a/view/ochakva-ni-slyncheva-i-topla-noemvrijska-sybota-180301", "text": "Днес, през по-голямата част от деня, ще бъде предимно слънчево. Сутринта на места в низините и котловините ще има ниска слоеста облачност или мъгла. През деня ще се появи разкъсана висока облачност. Ще духа слаб, в Източна България и планинските райони - до умерен юг-югозападен вятър. Максималните температури ще са между 19 и 24 градуса, по-ниски в крайните северозападни райони. Над Черноморието ще е предимно слънчево. Ще духа до умерен юг-югозападен вятър. Максималните температури на въздуха ще са между 20 и 24 градуса. Температурата на морската вода е 17 градуса, по-ниска е на север от н. Калиакра. Вълнението на морето ще е 2 бала. Над планините облачността ще е променлива, почти без валеж. Ще духа до умерен, по високите и открити части и временно силен югозападен вятър. Максимална температура на височина 1200 метра около 14, на 2000 метра - около 8 градуса. В неделя през страната ще премине атмосферно смущение. Облачността от запад ще се увеличи и на места в Западна и Централна България ще превали дъжд, над 2000 м - сняг. В Източна България ще остане с до умерен южен вятър и по-топло, с температури до 22-24 градуса, в останалата част от страната, където вятърът временно ще се обърне от запад-северозапад, максималните ще бъдат между 15 и 20 градуса. В южните райони на Рило-Родопската област са възможни по-съществени количества на валежа, както и гръмотевици. В понеделник температурите още малко ще се понижат и преобладаващите максимални ще са между 16 и 21 градуса. Минималните ще бъдат: в по-голямата част от Западна България между 4 и 10 градуса, на изток между 12 и 16 градуса. Облачността ще бъде предимно висока и средна, сутринта в низините на Източна България - значителна ниска. Вятърът - от изток-югоизток.", "date": "2019.11.09", "title": "Очаква ни слънчева и топла ноемврийска събота"}
{"url": "https://www.monitor.bg:443/bg/a/view/skulptur-sruti-berlinskata-stena-180381", "text": "Френският скулптор Патрик Роже, който работи с шоколад, отбеляза 30-годишнината от падането на Берлинската стена, като разби с чук нейно шоколадово копие в Париж, предаде Асошиейтед прес. Отронените парчета от лакомството сладкарят раздаде на аплодиращите го парижани. Патрик Роже довери, че е било прекрасно преживяване да сподели \"вкуса, ценностите и частица от вятъра на свободата\" със своите съграждани. Точно както берлинчани откъртваха парчета от бетонното съоръжение преди три десетилетия, така Роже и неговите помощници пробиха дупка с чукове в творението си от шоколад. Тяхното сладкарско изделие беше изготвено от 200 килограма шоколад, като в стената бяха гравирани думите \"свобода\" на немски и \"Аз съм берлинчанин\" на английски език. Акцията се проведе пред магазина за шоколадови изделия на Патрик Роже в Париж.", "date": "2019.11.09", "title": "Скулптор срути Берлинската стена"}
{"url": "https://www.monitor.bg:443/bg/a/view/tervel-pulev-nokautira-germanec-180360", "text": "Тервел Пулев постигна 14-а поредна победа на професионалния ринг, след като нокаутира германеца Кай Курзава на галавечер в Бергиш Гладбах, Германия. Пулев свали съперника си още в първия рунд, след като два пъти го прати на пода с тежки удари и реферът беше принуден да прекрати двубоя. Пулев, който е носител на титлата на Европейския боксов съвет (EBU), е непобеден на професионалния ринг. Срещата му с Курзава се проведе в полутежка категория в осем рунда. Съперникът на Пулев, който е на 42 години, записа 47-и двубой на професионалниг ринг, като записа своята девета загуба. За шести път Курзава беше нокаутиран в своята кариера. За Пулев това беше първи мач от март насам, когато той победи американеца Мич Уилямс на галавечер в Коста Меса, Калифорния. Тогава по-малкият от двамата братя Пулеви счупи своята ръка. Тогава българският боксьор игра пълни шест рунда срещу американския си съперник. Пулев вече има 12 нокаута в своята кариера, като преди двубоя изрази желание да продължава да се развива и да се бие за по-престижни пояси.", "date": "2019.11.09", "title": "Тервел Пулев нокаутира германец"}
