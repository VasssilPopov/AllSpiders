{"url": "https://www.monitor.bg:443/bg/a/view/lovec-prostrelja-nelepo-40-godishen-svoj-kolega-153081", "text": "40 годишен ловец е бил прострелян в главата и гърдите днес. Сигналът е получен сигнал след 15 часа за инцидент по време на лов в гориста местност над с.Златолист, близо до Катунци. 40-годишен ловец от с.Петрово е прострелян в областта на главата и гърдите. Пострадалият Кръстьо Неделчев е настанен в санданската болница в тежко състояние с опасност за живота. Лекарите се борят за живота му. Пострадалият работи като горски надзирател в село Петрово. Разследващи полицаи  разпитват другите ловджии от дружинката, свидетели на инцидента. Работата по изясняване на всички факти и обстоятелства по случая продължава.", "date": "2018.12.26", "title": "Ловец простреля нелепо 40-годишен свой колега(Обновена)"}
{"url": "https://www.monitor.bg:443/bg/a/view/narodopsihologija-na-pijanija-kelesh-zad-volana-153072", "text": "Алкохолът и любовта вдъхновяват човечеството. За второто трябват минимум двама, но за първото може и сам. Големият американски писател Уилям Сароян казва, че на 16 г. открил мъдростта на пиенето. Когато пиеш сам, навлизаш повече в дълбините на човешката мъдрост, отколкото когато те разсейват с празни приказки и често за едно и също. Освен всичко пиенето е народопсхология, умение и безмилостна константност. Колко ракии изпива бай Тренчо от Сусурлево е почти физична величина, достатъчна да запази интелектуалния му облик, доброто здраве и палавото настроение. Една повече или по-малко просто развалят крайния резултат. Изненадващо е, че тази константност съществува и при заловените пияни шофьори през годината. Каквито и мерки да предприема пътната полиция, каквито радари и дрегери да внася, оказва се, че тази цифра варира около 13-18 000 годишно. Рекордът е през 2009 г. когато са хванати 24 000 пияни шофьори зад волана. Кога малко повече, кога малко по-малко, но са горе-долу толкова. Тези показатели навеждат на мисълта, че не е измислена мярка, която да възпре пиещите. И друго – който кара пил, пак ще кара пил. Може да звучи дивашки, но е така. Нещо като боят на жените у дома. Може да залитаме във всякакви крайни законодателства и глоби, но това не отказва любителите на огнената вода, дори и когато са с автомобил. Това е пак народопсихология – първо автомобилът като мощ, лукс и престиж, и второ – пияният шофьор като голям пич и тарикат. Много е глупаво, но се замислете, че е така. Нищо не плаши пияните тъпанари, дори и смразяващите кадри и статистики. Сега, откровено казано, никой не е успял да откаже човечеството от алкохола. Нито Сухият режим в САЩ, нито реформите на Горбачов в някогашния Съветски съюз. Алкохолът е най-достъпният антидепресант, който обаче много бързо заличава чувството за мярка. А мярката е най-важната в тази консумация. Алкохолът е дал много велики хора на човечеството, но пияните келеши с автомобили не са сред тях и никога няма да бъдат. Ако може някой да им обясни това – например, в просветителски беседи за тъпанари, вероятно би постигнал някакъв частичен успех. Карането пил е някаква национална невменяемост, която трудно може да бъде обяснена. Това е нещо неразривно от националния характер на замогналия се простак, на лигльото, комуто баща му дал 200 лв. със заръката да не ги харчи всичките да пиене, на потиснатия индивид, който се чувства велик само като се насвятка и прищпори колата с 200 км /ч. Пиенето не е детска работа, за него трябва чалъм, хладнокръвие, здрав разум и стабилна ръка. А не да те прибират майка ти и баща ти след големия резил от „Пирогов“. Песимистично звучи, но възможностите да се спрат пияните шофьори и броят им да бъде ограничен опират до нелицеприятни законови мерки, недопустими в наше време. И повярвайте, животът ви няма да стане по-хубав, ако се размажете на пътя с колата. Да пиеш с талант, значи просто да си признат голям талант, а не цървул с комплекси. Само големите умове могат да си признаят ползите от флирта им с алкохола. Или както е казал един от големите литературни таланти на XX век Ърнест Хемингуей „Пия, за да направя другите хора интересни“. Малцина може да разчитат на такова умение. А и все пак Хемингуей ги прави интересни, нали?", "date": "2018.12.26", "title": "Народопсихология на пияния келеш зад волана "}
{"url": "https://www.monitor.bg:443/bg/a/view/bez-stres-v-ofisa-nosete-domashni-lubimci-i-cvetja-153077", "text": "Повече домашни любимци и растения в офиса, за да се намали нивото на стрес и напрежение. Това препоръчва британското издание „Гардиън“. Целта е работодателите да спестят средства, а служителите все пак да останат доволни и да се трудят в среда, която не ги натоварва излишно. „Стресът се получава в резултат от ума ни, който подготвя тялото за реакция на някаква заплаха – в днешно време прекарваме много време в това да се притесняваме за нещо, което не се е случило“, коментира създателката на коучинг академия Литзи Еслер, цитирана от изданието. По нейни думи това е предпоставка за постоянен стрес, несигурност и напрежение. Затова от „Гардиън“ препоръчват работното ни място да има повече растения и домашни любимци. Алое верата или бамбукът значително спомагат за запазване на спокойствието, а галенето на куче води до образуването на окситоцин (бел. прев. хормон на щастието) в телата ни. Сред другите препоръки е пускането на музика, тъй като е доказано, че тя помага на производителността и я увеличава. Други съвети наблягат на социализацията между служителите, както и на отбелязването на постигнатия успех. „Да отпразнуваш постигната цел е важно“, коментира мениджърът Джилиан Ратрей от шотландската Кралска банка. Не на последно място се нарежда и обособяването на зона за отдих с много възглавници и меки столове.", "date": "2018.12.26", "title": "Без стрес в офиса: носете домашни любимци и цветя "}
{"url": "https://www.monitor.bg:443/bg/a/view/koj-kolko-vze-za-gripen-153078", "text": "Лобито на шведския концерн СААБ силно се активира у нас по Коледа. Причината е, че междуведомствената комисия избра за най-подходящ изтребител за родните ВВС американския Ф-16 Блок 70. Сега Министерският съвет ще предложи на Народното събрание на страната да закупи 8 суперизтребителя. Атаката на лобистите тръгна с пълна сила, след като СААБ опита да облъчи директно обществото с агресивна кампания в медиите. На цели страници във водещи вестници бяха венцеславени качествата на шведския изтребител, макар „Грипен“ никога да не е влизал в бой, за разлика от Ф-16. Изданията на „Телеграф медиа“ - „Телеграф“, „Монитор“ и „Политика“, бяха единствените, които отказаха да участват в тази нечестна кампания и Тя самата пък беше проведена от обслужващата агенция на шведския концерн у нас - „Кук къмюникейшънс“, която работи в повечето държави от Централна и Югоизточна Европа. Миналата събота в предаването „120 минути“ на bTV се стигна до абсурдната ситуация да бъде опровергаван дори и заместник държавният секретар на САЩ Джон Съливан. Седмица по-рано в същото предаване той изрече знаменателната фраза: “Надяваме се българските ВВС да летят на Ф-16 за защита на българския народ. Ф-16 е най-напредналата и модерна оръжейна система“. Под благовидния предлог, че дават право на отговор, на синия екран се появи вицепрезидентът на СААБ. Красимира Стоянова, която е българка, изрече куп небивалици - като например че този тип самолети (бел.р. Ф-16 Блок 70) не съществувал, даже и фабриката я нямало и не бил на въоръжение никъде по света. А вчера псевдосоциологът Андрей Райчев, които действа в дует с партньора си Кънчо Стойчев, пак по bTV заяви, че ако вземем Ф-16, това би било ритуално самоубийство. (За социолога-милионер и Кънчовците - ). Координираната атака срещу Ф-16 от лобито на „Грипен“ беше подета незабавно от сайта „Дневник“ от Фабриката за фалшиви новини на подсъдимия олигарх Иво Прокориев, мина през „Медиапул“, принадлежащ на Стояна Георгиева - нежния глас на Иван Костов, и накрая се появи във „Фрогнюз“ на Огнян Стефанов – агент Академик на ДС. Тази схема повдига завесата как Кънчовците, кръгът “Капитал“ и сайтовете от Фабриката Любопитен детайл е, че от години тези лобита щедро бяха подпомагани с финансиране от „Америка за България“, част от чиито пари идват и от американския данъкоплатец. И с просто око се наблюдава симбиозата между лобитата на политици, социолози и експерти – те са за „Грипен“, за „Турски поток“ през България и за строеж на АЕЦ на „Белене“. Въпреки че бъдещата Втора атомна може да се превърне във втори „Чернобил“ заради сеизмичния район. Класическата схема на дезинформация веднага беше подета от сайтовете на олигархията, а опорните точки - прегърнати от лобистите. Само че сега има една малка подробност. Заради новия закон за изсветляване на медийната собственост и финансирането, изготвен от депутатите от ДПС Делян Пеевски, Йордан Цонев, Хамид Хамид и Велислава Кръстева, медиите от кампанията на СААБ ще трябва да обявят кой колко взе за „Грипен“. Така обществото ще получи макар и частична картина за огромните пари, дадени за реклама, обещавани, а може и раздавани под масата за този лобизъм. Само че никой не обелва дума за средства в кампанията. СААБ попадна във вихъра на гигантски корупционен скандал през пролетта на тази година. В авторски материал международната организация „Уърлд пийс фаундейшън“, занимаваща се с анализи на търговията с оръжие и свързаната с нея корупция, публикува разследване по повод сделките с \"Грипен\" за Чехия и Унгария. Разследването описва фактите около сделките, в резултат от които през 2004 г. Чехия е подписала договор за лизинг за 750 млн. долара за срок от 10 години на 14 самолета \"Грипен\". По подобен начин става сделката и в Унгария, където в последния момент по необясними причини унгарската страна се отказва от Ф-16 за сметка отново на \"Грипен\". Според разследването изборът на \"Грипен\" и от двете правителства е бил повлиян от комисионни в размер на 12,5 млн. евро, платени на политици от двете страни. – австрийски бизнесмен и агент по продажбите на „Грипен“ за Централна Европа. Впоследствие разследване на шведската телевизия SVT вади доказателства, намерени в документи на полицейското разследване, че на представители на унгарския и чешкия политически елит са плащани комисионни. В записки на граф Менсдорф-Пули са открити списъци на получателите, включително текстове като: \"Унгария: 5 получатели, 126 млн шв. крони; Чешка Република: 20 получатели, 735 млн. шв. крони”. Според разследващия екип обвинения в корупция са отправени и от властите на САЩ, като компаниите \"Локхийд\" и \"Боинг\" напускат търга, заявявайки, че условията му не им позволяват да се състезават честно с европейците. Ф-16V Блок 70 е технологично най-напредничавият изтребител четвърто поколение в света. Той е разработен от американската аерокосмическа компания „Локхийд Мартин“ със седалище в Бетезда, щата Мериленд. Производството на най-новата модификация на изпитания боец F-16 се извършва в завода на компанията в Грийнвил, щата Южна Каролина. Най-впечатляващото в Блок 70 е cyпepмoдepнaтa мy paдapнa cиcтeмa, ĸoятo ce бaзиpa нa тexнoлoгии, зaимcтвaни oт изтребителите oт пeтo пoĸoлeниe Ф-22 и Ф-35. Става въпрос за разработения от корпорацията „Нортроп Груман“ радар APG-83 Active Electronically Scanned Array (AESA). Той може дa cлeди нaд 20 цeли eднoвpeмeннo, позволявайĸи на пилотa да вижда пo-яcнo и по-далеч - и във въздуха, и на земята, дopи и пpи лoши мeтeopoлoгични ycлoвия. Обсегът му срещу наземни цели е над 160 морски мили. Блaгoдapeниe нa този радар изтpeбитeлят бeзпpoблeмнo вoди битĸa пapaлeлнo c въздyшни и нaзeмни пpoтивници. Зa paзлиĸa oт пpeдшecтвeницитe cи новият Ф-16V Блок 70 paзпoлaгa c eдинeн бopдoви ĸoмпютъp c виcoĸa пpoизвoдитeлнocт, ĸoйтo гapaнтиpa мнoгo пo-дoбpи изчиcлитeлни cпocoбнocти нa aвиaциoннитe и opъжeйнитe мy cиcтeми, ĸaĸтo и \"cнaйпepиcтĸa\" тoчнocт нa пoпaдeниятa. Бoйният caмoлeт e oбopyдвaн c дocтa бoгaтo въopъжeниe, тaĸa чe дa e пoдxoдящ зa битĸa cpeщy вcяĸaĸви пpoтивници. Ф-16 Блок 70 нocи paĸeти въздyx-въздyx, въздyx-зeмя, пpoтивoĸopaбни и тaĸтичecĸи paĸeти, бoмби c лaзepнo нacoчвaнe и дp.", "date": "2018.12.26", "title": " Кой колко взе за „Грипен“?"}
{"url": "https://www.monitor.bg:443/bg/a/view/lekuvat-ni-60-godishni-djipita-153075", "text": "Съсловието на общопрактикуващите лекари застарява. Средната им възраст в страната вече е 60 години. Това съобщи за „Монитор“ доц. Любомир Киров - председателят на Сдружението на общопрактикуващите лекари. До 2013-а тя е била 58 години, допълни той. В някои населени места работят и джипита на по 76 години. Такъв случаи има в Мездра и още няколко селища във Врачанска област. Тя и още Софийска и Габровска област са местата, където населението е обезпечено с лекари. От 6000 лични лекари през 2000 година, когато стартира здравноосигурителната реформа, към момента те са не повече от 4200, каза доц. Любомир Киров. Това означава, че са намалели с 1800. Неотдавна практиката си закри и колегата в Батак, допълни той. Простата сметка показва, че 582 809 души нямат доктор и пътуват километри за всяка рецепта, установи проверка на „Монитор“. Четиристотин и двадесет кабинети на общопрактикуващи лекари са празни не само в трудно достъпните села с под 500 жители, но и в някои градове. В някои от тях не е стъпвал доктор от години. Това означава, че всяко 12-то населено място няма джипи. Общо 5304 са селищата в страната, от тях градовете са 253, а селата – 5 051. Джипитата категорично отказват да отидат в тях, независимо от бонусите, които държавата им отпуска за работа в отдалечени места. Според националната здравна карта лекарските практики са разписани така, че един личен лекар да обслужва средно около 1200 души население - от 900 до 1500 души. За неблагоприятни се смятат тези с жители по 200 – 300 души, също и отдалеченост на лекарската практика на повече от 15 км от друга или от филиал на спешната помощ, или на разстояние по-голямо от 30 км от болница. В такива случаи смелчаците да открият кабинет получават бонуси. 300 лева отгоре не решават проблема. Пак няма да отиде лекар, защото в обезлюдените селища той не може да се развива. Дори да му плащат повече, няма уреден транспорт, нито работа за съпругата му и училище за децата, каза доц. Киров. Затова по думите му     да открие кабинет. Причината е, че с парите от Националната здравноосигурителна каса за толкова малко пациенти той не би могъл да оцелее физически. 1,40 лв. заплаща НЗОК за всеки записан при доктора. Сумата е с 6 ст. повече от тази година, което бе постигнато след многократно настояване от страна на сдружението. Финансово-осигурителната институция заплаща отделно за всеки преглед, пуснато изследване, направление и консултация. Общият бюджет на касата по перо общопрактикуващи лекари за 2019 г. е 225 млн. лева. „За да се реши проблемът, трябва да се даде не само адекватно заплащане на колегите, но и кабинет без наем, общината да поеме някои от консумативите и най-важното условия за семейството и неговото професионална израстване“, категоричен е председателят на Сдружението на общопрактикуващите лекари. Над 30 са селата в Кюстендилско, в които няма лекар, обявиха от Районната здравноосигурителна каса. В продължение на години има малки населени места, в които липсва каквато и да е медицинска грижа. Не са малко и селата, в които има изцяло оборудвани кабинети, които стоят затворени. В дупнишките села Дяково, Делян и Тополница, които са на главен път Е-79, на 10-15 километра от Дупница,   „Представете си ако ни стане нещо и трябва да пътуваме от Треклянско до Кюстендил. Да не говоря, че сме толкова отдалечени, че и линейка достига трудно до нас“, твърдят възрастни жители от района. 22 са незаетите лекарски места във Видинско. Те са във всичките 11 общини в областта. За 18 години джипитата в Русенско са намалели с около 40, те не достигат в цялата област. Ако през 2000 г., когато е началото на реформата, в областта са работели 144 семейни лекари, сега те са около 100. Най-трудно е в отдалечените обезлюдяващи села. Едно джипи например обслужва селата Ново село, Юделник, Хотанца и Червена вода. Така е и в селата на община Иваново, които са доста отдалечени едно от друго. За да не са лишени хората от здравна грижа, джипитата обикновено плащат заплати на фелдшер или медицинска сестра, които живеят постоянно в населеното място.", "date": "2018.12.26", "title": "Българското джипи-пред пенсия и изчезващо"}
{"url": "https://www.monitor.bg:443/bg/a/view/kynchovcite-poshtenskite-kutii-na-oligarsite-153076", "text": "Мирисът на пари около предстоящите евро- и общински избори събуди Андрей Райчев и Кънчо Стойчев. Дуетът, по-известен в социологията като Кънчовците, от години играе ролята на пощенска кутия на олигарсите. Щом решат, че искат да сменят системата, те активизират Райчев и Стойчев, изкарвайки ги на преден план на традиционните вече за тях трибуни. Пред ошашавените зрители на bTV, едва отърсили се от коледната трапеза, маститият социолог Андрей Райчев разви тезата, че „нацията е обединена около идеята, че живеем страшно несправедливо и гадно“ и прогнозира, че ”тези евроизбори ще изиграят ролята на предсрочни избори”. Червеният шаман от света на великите духове се включи и в сделката за бойните самолети. И направи предсказанието, че „ако Каракачанов подпише сделката за новите бойни самолети и това са Ф16, то това ще бъде ритуално самоубийство“. По този начин Райчев се опита да извива ръцете на военния министър. Разбира се, под диктовка на лобито на „Грипен“. ( . Тезата за наложителните предсрочни избори впрочем съвсем не е нова за хората, гравитиращи около олигарсите в страната. Причината е, че най-видните им представители в момента са и клиенти на Специализирания наказателен съд – източването на КТБ. Компания сред подсъдимите им прави и Господаря на хапчетата Огнян Донев, който отговаря пред СГС за укриване на 62 млн. данъци. Обвързаността на Кънчовците пък с банкера- беглец Цветан Василев от години е явна, като лъсва особено добре при проверките във фирмените регистри на страната. Именно там изскача и съдружието им във фирмата „Научнотехническо обслужване – НТО“ - дружество, занимаващо се с научни технологии в сферата на стволовите клетки. Във въпросната компания мажоритарният дял се държи от \"Сентръл техноинвест\", която фигурира в списъка на прокуратурата от 80 фирми, използвани от Цветан Василев, за да източи близо 4 млрд. лева от КТБ. Собственик на “Сентръл техноинвест” се води „ТЦ ИМЕ Вест” - компания, която е в същия списък на „кухи дружества”, но е и пряк кредитополучател от КТБ с 30 837 671 евро непогасени задължения. Схемата, по която мустакатият аферист е обслужил двамата мастити социолози, е традиционната - куха фирма тегли необезпечен кредит от КТБ, прехвърля пари на друга компания, която пък влиза в съдружие с „правилните хора”, които да се облажат от парите на измамените вложители. Самите социолози от своя страна с охота играят ролята на посредник между БГ Мадоф и родни политици. Разбира се, срещу отплата с финикийски знаци. Не е учудващо, че щом Кънчовците печелят от откраднатите пари от КТБ, ръководена лично от подсъдимия олигарх Иво Прокопиев. Минути след като Райчев напусна студиото на bTV, интервюто му беше напоително преразказано в опорните сайтове на Фабриката - „Медиапул“, „Банкеръ“ и „Фрогнюз“. Отделно целта на тази акция беше да се скрият подсъдимите олигарси Прокопиев и Донев. А вестта за глобата от 77 млн. евро, с която газовият барон Сашо Дончев ужили държавата, да отиде в небитието. И не на последно място да бъде забравен самият Иван Костов, който в лабораторията си в НБУ и във вилата си в Драгалевци да съчини поредното дясно политическо ГМО, докато си говори с теменужките. Кънчовците, които действат по поръчка на банкера беглец, са видимия айсберг на платената социология. Тя от 30 години трови и манипулира общественото мнение в посока на върхушката на Иван Костов и присъдружните му олигарси - Прокопиев, Донев и Дончев. Дуетът има невероятното свойство да говори срещу богатите, срещу дясното във възхвала на лявото, а всъщност двамата социолози са милионери (виж карето) с десетки фирми и уникален голфкомплекс между Каварна и Балчик. Кънчовците, които официално се представят като „бодри пенсионери“, след като през 2013 г. уж спряха да се занимават със социология, всъщност са милионери. Андрей Райчев е имал пръст в 32 компании и е бил в управата на 27 фирми. По-нисичкият му ортак Кънчо Стойчев участва в управлението на 44 компании и е собственик на 37. Направо е невероятно как им остава време да питат обикновените хора за мнението им. Освен със стволови клетки, бизнесът им е свързан със строителство, ресторантьорство, реклама, издателство, медии, но безспорно перла в короната им е голфът. Те притежават уникалния комплекс за голф „Блексирама“, разпрострял се върху цели 1000 декара между Каварна и Балчик. Цялата инвестиция в комплекса надхвърля 35 млн. евро.Навремето Райчев нагло обяви, че преходът у нас е свършил. С други думи, тези които при управлението на Иван Костов – Командира на тъмния преход, прилапаха банки, цели предприятия и естествени монополи, са новите капиталисти на България. Чудно е защо Райчев, който е с тъмночервени корени, не обелва и дума за този пладнешки грабеж, извършен с покровителството и с благословията на Костов. Известната американска социологическа агенция „Галъп“ всъщност няма нищо общо с тази на Кънчовците. Основаната от Джордж Галъп в средата на ХХ век компания „Галъп инк“ дълги години води съдебни битки с ББСС-БГ, в която Кънчо и Андрей са собственици. От „Галъп инк“ съдят самозванците, че използват неоторизирано името им, предлагайки услуги в идентична сфера на дейност. На всичкото отгоре през годините двамата схемаджии правят цяла плеяда от фирми с „Галъп“ в наименованието си. Дружествата се активират главно около избори в различни комбинации на собствеността между Райчев и Стойчев заедно с техни подставени лица.", "date": "2018.12.26", "title": "Кънчовците - пощенските кутии на олигарсите"}
{"url": "https://www.monitor.bg:443/bg/a/view/spirat-falshivite-lekarstva-s-evrodirektiva-153079", "text": "Евродиректива спира търговията с фалшиви лекарства. Тя ще влезе в сила от месец февруари и се отнася за продажбата на медикаментите, които се продават с рецепта в аптеките. Върху тях ще бъде нанасян специален номер, чиято наличност или липса ще се установява от магистър – фармацевта посредством специален четец, който ще сканира баркода. По данни на Европейската агенция по лекарствата до 4 на сто от лекарствените продукти в Европа са фалшиви, внос предимно от Индия и Китай.", "date": "2018.12.26", "title": " Спират фалшивите лекарства с евродиректива "}
{"url": "https://www.monitor.bg:443/bg/a/view/pravjat-memorial-v-pamet-na-zaginali-vyv-vojnite-153065", "text": "Мемориален комплекс в памет на загиналите по време на войните от 1912 до 1945 година над 300 жители на община Опан ще бъде изграден до Великден в село Средец, съобщи кметът Гено Колев. Основен елемент е параклис , посветен на свети Георги Победоносец, който бе доставен от Солун и сглобен в центъра на селото в навечерието на Рождество Христово.В Средец , където в момента живеят под 200 възрастни мъже и жени никога не е имало православен храм, причините са много, но на първо място е историческият факт, че то е възникнало на мястото на някогашен турски чифлик след освободителната руско-турска война. Населението е било изключително бедно. Близо две дузини сиромашлийци са дали живота си по фронтовете на Балканската, Междусъюзническата и Първа световна война. Успоредно с монтажа на новия параклис в Средец бе завършен и ремонтът на покрива на черквата в близкото село Бял извор, който беше отложен през пролетта заради гнездото на двойка щъркели. Тогава бе направен опит птиците да бъдат прехвърлени в изкуствено гнездо, недалеко от храма, но те категорично отказаха да мътят на новото място.", "date": "2018.12.26", "title": "Правят мемориал в памет на загинали във войните"}
{"url": "https://www.monitor.bg:443/bg/a/view/bez-snjag-za-nova-godina-153061", "text": "Меко време ни очаква през следващите десет дни. Това сочи краткосрочната прогноза на синоптиците. До края на седмицата дневните температури бавно ще се повишават и ще се затопли. През днешния ден живакът сочеше между 7 и 10 градуса в южните райони, а във високите котловини полета между 2 и 5 градуса. Повече облаци ни очакват в събота и в нощта на 30 срещу 31 декември. Възможни са и леки превалявания от дъжд на места, в по-високите части на страната - от сняг. В нощта на Нова година не се очакват валежи.", "date": "2018.12.26", "title": "Без сняг за Нова година "}
{"url": "https://www.monitor.bg:443/bg/a/view/turci-i-rusnaci-napirat-za-ivelin-popov-153070", "text": "Ивелин Попов няма повече да играе за руския гранд „Спартак“ (Москва). Капитанът на националния ни отбор попадна в списъка със 7 играчи, които са ненужни на треньора Олег Кононов и ще бъдат продадени. Попето остава извън групата на московчани за зимния лагер в ОАЕ, което на практика означава, че е свободен да си търси нов отбор. Мераклии за подписа му не липсват, като руските медии го пращат в местните „Ростов“ и „Динамо“, както и в турския „Трабзонспор“. Според Sport24.ru фаворит за нов клуб на Попето е „Ростов. Треньор на тима е легендата на „Спартак“ (Москва) Валерий Карпин, който е в отлични отношения с шефовете на клуба. Карпин е почитател на играта на българина, като има сериозен интерес и към друг играч на „Спартак“ - финландеца Роман Ерьоменко. „Ростов“ е на седмо място в руската Премиер лига, като след 17 изиграни кръга има 24 точки, на една зад „Рубин“, където Ивелин Попов игра под наем през пролетта. Малко по-късно пък Sport Inside информира, че сериозен интерес към капитана на нацоналния ни отбор има друг московски гранд - „Динамо“. Евентуално оферта от този клуб със сигурност ще е по-добра като финансови параметри от тази на „Ростов“, тъй като динамовци са сред най-богатите клубове в Русия. На опашката за Попов е и турският „Трабзонспор“, който отдавна се стреми към сделка. Българинът призна, че на два пъти е бил на крачка от трансфер в Турция, но в крайна сметка е предпочел да остане в Русия. „Да, разговарях с представители на „Трабзонспор“, вече имаше договорка между двата клуба. Условията обаче не ме удовлетвориха и предпочетох да остана в руското първенство. Сега не знам какво ще правя, ще има яснота в близките дни“, коментира Ивелин Попов. В момента клубът на Попето е на четвърто място с 28 точки, а нашенецът все по-често е на пейката и по всичко личи, че няма да остане в тима.", "date": "2018.12.26", "title": "Турци и руснаци напират за Ивелин Попов"}
{"url": "https://www.monitor.bg:443/bg/a/view/gerb-dari-6000-lv-za-bolno-momche-i-7000-lv-za-fondacija-iskam-bebe-153064", "text": "Парламентарната група на ГЕРБ за поредна година  в навечерието на коледните и новогодишните празници дари средства за хора в нужда, съобщават от партията.  Депутатите от ГЕРБ са дарили 6000 лева за 7-годишния Димитър Йончев, който има специфично разстройство на двигателните функции. С тези средства ще бъде изработена индивидуална ортеза, с помощта на която момчето ще проходи. Наред с това ГЕРБ дарили и 7000 лв. на Фондация  \"Искам бебе\" и на тяхната мисия да помагат на двойки с репродуктивни проблеми. С тези средства Парламентарната група на партията откупила правата на песента на \"Трио сопрано\" - \"Има надежда\" и ги предостави безвъзмездно на Фондацията, за да може песента да бъде използвана при различни благотворителни кампании в подкепа на каузата за повече деца в България. От партията уточняват, че това е традиционния принос на народните представители от ГЕРБ към \"Българската Коледа\". През изминалата седмица депутатите се включили в редица благотворителни кампании, като общата сума, която е била дарена за различни инициативи само през последните дни на декември, е над 15 000 лева. Наскоро парламентарната група закупила детска рисунка за 1000 лева, като по този начин помогнала за лечението на онкоболни деца. В средата на изминалата седмица пък лично председателят на ПГ на ГЕРБ Цветан Цветанов закупил три \"Кутии на разказвача\" с подбрани заглавия на съвременни български автори, а част от средствата отишли за инициативата „Погледни ме” в помощ на деца с аутизъм.", "date": "2018.12.26", "title": "ГЕРБ дари 6000 лв. за болно момче и 7000 лв. за Фондация \"Искам бебе\""}
{"url": "https://www.monitor.bg:443/bg/a/view/milan-se-izdyni-i-na-koleda-153062", "text": "“Милан“ продължава да буксува и разочарова феновете си навръх Коледа. \"Росонерите\" стигнаха само до 0:0 в гостуването си на предпоследния “Фрозиноне”, като изравниха своя негативен рекорд от 1984 година. Именно преди 34 години грандът от Милано за последно не успя да се разпише в четири поредни мача от Серия \"А\". Преди няколко дни играчите на Дженаро Гатузо изравниха постижението от 2001 година, когато три пъти подред не успяха да вкарат топката в мрежата на противника. Гонсало Игуаин и компания обаче отново се издъниха пред вратата на съперника, а накрая вратарят Джанлуиджи Донарума се превърна в герой, спасявайки тима си от голям резил. Играчите на “Милан” нямат гол в калчото от 380 минути, което повече от шест часа. Пред 16 000 тифози на стадион \"Бенито Стирпе\" двата тима търсеха победа в сблъсъка от 18-ия кръг. Домакините обаче останаха без успех на своя стадион през тази кампания, докато \"росонерите\" затвърдиха факта, че се намират в криза, след като в рамките на 20 дни отпаднаха срамно от Лига Европа, записаха едва три точки в калчото, а също така загубиха четвъртата позиция в класирането, която е основната цел на клуба през този сезон. Играчите на Гатузо останаха пети и вече имат 28 точки, но рискуват да изостанат в битката за четвъртото място. \"Росонерите\" от осем мача не са се разписвали през първото полувреме в първенство, а звездата Игуаин вече девет поредни срещи е без гол. Освен това \"червено-черните\" имат едва една победа в последните осем гостувания на новак в елита на Италия. Тя беше постигната през февруари, когато тимът разби с 4:0 СПАЛ, като в останалите срещи “Милан” има пет равенства и две загуби, а срещу “Фрозиноне” едва за втори път запази вратата си суха. Слабата серия на гранда пък разклати сериозно стола на треньора Гатузо, който може да бъде уволнен в близките дни.", "date": "2018.12.26", "title": "“Милан“ се издъни и на Коледа"}
{"url": "https://www.monitor.bg:443/bg/a/view/akciite-na-alphabet-bank-of-america-i-chevron-naj-predpochitani-prez-2019-g-153066", "text": "Акциите на Alphabet, Bank of America и Chevron ще са най-предпочитани от инвеститорите през 2019 г., прогнозират анализаторите на Barron's, съобщава Dow Jones. Alphabet, собственикът на Google продължава да увеличава приходите с по 20% всяко тримесечие и за това продажбите на търсачката надвишават 100 млрд. долара на година. Ценните книжа на Alphabet за втора поредна година влизат в десетката на най-предпочитаните от инвеститорите. Според прогнозите в скоро време ще започнат да се възвръщат вложенията в Waymo и други нови начинания на Alphabet. Акциите на Bank of America получават оценка за очаквани печалби и догодина. Те не се разпродават, за разлика от книжата на другите трезори, заради опасенията за световната икономика. Банката има успешен бизнес в потребителското банкиране и управлението на активи, отчитат от Barron's. Независимо от 40% поевтиняване на петрола, акциите на енергийния гигант Chevron носят дивиденти от 3,9% в последното тримесечие на 2018 г. Корпорацията има стойностни активи в целия свят и неотдавна приключи изграждането на нови мощности за втечняване на природен газ в Австралия и има силни позиции в един от най-големите шистови басейни в САЩ. Това ще позволи на Chevron да има печалба дори нефтът да продължи да поевтинява на световните пазари, смятат от Barron's.", "date": "2018.12.26", "title": "Акциите на Alphabet, Bank of America и Chevron най-предпочитани през 2019 г."}
{"url": "https://www.monitor.bg:443/bg/a/view/s-den-po-malko-shte-pochivame-dogodina-153063", "text": "Въпреки, че 2018 година все още не е приключила, българите сме нетърпеливи да бележим нейния край и началото на следващата година. Част от еуфорията се дължи и очакването за още почивни дни през следващата година. Датите за официални дни за отдих и празници вече са ясни. При повечето от празниците не се очертават допълнителни почивни дни, какъвто в случаят с Нова година, Денят на труда и международната работническа солидарност и Гергьовден. За 2018 г. официалните почивни дни и празници са били общо 17 като най-много в последователност се натрупват около Великден по време на Страстната седмица и около Коледа. За тази година ще почиваме само с 1 ден по-малко. Множество сайтове предлагат варианти за отпуска като повечето от тях препоръчват седмицата след 22 септември, тази след 3 март или края на годината, когато са последните празници. А ето и кои са датите: ДАТИ (ДЕН ОТ СЕДМИЦАТА) - ПРАЗНИК 1 януари (вторник) – Нова година 3 и 4 март (неделя и понеделник) - Ден на Освобождението на България от османско иго От 26 до 29 април (от петък до понеделник) - Великден 1 май (сряда) - Ден на труда и международната работническа солидарност 6 май (понеделник) - Гергьовден, Ден на храбростта и на Българската армия 24 май (петък) - Ден на българската просвета и култура и на славянската писменост 6 септември (петък) - Ден на Съединението 22 и 23 септември (неделя и понеделник) - Ден на Независимостта на България От 24 до 26 декември (от вторник до четвъртък) - Коледа", "date": "2018.12.26", "title": "С ден по-малко ще почиваме догодина"}
{"url": "https://www.monitor.bg:443/bg/a/view/blizo-dva-miliona-leva-sybra-bylgarskata-koleda-153068", "text": "Два милиона лева достигна набраната сума за шестнадесетото издание на кампанията \"Българската Коледа\" след края на благотворителния спектакъл, който се състоя навръх Коледа в Народния театър „Иван Вазов“. Към момента са изпратени 560 000 дарителски SMS на номер 1117 и гласови обаждания на 0900 1117 от началото на кампанията, която беше обявена от президента Румен Радев в края на ноември. Оттогава досега в дарителската банкова сметка на инициативата са постъпили 1 330 000 лв., a 35 000 лв. са дарени чрез системата ePay.bg. Дарения за благотворителната инициатива могат да бъдат правени целогодишно. На коледния благотворителен спектакъл „Българската Коледа“ присъстваха президентът Румен Радев и неговата съпруга Десислава Радева, председателят на Народното събрание Цвета Караянчева, както и дарители, посланици на кампанията и деца, на които „Българската Коледа” помага. В подкрепа на децата с тежки заболявания и увреждания от сцената на Народния театър послания отправиха изявени български музиканти, певци, танцьори, актьори, спортисти и журналисти. Тази година концертът бе реализиран от екипа на „Dream Team Productions” и излъчен на живо по bTV, bTV Radio и Българското национално радио. Михаела Филева, група „Фондацията“, Графа, Миро, Поли Генова, Орлин Павлов, Тони Димитрова, Орлин Горанов, Еделина Кънева, Теди Кацарова, Детския радиохор на Българското национално радио, както и възпитаниците на Национално училище за танцово изкуство в София, детска вокална група „Бон-Бон“, Латида и хора към Национален фолклорен ансамбъл „Филип Кутев“ посветиха своите изпълнения на нуждаещите се деца и призоваха за подкрепа. Като застъпници на „Българската Коледа“ на сцената излязоха и журналисти от трите национални телевизии БНТ, бТВ и Нова ТВ – Николета Маданска, Стефан Щерев, Богомил Грозев, Искра Ангелова, Надежда Узунова, Антон Хекимян, Андрей Захариев и Мартина Ганчева. Сред застъпниците, които призоваха за съпричастност към децата в беда бяха и ректорът на СУ „Св. Климент Охридски” проф. Анастас Герджиков, д-р Неделя Щонова, актьорите Любо Нейков, Стоянка Мутафова, Силвия Лулчева, Албена Павлова и Ненчо Илчев, музикантът Теодосий Спасов, певицата Богдана Петрова, волейболистите Владимир Николов и Теодор Салпаров, актрисата Ралица Паскалева, боксьорите Кубрат и Тервел Пулеви, волейболистките Нася Димитрова и Христина Русева, баскетболистите Деян и Калоян Иванови, футболисти от отборите „ЦСКА”, „Левски” и „Славия”, актьорът Стефан Щерев, лекоатлетката Ивет Лалова, акробатите Мариела Костадинова и Панайот Димитров, световната и европейска шампионка по борба Тайбе Юсеин, лекоатлетката Мирела Демирева и плувецът Петър Стойчев. От сцената на Народния театър своята история разказаха Ралица Енева и нейните синове Радо, Георги и Христо. По време на концерта беше излъчена една необикновена среща между победителката от първия сезон на „България търси талант” – незрящата Богдана Петрова и едно от децата на „Българската Коледа” – Георги Скордев от Бургас. За дарената апаратура от „Българската Коледа“ и как тя помага на малките пациенти разказаха д-р Иван Чавдаров, д-р Стоян Пеев, д-р Пепа Ралчева, д-р Донка Узунова и д-р Габриела Минова. Шестнадесетото издание на благотворителната инициатива продължава през цялата 2019 година. Допълнителна информация за „Българската Коледа“, както и начините, по които може да бъде направено дарение, са посочени на интернет-страницата на благотворителната инициатива: www.bgkoleda.bg.На същия е посочен и реда за кандидатстване за подпомагане.", "date": "2018.12.26", "title": "Близо два милиона лева събра “Българската Коледа” "}
{"url": "https://www.monitor.bg:443/bg/a/view/nina-dobrev-zamesi-banica-v-sofija-153067", "text": "Да запретне ръкави в кухнята за традиционна баница и коледни сладки, както и да набави и последните подаръци за близките си - на това се отдаде холивудската звезда с български корени Нина Добрев в София през последните дни. Актрисата, която се прочу покрай участието си в тийн драмата „Дневниците на вампира“, събра цялото си семейство за празника в дома на баба си и дядо си в столицата, който редовно се превръща в събирателен пункт за чакащи за автограф фенове. Това е първата визита на Добрев у нас от няколко години насам, макар доскоро тя да се опитваше да се прибира поне веднъж на всеки 12 месеца. Миналата година тя посрещна отново фамилно Коледа, но в Торонто. Чаровната брюнетка е коментирала неведнъж, че се чувства изключително близка със своите баба и дядо, които живеят в София. Сред любимите й места в столицата е градинката „Кристал“, където неведнъж се забавлява с пърформанси на улични артисти. „България много се промени през годините. Също както Торонто, но още повече, тъй като през 90-те години страната трябваше да се изгради наново. Тя се преобразява и променя по много красив начин“, коментира Нина по адрес на родината си. Тя често признава, че страната крие много таланти в себе си, но тя е сред малцината, придобили световна слава. Семейно и в София коледните празници посрещна и Николета Лозанова. Плеймейтката се наслади на дните около Коледа в компанията на дъщеричката си Никол, която бе затрупана с подаръци от Добрия старец. Най-голямата изненада за момиченцето бе още едно попълнение на семейството. Противно на слуховете, които „забременяват“ НиЛо през месец, новият обитател на дома им няма да е бебе, а – малко кученце. Впечатление прави, че на снимките, които Лозанова сподели в социалните мрежи, липсва любимият й Ники Михайлов. Да съчетава грижите за коледната трапеза с тези за новородения си син Макс пък бе предизвикателството пред Дария Симеонова, която се прочу като пиарката Наталия в медицинската драма „Откраднат живот“. С бебчето си Александър здраве за празника си пожела и Мария Илиева. Наум Шопов-младши пък не изневери на строгия си фитнес режим и дори на празника отдели време за тренировка. Екранният д-р Тасев от „Откраднат живот“ е прочут с афинитета си към ваенето на бицепси, като именно около това гравитира и новият му проект „Булгар звер“. В него синът на Христо Шопов ще представи персонална програма за всеки тип тяло. Като бонус, дипломираният лекар записва и видеа, в които показва как е редно да се изпълняват всички упражнения, които описва. Двоен празник беляза Коледата на семейство Гущерови. Освен Рождество, двамата посрещнаха и имения ден на бизнесмена Християн в столично заведение. Междувременно те са в трепетно очакване и на първия си наследник. Наскоро плеймейтката призна, че е бременна с момиче, което заедно с любимия й вече наричат Бобка. Според спекулациите пък двамата са се посъветвали с астролог за кога да насрочат раждането на дъщеричката им. Бъдещите родители са категорични, че след появата на бебето, те са готови да започнат да работят и за момче.", "date": "2018.12.26", "title": "Нина Добрев замеси баница в София"}
{"url": "https://www.monitor.bg:443/bg/a/view/majli-sajrys-i-liam-hemsuyrt-se-ojeniha-tajno-153069", "text": "Майли Сайръс и Лиам Хемсуърт се врекоха във вечна вярност далеч от светлините на прожекторите. Това стана ясно, след като един от гостите на тайната церемония забрави за дискретността и пусна няколко снимки и видео от тържеството, от които се вижда как младоженците разрязват сватбената торта. Двадесет и шест годишната певица бе избрала за тържествения ден рокля в цвят слонова кост с гол гръб. Лиам Хемсуърт пък заложи на елегантен черен костюм. Тържеството се е провело в дома на младоженците в град Франклин в щата Тенеси. Изпълнителката на Can't Be Tamed и звездата от „Игрите на глада“ се разходиха до олтара шест години след обявяването на годежа си.", "date": "2018.12.26", "title": "Майли Сайръс и Лиам Хемсуърт се ожениха тайно"}
{"url": "https://www.monitor.bg:443/bg/a/view/kat-izlovi-13-000-pijani-shofiori-153059", "text": "Общо 13 000 водачи, или средно по около 1180 души на месец, са заловени от „Пътна полиция“ да управляват с над 0,5 промила алкохол за периода от януари до края на ноември тази година. За същия период е била прекратена временно регистрацията на 4493 коли, чиито собственици са спипани пияни. Други 2964 водачи пък са били заловени след употреба на наркотични вещества. Това отчетоха от МВР по повод стартиралата международна полицейска операция по линия наTISPOL, насочена срещу пияни и дрогирани шофьори, съобщи „Дарик“. За предходната година пък са били заловени 10 297 пияни зад волана. От тях 4921 са били с над 1,2 промила алкохол в кръвта и са отишли на съд. Предходните години бройката на седналите в колата след почерпка с питиета е почти перманентна. През 2009-а година обаче е регистриран един от пиковете. Тогава са били сгащени близо 24 хил. пияни шофьори, показва статистиката на „Пътна полиция“. С последните промени в Закона за движение по пътищата водач, за когото е установено, че управлява с концентрация на алкохол от 0,5 до 0,8 промила, наказанието е глоба от 500 лева и временно отнемане на книжката за срок от 6 месеца. Наказанието за водач, за когото е установено, че е управлявал с концентрация на алкохол от 0,8 до 1,2 промила е глоба от 1000 лева и отнемане на книжката за срок от 12 месеца Шофирането с концентрация на алкохол в кръвта над 1,2 промила е престъпление. В този случай се прилага Наказателният кодекс. Предвидената по закон санкция е глоба е от 500 до 1500 лева и лишаване от свобода до три години. Същото се отнася и за водачите, седнали зад волана след употреба на наркотични вещества, обобщават от Съюза на българските автомобилисти. „Независимо от промените в закона броят на пияните водачи остава тревожно голям, а по-притеснителното е, че се увеличава и числото на хората, които шофират след употреба на наркотици“, алармираха от полицията. Най-често водачите посягат към канабиса и амфетамините. В последните две-три години лекари токсиколози отчитат също ръст на комбинираната употреба, която в почти всички случаи е марихуана плюс амфетаминов стимулант. В България има изключително голяма употреба на метадон. Той обаче също не се \"хваща\" от тестовете на „Пътна полиция“, признават медици. За целта от МВР вече обработват поръчка на по-модерни уреди за установяване на употребата на дрога.", "date": "2018.12.26", "title": "КАТ излови 13 000 пияни шофьори"}
{"url": "https://www.monitor.bg:443/bg/a/view/brijit-bardo-poiska-ot-makron-chudo-za-jivotnite-153049", "text": "Френската екранна легенда и видна защитничка на животните Брижит Бардо призова президента Еманюел Макрон да осигури \"коледно чудо\" и за животните в родината им. Актрисата публикува открито писмо, в което настоява да бъде въведено видеонаблюдение в кланиците, да бъде ограничен ловът, който превръща Франция \"в център за развлечение за убиване на дивеч\". \"Защита на животните в страната ни е тотално занемарена, налице е пълен непукизъм от страна на правителството\", констатира 84-годишната Бардо. Актрисата вярвала в чудесата по Коледа. Тя желае те да се случат и на животните, чието положение може да се подобри с малко повече съчувствие и грижи. \"Тихото страдание на тези същества е истински срам за Франция\", убедена е активистката. Тя настоява за задължителното инсталиране на видеонаблюдение в кланиците, където \"3 милиона животни биват жертвани всеки ден при едни ужасяващи варварски условия\". Бардо не спести критиките си към президента на Франция Еманюел Макрон, който, според нея, е направил недопустими отстъпки на ловците, с цел да спечели повече избиратели. \"Вие превърнахте страната ни в център за развлечение за убиване на дивеч\", заявява в писмото си актрисата, като припомни на държавния глава, че 78 асоциации за защита на животните са излезли с апел срещу \"издевателствата на ловците\".", "date": "2018.12.26", "title": "Брижит Бардо поиска от Макрон чудо за животните"}
{"url": "https://www.monitor.bg:443/bg/a/view/karadajy-patriotite-sme-nie-153050", "text": "„Всеки трябва да направи своя личен избор и да участва на предстоящите избори през 2019 г., защото в демокрацията изборът се прави чрез избори. Местните са далеч, но преди това са изборите за Европейски парламент“. Това заяви председателят на ДПС Мустафа Карадайъ на възпоменателния митинг пред „Тюркян Чешма“. За да отдадат почит на жертвите от трагичните събития от „възродителния процес“ през 1984 г., в кирковското село Могиляне се събраха хиляди членове и симпатизанти на формацията. Пред тях Карадайъ посочи, че „ако в Европа днес се отчита криза на толерантността, то тук ние я понасяме всеки ден“. „В управлението има националисти, които Европа нарича фашисти. Патриотите сме ние! Ние имаме отговорност към Родината си и сме длъжни да направим своя избор, България да направи своя избор, ЕС да направи своя избор. Затова, да бъдем активни и да заемем полагащото ни се достойно място!”, призова Карадайъ, който подчерта също: \"Днес сме по-единни, по-сплотени и много повече от миналата година”.", "date": "2018.12.26", "title": "Карадайъ: Патриотите сме ние"}
{"url": "https://www.monitor.bg:443/bg/a/view/kulagin-protjaga-ryka-kym-titlata-naj-ekstravagantna-lichnost-na-2018-153051", "text": "Гримьорът с поразяваща уста Валентин Кулагин е сред номинираните за титлата „най-екстравагантна личност на 2018“ в рамките на наградите The 1 Lifestyle Awards. Риалити звездата, заканила се да съди неедин от съквартирантите си в женското царство на „Вип Брадър“, ще премери сили за „короната“, и с други знаменитости, сред които е и певецът Иван Динев-Устата. Водещите на прогнозата за времето по Нова тв – Никол Станкулова, Гери Малкоданска и Деси Банова, ще присъстват на церемонията по връчването на отличията от позицията им на претендентки за „майка на годината“. В категорията са номинирани още звездата от „Откраднат живот“ Ралица Паскалева и поп звездата Мария Илиева. За „светска двойка“ на отиващата си вече 2018 г. ще се съревновават Емилия и Жорж Башур, Гала и Стефан, Дани и Алекс Петканови, Златка Райкова и Благой Георгиев-Джизъса, както и Джино Бианкалана и Кристиана Канева. Биляна Йотовска и Златка Димитрова пък влизат в битката за инфлуенсър на годината. Победителите ще бъдат обявени и наградени със специално изработена статуетка на официалната церемония на 15 януари в The 1 Exclusive.", "date": "2018.12.26", "title": "Кулагин протяга ръка към титлата „най-екстравагантна личност на 2018“"}
{"url": "https://www.monitor.bg:443/bg/a/view/poroshenko-prekrati-voennoto-polojenie-153053", "text": "Президентът на Украйна Петро Порошенко официално обяви днес прекратяване на действието на военното положение в страната, предаде Ройтерс. \"Днес в 14 часа се прекратява военното положение. Това е мое принципно решение, основано на анализа на всички компоненти на настоящата ситуация в сферата на сигурността\", каза той и добави, че засега не планира да го удължава.  Той обясни решението си да не удължава специалния режим с нежеланието си да ограничава правото на гражданите да избират и да бъдат избирани. Военното положение бе въведено на 25 ноември в някои райони на Украйна, след като Русия задържа три украински кораба. Като основно постижение на военното положение украинският президент посочи значително увеличаване на отбранителните способности на Украйна. Беше свършена огромна работа по предислокация на войски, осъществяване на доставки на ново въоръжение и модернизация на бойна техника, каза той. Порошенко гарантира, че президентските избори ще се състоят, както е по план, на 31 март 2019 г.", "date": "2018.12.26", "title": "Порошенко прекрати военното положение "}
{"url": "https://www.monitor.bg:443/bg/a/view/grisho-zamina-za-brizbejn-sofija-oupyn-nabira-skorost-153055", "text": "Най-добрият български тенисист Григор Димитров е готов за новия сезон, в който ще опита да се представи по-добре от изминалия. Гришо замина за Австралия, където на 30 декември ще започне участие в турнира в Бризбейн. Хасковлията публикува на профила си в „Инстаграм“ снимка с българския си международен паспорт и бордната карта за самолета, с който отпътува от Лос Анджелис. Върху изображението беше написано: „И така започва се...“ У нас пък турнирът „София Оупън“ набира все по-голяма скорост. Навръх Коледа станаха ясни още 13 имена от световния елит, които заявиха участие в надпреварата от сериите ATP 250 в „Арена Армеец“ от 3 до 10 февруари. Освен 8-те звезди, 7 от които са в топ 30 на света, участие в 4-ото издание на турнира обявиха още: Мартон Фучович (Унг), Андреас Сепи (Ит), Мартин Клижан (Слвк), Адриан Манарино (Фр), Матю Ебдън (Авл), Робин Хаасе (Хол), Михаил Кукушкин (Каз), Матео Беретини (Ит), Ян-Ленард Щруф (Гер), финалистът в София от 2018 г. Мариус Копил (Рум), шампионът от третото издание в България Мирза Башич (БХ), Денис Истомин (Узб) и Ласло Джере (Сър). Общият брой от 28 участници в схемата на „София Оупън“ 2019 се формира от 21 директно приети тенисисти, четирима, влезли от квалификациите, и трима с „уайлд кард“. Вече са ясни и двама от получилите покани и това са младите ни тенисисти Димитър Кузманов и Адриан Андреев. 18-годишният Адриан днес се включи в едно от съпътстващите турнира събития, като поигра тенис с деца на импровизиран корт в столичен мол. Очаква се в подобна инициатива да се включи и втората ни ракета Кузманов, който за жалост отпадна окончателно от сметките за възможно участие в квалификациите на Australian Open 2019. Надеждите на българина се изпариха след въвеждане на нови прави при сформиране на ранглистите на ATP и ITF.", "date": "2018.12.26", "title": "Гришо замина за Бризбейн, „София Оупън“ набира скорост"}
{"url": "https://www.monitor.bg:443/bg/a/view/dan-kolov-shte-nosi-tochki-za-svetovnata-ranglista-153057", "text": "През 2019 г- турнирът по свободна борба за мъже и жени \"Дан Колов\" ще бъде рейтингов и ще носи точки за световната ранглиста, реши Международната федерация по борба (UWW). Следващата година надпреварата е в Русе от 28 февруари до 3 март. Другите три турнира, които ще носят точки за класацията в свободния стил, са Гран при \"Иван Яригин\" в Русия, \"Сасари къп\" в Италия и \"Яшар Догу\" в Турция. При класиците рейтингови състезания ще са \"Загреб оупън\" в Хърватия, Гран при на Унгария в Дьор, отново \"Сасари къп\" в Италия и турнирът за Купа \"Олег Караваев\" в Беларус. Световното първенство в Астана (Каз) през септември ще бъде първата олимпийска квалификация. И докато до момента шампионите получаваха по 25 т., сега първото място ще носи двойно повече - 50. Така финалистите практически ще си гарантират място в основната схема на олимпийския турнир, макар че в борбата визите не са поименни, а на страна.", "date": "2018.12.26", "title": "„Дан Колов“ ще носи точки за световната ранглиста"}
{"url": "https://www.monitor.bg:443/bg/a/view/s-luks-furaj-gostiha-za-koleda-mejdunarodno-izvestnata-krava-penka-153048", "text": "С лукс фураж нагостиха по време на коледните празници международно известната крава Пенка, похвали се нейният собственик, Иван Харалампиев. Дни преди Коледа десетки хора от цял свят изпратили писма до собственика й със скромни суми пари и подаръци. „На Пенка най-големите й фенове са в Германия. И вчера получих две писма от там. Едно възрастно семейство направо я боготвори. Поканих хората на гости, за да я видят и да й се порадват. За момента обаче те са ангажирани, но се надявам съвсем скоро да осъществим тази така дългоочаквана среща“, обясни още Харалампиев. С усмивка той разказва, че дори на Бъдни вечер световно известната крава присъствала на трапезата му. „За Пенка отчупихме специално парче от питата, падна й се зърното и то не напразно. Това е на плодородие, а в случая за нея на теленце. Кравата ми е бременна във втори месец и се надяваме да ни дари с рожба през лятото – юни или юли месец“, обяснява още борбеният животновъд. Пенка зачена чрез изкуствено осеменяване през месец октомври т.г. „Това теленце го очаквахме много дълго време. Знаете, че когато кравата избяга в Сърбия беше бременна, но пометна“, казва още кюстендилският фермер. По негови думи рожбата на Пенка ще бъде кръстена на първия човек, който се застъпи за нея. Това е британския евродепутат Джон Флак. Припомняме, че кравата-беглец Пенка придоби международна слава, след като изчезна от животновъден обект в село Мазарачево на 12 май т.г. Две седмици по-късно тя беше открита в съседна Сърбия, а връщането й отново в България беше равносилно на смъртна присъда. Първоначално беше обявено, че Пенка трябва да бъде умъртвена заради това, че е пребивавала в страна, която не е членка на ЕС, но след като беше дадена гласност на случая и хора от цял свят се застъпиха за спасяване живота на кравата, властите я помилваха.", "date": "2018.12.26", "title": "С лукс фураж гостиха за Коледа международно известната крава Пенка "}
{"url": "https://www.monitor.bg:443/bg/a/view/trymp-vze-na-mushka-finansovija-si-ministyr-153039", "text": "Президентът на САЩ Доналд Тръмп е все по-недоволен от работата на министъра на финансите Стивън Мнучин, съобщи телевизия CNN, цитирайки източник, близък до Белия дом. Това негово разочарование стана известно, след като в неделята Стив Мнучин съобщи чрез Туитър, че е свикал среща на главните изпълнителни директори на шестте най-големи банки в САЩ, включващи и шефовете на Goldman Sachs и J.P. Morgan Chase. Целта на тази среща беше да бъдат дадени гаранции, че водещите банкови институции и финансовите пазари като цяло разполагат с значителна парична ликвидност и достатъчен кредитен капацитет. След срещата \"банковите босове потвърдиха, че разполагат с достатъчна ликвидност за кредитиране на потребителите, на бизнес пазарите и на другите пазарни операции\", се посочи в изявление на финансовият министър, публикувано в в Туитър. В същото негово изявление се каза, че \"банките не изпитват никакви проблеми, а пазарите продължават да функционират по подходящ начин\". Усилията на Стивън Мнучин чрез тази среща да успокои инвеститорите имаха дори обратен ефект в деня преди Коледа, което се видя ясно от поредния трус на пазара на акции на Уолстрийт в понеделник, когато и трите основни фондови индекса се сринаха с над 2%, отбелязвайки най-слабото представяне през Бъдни вечер в цялата история на на американските пазари на акции. Източникът на CNN посочи, че Мнучин се намира \"под прицел\", въпреки че самият Доналд Тръмп заяви в своето коледно послание във вторник, че има доверие във финансовия министър, определяйки го като \"много талантлив и много умен човек\". Друг източник на CNN от Белия дом пък отбеляза, че спекулациите за бъдещето на министъра на финансите са \"нелепи\". Преди време CNN съобщи, че Тръмп е бил разочарован от Мнучин, тъй като той е настоявал за назначаването на председателя на Федералния резерв Джером Пауъл. Самият шеф на Фед беше подложен на постоянни критики от страна на президента на САЩ, в които Донлад Тръмп не криеше своето недоволство от текущата политика на централната банка на повишаване на лихвите и дори го обвини директно за солидния ценови срив на Уолстрийт през последните няколко сесии на търговия.", "date": "2018.12.26", "title": "Тръмп взе на мушка финансовия си министър"}
{"url": "https://www.monitor.bg:443/bg/a/view/cska-s-poredna-ofanziva-za-todor-nedelev-153054", "text": "ЦСКА ще направи пореден опит за привличане на звездата на „Ботев“ (Пд) Тодор Неделев. „Армейците“ са се свързали с ръководството на „канарчетата“ и са направили нова, подобрена оферта, изтече информация от клуба. Предложената заплата на Неделев пък автоматично ще го превърне в номер 1 по възнаграждение на „Армията“, ако се стигне до сделка. В договора между двата клуба е включена и сериозна клауза при евентуален трансфер в чужбина. Очаква се развитие по офертата да има в близките дни, а преди седмица треньорът на ЦСКА Нестор Ел Маестро призна, че иска Неделев в състава си, но е малко вероятно да се стигне до успешен край на преговорите между двата клуба. В същото време стана ясно, че ЦСКА е увеличил капитала си, показа проверка на Sportal в Търговския регистър. Сумата вече е близо 24 млн. лева, този ход е предприет на 11 декември, а десетина дни по-късно промяната е била официализирана. През декември 2017 г. ЦСКА го увеличи с 4 млн. лв. и той стана 10,6 млн. лева. Преди месец и половина \"червените\" отново прибегнаха до същото действие, като тогава капиталът нарасна със 7,235 млн. лева. От „Армията“ се похвалиха, че клубът е чист откъм дългове към юридически лица и футболисти, а единствените задължения са към собствениците, които чрез заеми финансират ЦСКА.", "date": "2018.12.26", "title": "ЦСКА с поредна офанзива за Тодор Неделев"}
{"url": "https://www.monitor.bg:443/bg/a/view/kmet-pod-prikritie-razdade-podaryci-na-koleda-153040", "text": "Преоблечен като Дядо Коледа, кметът на мелнишкото село Ласкарево- Георги Миталов, раздаде на всички деца в селото подаръци. Той и Снежанка  пристигнаха на площада в селото в специално украсена каручка пълна с даровете. По традиция всяка Коледа на площада се провежда томбола и конкурс с дегустация Цар на младото вино. Пред очите на почти всички жители на селото за Цар на младото вино беше избран Жоро Андонов, който победи останалите седем участници. В томболата се включиха  650 души, които се надпреварваха за голямата награда - плазмен телевизор. Голямата награда грабна Георги Киров. Кметът под прикритие Георги Миталов уважи с подарък и най-възрастния жител на селото, дядо Георги Бориков, който е на 96 години.", "date": "2018.12.26", "title": "Кмет под прикритие раздаде подаръци на Коледа"}
{"url": "https://www.monitor.bg:443/bg/a/view/nike-se-zavryshta-v-bydeshteto-153058", "text": "Представени през 2011 г., като специална серия маратонки MAG, пресъздаващи модела носен от Марти МакФлай (Marty McFly) от филма „Завръщане в бъдещето II” (Back to the Future II), самозавързващите се маратонки на Nike са още по-близко до щандовете. Компанията сподели някои подробности за новия дизайн на маратонките си, вече наричани HyperAdapt, които се очакват през 2019 г. и са с освежен външен вид и много по-приемлива цена.   Това представлява сензорна система, за която компанията твърди, че реагира според движенията на потребителя и динамично регулира затягането на връзките. Тази технология намери приложение в маратонките Nike HyperAdapt 1.0 през 2016 г., които изглеждаха, като напълно стандартни маратонки, но се предлагаха на нестандартната цена от $ 720. E.A.R.L. се активира автоматично, след като потребителя обуе маратонката, в която е вграден сензор, който засича наличието на петата и вградените, отзад на обувката светлини, светват. Тези сини светлини не спират да мигат, докато E.A.R.L. не открие идеалното прилягане на маратонката, по крака на потребителя. Цената все още е доста висока за чифт маратонки, но може да привлекат вниманието на някой баскетболист, който иска да подобри играта си.", "date": "2018.12.26", "title": "Nike се завръща в бъдещето"}
{"url": "https://www.monitor.bg:443/bg/a/view/4-8-po-rihter-udari-sicilija-153045", "text": "Силно земетресение с магнитут 4,8 по скалата на Рихтер събуди тази сутрин в 3 часа и 19 минути град Катания и цялото източно крайбрежие на о. Сицилия. Епицентърът на труса е на дълбочина един километър и се намира между разположените северно от Катания и в подножието на вулкана Етна градчета Виагранде и Трекастани. За радост поне до 9 часа тази сутрин жертви няма, ранени са леко 29 души, разрушени са обаче стари къщи и вили, навсякъде има паднала мазилка, паднали са корнизите от външната облицовка на няколко църкви. Най-пострадали според съобщенията на Гражданска защита са селищата Флери и Дзаферана, като уплахата е накарала десетки хиляди жители на района да дочакат зората по улици и площади. Поради опасност от срутвания е спряно движението по магистралата Катания – Месина, а международното летище в Катания остана затворено за няколко часа. В първите си коментари пред медиите вулканолозите посочиха, че земетресението е най-силното от повече от стоте труса, последвали изригването на вулкана Етна на 24 декември. Специалистите предупредиха също така местните хора, че засилената активност през последните дни на Етна, от чиито кратер на Бъдни вечер потече лава, може да разтрепери отново земята. Същото предупреждение важи и за хората на остров Стромболи, където действащият вулкан през последните дни е особено активен.", "date": "2018.12.26", "title": "4,8 по Рихтер удари Сицилия"}
{"url": "https://www.monitor.bg:443/bg/a/view/pitat-lenyks-luis-zashto-djoshua-prenebregva-kobrata-153044", "text": "Боксовата легенда Ленъкс Люис предположи, че Антъни Джошуа умишлено избягва боеве с Дионтей Уайлдър или Тайсън Фюри. Бившият световен шампион в тежка категория говори пред германски медии надълго и нашироко по боксови теми, като бе попитам защо според него Джоуша все още не обявява защитата на титлата си от IBF срещу българина Кубрат Пулев. „Антъни Джошуа не мисли за мачове срещу Дионтей Уайдър или Тайсън Фюри. Те се бият много добре, а това може би го смущава. Не смятам, че е готов да дойде да се бие в САЩ. Мисля, че е щастлив от бокса в Англия, където е защитен от британската публика. Той гледа повече за мач, с който ще избегне и двамата”, сподели Люис. Уайлдър и Фюри се биха в началото на декември в Лос Анджелис във вълнуващ дуел, който завърши наравно след 12 рунда. Ясно е все пак, че Джошуа е запазил датата 13 април на „Уембли”, но противникът му все още не се знае. Промоутърът на британеца – Еди Хърн, говори как прави всичко възможно да доведе в Лондон Уайлдър, за да може боксовият свят да стане свидетел на най-чакания бой в последно време. Люис обаче счита, че Фюри и „бронзовия бомбардировач” са склонни да си дадат реванш, тъй като Джошуа умишлено ги размотава. CompuBox TV, пред който Люис е говорил, пита и защо Антъни пренебрегва българина Кубрат Пулев. Кобрата стана претендент №1 за пояса на IBF на Джоуша след триумфа му над Хюи Фюри през ноември в София. Изданието потвърждава, че агентът на Джошуа избягва организирането на подобен двубой. То добавя, че Хърн се опасява от разговорите с новия промоутър на Кубрат – Боб Аръм. Американецът се явява голям враг на Хърн в бранша и това го притеснява.", "date": "2018.12.26", "title": "Питат Ленъкс Люис защо Джошуа пренебрегва Кобрата"}
{"url": "https://www.monitor.bg:443/bg/a/view/vyoryjeni-ograbiha-30-bona-ot-benzinostancija-v-kazanlyk-153042", "text": "Маскирани и въоръжени с пистолети ограбиха оборота на бензиностанция в Казанлък. Сигналът за нападението е бил подаден към 02,53 часа на 24 декември. При пристигане на място, на паркинг при входа на завод «Капрони» полицаите заварили дежурния продавач-консултант в обекта, който съобщил че десетина минути по-рано в помещението нахлули двама мъже с маски, които насочили пистолети към него, след което го ударили и съборили на пода. Когато се съвзел бандитите вече били изчезнали, най-вероятно с автомобил, който е бил паркиран в съседна на  бензиностанцията уличка. От касата липсвали над 30 000 лв. от оборота през последните 2-3 дни. Образувано е досъдебно производство.Иззети са записи от охранителните камери на бензиностанцията и портала на машиностроителната фирма от които се виждат фигурите на влизащите и излизащи след минута извършители на грабежа, коментира началникът на казанлъшкото РУ «Полиция» Стойчо Крачолов. Предполага се, че грабителите са следели доста  време обекта, който е собственост на столична фирма, не било изключено да се разполагали с вътрешна информация за дните, в които минава инкасо-автомобил за прибиране на оборота.", "date": "2018.12.26", "title": "Въоръжени ограбиха 30 бона от бензиностанция в Казанлък"}
{"url": "https://www.monitor.bg:443/bg/a/view/bajern-vadi-80-miliona-evro-za-19-godishen-153041", "text": "Сензационна сделка е на път да разтърси германския футболен пазар. Местният колос „Байерн“ (Мюнхен) е хвърлил око на 19-годишния талант на „Байер“ (Леверкузен) Кай Хаверц. Халфът е оценяван на космическите за възрастта му 80 милиона евро – сума, която баварците са готови да платят накуп. Според информация на „Билд“, именно Хаверц е и цел номер 1 на „Байерн“, като се очаква трансферна офанзива да има веднага след отварянето на пазара на 1 януари. Халфът е сравняван с Месут Йозил, като кара третия си сезон в Бундеслигата. Той има 71 мача, вкара 13 гола и направи 18 асистенции с фланелката на \"аспирините\" в германското първенство. Хаверц е гласен за заместник на Ариен Робен, който се пенсионира след края на сезона. Прогресът на халфа не остана незабелязан и от националния селекционер Йоаким Льов, който му гласува доверие в два мача. Крилото е добре познат у нас, като бе сред най-добрите за „Байер“ в мачовете с българския шампион „Лудогорец“ от груповата фаза на Лига Европа тази есен.", "date": "2018.12.26", "title": "„Байерн“ вади 80 милиона евро за 19-годишен"}
{"url": "https://www.monitor.bg:443/bg/a/view/naingolan-se-mlatil-s-fenove-v-diskoteka-153043", "text": "Белгийският национал Раджа Наинголан е бил отстранен от тренировките на “Интер” заради сбиване в дискотека, информира „Медиасет“. Инцидентът е станал през уикенда след равенството 1:1 като гост на последния в класирането на Серия „А“ \"Киево\". 30-годишният Наинголан беше титуляр и остана на терена до 67-ата минута, когато беше заменен от Матиас Весино. Вечерта след мача белгиецът отишъл на дискотека, където участвал в сбиване с фенове на отбора. Веднага след като узнал за случилото се, треньорът на „нерадзурите“ Лучано Спалети отстранил играча от тренировки и му наложил сериозна глоба. Раджа Наинголан премина в “Интер” от “Рома” през лятото и до момента има три гола в 15 мача за тима. Халфът е известен с предизвикателното си поведение извън терена. Преди време беше подозиран, че е пребил гаджето си. Виждан е да пуши пури и да злоупотребява с алкохол, а точно преди да бъде изгонен, се оплака, че крадци са го обрали и са му взели 100 хиляди евро. По-късно се отказа, че това е лъжа, а парите са били профукани в казино.", "date": "2018.12.26", "title": "Наинголан се млатил с фенове в дискотека"}
{"url": "https://www.monitor.bg:443/bg/a/view/meraklija-ostana-bez-pari-chasovnik-i-ajfon-153037", "text": "Зажаднял за женски ласки гостенин на Стара Загора остана без пари, часовник и мобилен телефон, след като си повикал проститутка в хотела, където отседнал за коледните празници. Елитната жрица пристигнала в стаята на мераклията малко преди полунощ на 24 декември и останала там до заранта. Когато се пробудил около обяд  «домакинът» установил, че липсват личните му документи, айфон, скъп ръчен часовник и портфейл в който имало около 2 бона в левове и евро.Иззети са записите от камерите при входа на хотела, на тях се виждало ясно как проститутката излиза от хотела към 06,30 часа и се качва в такси. Жената обаче не била от Града на липите, никой на рецепцията не я познавал. Разследващите предполагат, че след първите ласки проститутката е пуснала в чашата с питието на клиента си приспивателно.", "date": "2018.12.26", "title": "Мъж остана без пари и телефонслед секс с проститутка"}
{"url": "https://www.monitor.bg:443/bg/a/view/uti-se-otkaza-ot-prasetata-vie-nad-1000-sarmichki-v-dvora-na-starcheski-dom-153030", "text": "След отпадането на двете прасета от центъра на Пловдив, Ути Бъчваров се отказа да разфасова шопари и в двора на старческия дом на бул. \"Коматевско шосе\" в града. Вместо крехкото свинско да цвърчи на огромна скара, каквато бе идеята, той и верните му помощници - бабите от дом „Св. Василий Велики”, младежи от социална институция и доброволци от фондация „Пловдив 2019”, завиха над 1000 сармички. Работата им бе озвучена шумно от българска народна музика, танци и песни, на които възрастните обитатели на дома се радваха дори повече от предстоящото ядене.  „Нямам никакъв проблем да навия и 1000, и 2000, и 5 000 сармички. Нашият казан със сигурност побира от над 1000 нагоре, но почваме да броим колко ще се съберат. Няма да са по-малко от 1000, защото имахме около 100 големи хубави зелки, които брутално бяха транжирани”, се пошегува Ути в разгара на готвенето. Казанът му също е специален. Освен, че е еднотонен и е меден, е правен ръчно и е точно копие на казана в българския манастир „Св. Георги Зограф” на Света гора. „В този казан готвих фасул и таратор пред Лувъра”, се похвали Ути Бъчваров. Оризът, праз, моркови, целина, черен и червен пипер бяха размесени старателно от бабите и младите им помощнички със 100 килограма кайма, приготвена по бабекова рецепта, за да станат по-вкусни сармите. Те няма да са малките станимашки, нито големите колкото юмрук генералтошевски сарми, а нещо по средата, каза Ути. Според него виновник за отпадането на вкусната идея две прасета да бъдат транжирани пред общината, са социалните мрежи. „Защото както знаете глобалната мрежа е взривоопасна и тя грешно възприе идеята, че в центъра на Пловдив ще бъдат заклани и транжирани две прасета. Което смятам, че изигра лоша шега. Вместо да се обясни, че сготвянето на две прасета на центъра и превръщането им в цвърчащи мръвки на барбекю, няма нищо брутално, няма нищо варварско. Има само истинско българско традиционно коледно настроение и храна”, смята телевизионният водещ. Той не спира да се надява, че догодина по Коледа пловдивчани може да се осъзнаят и идеята да се разфасоват прасета на центъра в Пловдив и да се опекат големи пържоли на скара гигант, може да се сбъдне. „Ще си хапнем, ще пийнем винце, ще се повеселим. Коледа е все пак”, казва 84-годишната Пенка Стойчева, която от 6 години живее в старческия дом. И тя, и останалите баби се включиха активно в приготвянето на сармите. „От 8 часа сутринта сме почнали. Такива празници ни подмладяват. Много се радваме”, обяснява 77-годишната Янка Хубинова, която дори няма време да свали готварската престилка и да поседне да си почине. По-немощните обитатели на дома наблюдаваха готвенето на сармите с огромно нетърпение, което не успяваха да скрият. „Няма прасета, въпреки че аз смятам, че яденето на свинско в България, слава Богу, не е наказуемо от закона. На Коледа в България се яде свинско във вид на сарми, във вид на пържоли, във вид на наденици и всякакви други месни произведения. Пие се вино и всички казват „Наздраве”, „Да сме живи и здрави” и „Честито Рождество Христово”, казва още Ути Бъчваров. По обяд в двора на старческия дом започна раздаването на сармите, които възрастните хора и гостите на пиршеството, поливаха обилно с руйно червено винце.", "date": "2018.12.26", "title": "Ути се отказа от прасетата, вие над 1000 сармички в старчески дом (СНИМКИ, ВИДЕО)"}
{"url": "https://www.monitor.bg:443/bg/a/view/kesheru-iska-5-asistencii-ot-novo-popylnenie-na-ludogorec-153046", "text": "Първото ново попълнение на „Лудогорец“ през зимата - Адриан Попа, разкри пред медиите в Румъния, че е искал да се върне в „Стяуа“, но не се е разбрал с босовете на тима. Също така крилото добави, че неговият сънародник и голмайстор на разградчани - Клаудиу Кешеру, е поискал поне 5 асистенции от него през пролетния полусезон. “Исках да се върна, но не постигнах консенсус. Не беше въпросът само с парите, защото „Рединг“ щеше да плаща заплатата ми. Искам да играя колкото се може повече и по-добре, за да се върна в националния отбор. Говорих с Кешеру, който ми разказа за българския отбор. Не знам дали се пошегува, но ми нареди да му направя поне 5 асистенции през пролетта“, сподели Попа. Междувременно от българския шампион разкриха и плановете си за зимната подотовка. Основната част ще бъде в турския курорт Белек, където тимът ще остане един месец. По всяка вероятност Антони Здравков ще даде 2-3 дни почивка на своите възпитаници след третата седмица и част от играчите ще могат да видят за кратко семействата си, преди да се присъединят към съотборниците си за заключителната част от подготовката. На турска земя „Лудогорец“ ще изграе няколко сериозни контроли, но засега още няма официално потвърждение за имената на съперниците.", "date": "2018.12.26", "title": "Кешеру иска поне 5 асистенции от ново попълнение на „Лудогорец“"}
{"url": "https://www.monitor.bg:443/bg/a/view/hajdi-klum-se-sgodi-153047", "text": "„Аз казах Да!“ - с тези думи американската звезда с германски корени Хайди Клум обяви, че излиза от графата на свободните жени. Чаровната блондинка се сгоди за приятеля си – рокера от Tokio Hotel Том Каулиц преди дни. Двамата са заедно от осем месеца. Според източници, близки до влюбените, те се запознали покрай риалити формата „Следващият топмодел на Германия“. Впоследствие папараци заснели и първата публична целувка на Клум и Каулиц покрай друго предаване - America's Got Talent („Америка търси талант“). Това ще е трети брак за 45-годишния модел. Хайди има и четири деца – две момичета и две момчета, които са на възраст между 9 и 14 години.", "date": "2018.12.26", "title": "Хайди Клум се сгоди"}
{"url": "https://www.monitor.bg:443/bg/a/view/bez-uvelichenie-na-taksa-smet-v-kustendilsko-153032", "text": "Няма да има увеличение на таксата за битови отпадъци в община Кюстендил през 2019 година, обяви председателят на ОбС – Кюстендил, Михаела Крумова. За 2019 година се предлага таксата за жилищни или вилни имоти на територията на град Кюстендил да бъде 1,4 промила върху данъчната оценка на имота. 0,7 са промилите за сметосъбиране и извозване, 0,4 промила са за обезвреждане на отпадъците в депа, а останалите са за поддържане чистотата на имотите за обществено ползване. Извън града се предлага да се запази таксата от 2 промила върху данъчната оценка на имота, разпределена в съответните дейности. „Можем да кажем, че в община Кюстендил таксата за битови отпадъци е една от най-ниските. Отделно от това можем да се похвалим, че тя не е променяна близо 20 години. Целта е повече хора да плащат данък за отпадъците“, обявиха още от общинската администрация.  ", "date": "2018.12.26", "title": "Без увеличение на такса смет в Кюстендилско"}
{"url": "https://www.monitor.bg:443/bg/a/view/koledni-batalii-v-pirinsko-153033", "text": "Мъртво пиян съпруг и баща налетя на жена си, но пострада 12-годишната им дъщеря. Семейната драма се разигра на връх Коледа в санданското село Поленица. Цял ден главата на семейството Димитър Мицев се наливал с ракия у свой съсед, където участвал в „свинска сватба“. Привечер, лъкатушейки, се прибрал у дома си и без никакъв повод, според него превантивно, с възпитателна цел започнал да налага жена си с юмруци и ритници. 12-годишната им дъщеря се опитала да защити майка си, но била зверски блъсната в стената от баща си. От главата й потекло кръв, а момичето загубило съзнание. Това не възпряло главата на семейството и той продължил да рита жена си, както и да чупи наред чинии и чаши, изпречили се пред него. После утихнал и заспал в другата стая. Момичето дошло в съзнание, но не могло да се изправи на крака . Междувременно майката позвънила на тел.112 и екип на Спешна помощ от Сандански бързо пристигнал, и транспортирал пострадалата девойка в болницата. Лекарите са обработили раните по главата й и са установили сътресение на мозъка. Пристигналитеу дома им полицаи събудили пияния насилник Димитър Мицев и го арестували с полицейска заповед до 24 часа. На Коледа в Петрич, пък, двама братя, след като обилно се почерпили с алкохол на празничната трапеза се сетили, че трябва да дискутират проблеми с наследството. В дискусията скоро се намесили юмруците им и настанала вкханалия. Баща им се опитал да ги разтърве.включила се и една от снахите в желанието си да защити мъжа си, но тя отнесла от девер си сериозен удар в лицето. Повиканата от снахата полиция укротила братята побойници, а линейка я транспортирала с окървавено лице в петричката болница. Дежурните медици установили и счупена костица на ръката. Братята са задържани в арестантската клетка на РУП-Петрич, поне докато изтрезнеят.", "date": "2018.12.26", "title": "Пиян налетя на жена си, пострада дъщеря им"}
{"url": "https://www.monitor.bg:443/bg/a/view/kim-kardashijan-vkara-iglu-v-doma-si-za-praznicite-153031", "text": "Риалити звездата Ким Кардашиян и съпругът й рапърът Кание Уест организираха пищно парти за коледните празници. С декорация с изкуствен сняг и дори иглу в дома им, семейството посрещна редица знаменитости, с които заедно вдигаха наздравици. Носителят на „Грами“ Джон Леджънд се погрижи за музикалното оформление на вечерта, на която присъстваха още Дженифър Лопес и мъжът й Алекс Родригес, Парис Хилтън, както и останалата част от знаменитата фамилия на Ким – Клои Кардашиян, Кейтлин, Кайли и Кендъл Дженър. Черешката на тортата бе превърнатия в писта за пързаляне с шейна двор на Ким и Кание. Звездата, която се прочу с колосалната си задница, се допита до фенове и на здравословна тема. Тя призна, че страда от псориазис, заради което цялото й тяло е покрито в петна. „Стигна до момент, в който ми е трудно да ги скрия дори с грим. Изпробвали ли сте някакво лекарство за това? Какво бихте ми препоръчали?“, написа Ким в Туитър.", "date": "2018.12.26", "title": "Ким Кардашиян вкара иглу в дома си за празниците"}
{"url": "https://www.monitor.bg:443/bg/a/view/kejt-i-megan-se-sdobriha-po-voljata-na-elizabet-vtora-153034", "text": "Независимо от дрязгите между някои от тях, членовете на британското кралско семейство отидоха заедно на празнична служба, съобщи пресата на Острова. Кралица Елизабет II, принц Филип и синовете му - принцовете Уилям и Хари и съпругите им - херцогините Кейт Мидълтън и Меган Маркъл присъстваха на коледна служба в църквата \"Св. Мария Магдалина\" в имението Сандрингам, Норфолк. Въпреки слуховете, че Кейт и Меган са в лоши отношения, те показаха точно обратното и това се е случило по настояване на кралицата и принц Чарлз. Принц Хари и Меган, които очакват първото си дете през пролетта, сега живеят в Кенсингтънския дворец в Лондон, където живеят и принц Уилям и Кейт. Догодина обаче Хари и Меган ще се преместят в по-голям апартамент в Уиндзор, който се намира на 40 км от Кенсингтън. Според в. „Сън“ Елизабет Втора и принц Чарлз не са се месили директно във възможния конфликт между Кейт и Меган, но ясно са дали да се разбере, че по време на коледните празници подобен раздор няма място. Херцогинята на Кеймбридж Кейт Мидълтън показа страхотната си форма с втален червен коледен тоалет, а бременната Меган бе избрала тъмносиня рокля и палто. Елизабет Втора отправи в традиционното си послание по случай Рождество Христово пожелания за мир, но вплете и някои лични моменти и изрази надежда, че за 92 години живот е постигнала известна мъдрост, предаде АП. \"Някои култури смятат, че дългият живот носи мъдрост\", каза Елизабет. \"Бих искала да вярвам в това. Може би част от тази мъдрост е да признаеш някои от загадъчните парадокси на живота като например този, че човешките същества имат огромна склонност към доброто, но въпреки това и способност да вършат зло\", каза кралицата. Преминавайки към по-леки теми, кралицата каза, че изминалата година е била богата на събития за семейството й: имало е две сватби, родили са се две бебета, а още едно е на път. А това значи, че една баба има много работа, каза Елизабет Втора. Тази година се ожени внукът на кралицата Хари, синът на принц Чарлз и принцеса Даяна, и съпругата му Меган Маркъл е бременна. Омъжи се и внучката й Юджийн, дъщеря на принц Андрю и Сара. Роди се правнукът й Луи, третото дете на принц Уилям и Кейт, и правнучката й Лена Елизабет, дъщеря на Зара Тиндъл, единственото дете на принцеса Ана.", "date": "2018.12.26", "title": "Кейт и Меган се сдобриха по волята на Елизабет Втора "}
{"url": "https://www.monitor.bg:443/bg/a/view/tom-hanks-cherpi-fenove-s-burgeri-153029", "text": "Двукратният носител на „Оскар“ Том Ханкс и съпругата му Рита Уилсън почерпиха с бургер за обяд всеки гост на заведение за бързо хранене в Южна Калифорния. Звездното семейство посети SoCal In-N-Out Burger през уикенда, като в духа на празниците почерпиха десетките клиенти на ресторанта и дори позираха за снимка с тях. Наскоро Ханкс отново демонстрира добро сърце и като заяви, че ще купи и реновира винтидж автомобил с благотворителна цел. В кратко видеообръщение към феновете си актьорът заяви, че след това ще предложи полската Syrena на търг, а спечелените пари ще дари за детска болница, разположена в южна Полша. Звездата от „Хвани ме, ако можеш“ е прочут с любовта си към ретро автомобилите. Нещо повече, именно негови фенове от Полша преди година закупиха и подариха на Ханкс винтидж кола, оценена на 1700 паунда.", "date": "2018.12.26", "title": "Том Ханкс черпи фенове с бургери"}
{"url": "https://www.monitor.bg:443/bg/a/view/1-mln-dlyjnici-ostavat-prinuditelno-v-rusija-za-nova-godina-153025", "text": "В навечерието на Нова година почти 1 млн. руснаци се оказаха под забрана да напускат пределите на страната, като 100 00 от тях са московчани. Става дума за злостни длъжници, които по закон нямат право да пътуват в чужбина, докато не се изплатят дълговете си. Само за една година в руската столица броят на борчлиите, попаднали под споменатото вето, е нараснал с 60%. Най-често ограничителната мярка се прилага спрямо лица, дължащи големи суми за детски издръжки, банкови кредити, глоби и данъци. Преди да тръгнат на път зад граница, руснаците трябва да се убедят дали не са попаднали в „черния списък“ на Управлението на съдия изпълнителите. Общо борчлиите в цялата страна дължат 45 млрд. рубли или около 560 млн. евро. Статистиката показва, че жените по-често от мъжете попадат в подобна ситуация.  ", "date": "2018.12.26", "title": "1 млн. длъжници остават принудително в Русия за Нова година "}
{"url": "https://www.monitor.bg:443/bg/a/view/nad-1000-tona-nekachestveni-goriva-sa-iztegleni-nad-1-mln-leva-globi-153019", "text": "Повече от 1000 тона некачествени горива са изтеглени от пазара през тази година след проверки на Държавната агенция за метрологичен и технически надзор. Наложените санкции са за над 1 млн. лв. 4,4% от провереното гориво през годината е имало отклонения в качеството. Взети са повече от 1500 проби в една трета от бензиностанциите в страната. Според техническия надзор, цитиран от бТВ, случаите на некачествени горива намаляват. При дизела най-честият проблем е, че горивото пламва при температура под 40 градуса, което създава опасност за автомобилите през лятото. А при бензина най-честото отклонение е непълното изгаряне, което пък води до смог и по-лоша работа на двигателя.", "date": "2018.12.26", "title": "За година: 1000 тона некачествени горива са изтеглени, 1 млн. лева глоби"}
{"url": "https://www.monitor.bg:443/bg/a/view/dobrijat-starec-razdade-7-3-miliarda-podaryci-153036", "text": "Дядо Коледа успешно е раздал около 7,3 милиарда подаръци на децата от цял свят и вече се е завърнал у дома на Северния полюс, съобщиха от Северноамериканското военновъздушно-космическо командване (НОРАД). На специалния сайт на ведомството е качено видео с успешното кацане на впряга с елените на Добрия старец на Северния полюс. От НОРАД уточниха, че една от последните дестинации на Дядо Коледа е била на Хавайските острови. \"Ние с нетърпение очакваме следващата година, за да проследим отново коледното му придвижване из целия свят\", заявяват военните. Те започнаха да проследяват придвижването на Дядо Коледа по света в 02:01 часа местно време на 24 декември. По традиция първите подаръци бяха раздадени на послушните деца от Австралия и Нова Зеландия. След това радарите на НОРАД проследиха полета на вълшебния еленов впряг над Япония, Китай, Индия, страните от Африка, Близкия Изток, Европа, Латинска Америка, Гренландия, Русия, САЩ и Канада.", "date": "2018.12.26", "title": "Добрият старец раздаде 7,3 милиарда подаръци"}
{"url": "https://www.monitor.bg:443/bg/a/view/5-deca-prieti-v-pirogov-s-alkoholno-natravjane-po-praznicite-153035", "text": "Пет деца на възраст между 13 и 16 години са били приети в \"Пирогов\" с алкохолна интоксикация. Също с алкохолно натравяне са били петима възрастни, а други трима възрастни са настанени в болницата след употреба на наркотични вещества. Това съобщи изпълнителният директор на УМБАЛСМ \"Н. И. Пирогов\" проф. д-р Асен Балтов. През празничните дни през \"Пирогов\" са преминали 3150 души. Нараства бройката на здравно неосигурените, които търсят помощ спешното отделение, каза директорът. През миналата година този вид пациенти са били около 9000 души, докато тази година са 12 200 души. През 2018 г. са били открити обновени отделения по неврология, гастроентерология. През 2019 г. се подготвя откриване на нова клиника по лицево-челюстна хирургия, спешно педиатрично отделение и спешно очно отделение.", "date": "2018.12.26", "title": "Пет деца са били приети в „Пирогов” с алкохолно натравяне "}
{"url": "https://www.monitor.bg:443/bg/a/view/kolona-ot-avtomobili-predi-tunela-vitinja-v-posoka-sofija-153038", "text": "Колона от 1,5 км се е образувала преди тунела \"Витиня\" в посока София, информира МВР. за да се намали престоя в тунелите на магистрала \"Хемус\" е организирано изкуствено забавяне на трафика преди 42 км, в посока София.", "date": "2018.12.26", "title": "Колона от автомобили преди тунела \"Витиня\" в посока София"}
{"url": "https://www.monitor.bg:443/bg/a/view/prodyljavat-koncertite-v-centyra-na-plovdiv-uti-shte-gotvi-v-starcheskija-dom-153021", "text": "Във втория ден от празниците - 25 декември, на откритата сцена пред Община Пловдив,  концерт изнесе един от най-старите пловдивски фолклорни състави - Ансамбъла за български народни танци „Гео Милев“ с художествен ръководител  Стефан Йорданов.   С красивите си костюми и танцово майсторство, изпълнителите от ансамбъла пресъздадоха уникалната за България палитра от танци, които разнасят славата на страната ни. В 16 часа на същото място започна празничният Коледен концерт на „Биг Бенд Пловдив“, диригент Николай Гешев. Биг бенд Пловдив е създаден през 1999 г. От самото начало в състава му са известните инструменталисти от групата “Бели, зелени, червени”- една от най-успешните джаз-формации от близкото минало, както и професионални музиканти от Пловдивската филхармония, днес Оркестър на Опера Пловдив. Оркестърът е традиционен музикален домакин на церемонията по връчването на наградите “Пловдив”, с които се удостояват ярки постижения в областта на културата и изкуството. Активната дейност включва и редица фестивални участия - Банско (2001,2002 и 2005) , както и почти всички джаз-форуми у нас. Репертоарът на бенда е изключително широк - от класически джаз до съвременни латино и поп парчета. Почти всички пиеси са аранжирани от Николай Гешев - диригент на състава. Завършил Академията за музикално и танцово изкуство в родния си град, той е едновременно и тромбонист, и диригент. В творческата биография на Биг бенд \"Пловдив\" впечатляват съвместните проекти с Камелия Тодорова, Васил Петров, Петър Салчев и др. известни имена в жанра. Днес, 26 декември, сряда, празничната програма, организирана от Община Пловдив пред сградата на пл. Стефан Стамболов продължава с четири концерта. 12.00-13.00 –  Фолклорна програма – концерт, пресъздаване на народни обичаи, коледари от град Раковски и Коледари от училище „Любен Каравелов“ ще изпълнят обредни песни и наричания за здраве и благодат. 15.30 - 16:30 ч. – Концерт на Певческо дружество “Ангел Букорещлиев“ Пловдив, диригент  Цветан Цветков  16.30 – 17.00 – Концерт на Трио \" СИРУН \" - Симона Пачеджиян, Даниела Дердерян-Стефанополу и Таки Мелконян (Триото е активен участник в наситената и разнообразна културна програма на арменската общност в града под тепетата)    17:00 - 18:30 ч.  – Танцов спектакъл на Сдружение за култура, изкуство и спорт „Немезида“ Пловдив, с ръководител и хореограф Мариана Данева. Сутринта на 26 декември в двора на Старческия дом „Свети Василий Велики“ на Коматевско шосе започва Пътуващият кулинарен театър с водещ Ути Бъчваров. Един от най-известните кулинари в страната в демонстративно кулинарно шоу ще приготви за посетителите в двора на социалното заведение задължителното за Коледа свинско месо. Майстор-готвачът Николай Боруков ще осигури за посетителите гарнитурата фасул по специална рецепта, а друга фирма ще достави киселите краставички и лютеницата. Майстор-пекарят Димитър Йолтов ще се погрижи за хляба на трапезата. Винарска изба ще осигури червеното вино, а друг ресторант – бирата. Очаква се раздаването на приготвената храна да стане около 12 часа. За сигурността на гражданите ще се грижат служителите от „Общинска полиция“.  ", "date": "2018.12.26", "title": "Продължават концертите в Пловдив, Ути ще готви в Старческия дом"}
{"url": "https://www.monitor.bg:443/bg/a/view/sledstvieto-zatvarja-pytja-do-svoge-kydeto-zaginaha-20-dushi-pri-katastrofa-153022", "text": "Националната следствена служба затваря пътя Своге – София утре, на 27 декември от 11 часа до 13 часа, в участъка от км 54+220 до км 54+690. На мястото през август т.г. при тежък инцидент пълен с пътници автобус излезе от пътното платно и се преобърна на площадка под нивото на пътя, на изхода на Своге. Загинаха 20 души. От Агенция „Пътна инфраструктура“ разпространиха  : · Движението на тежкотоварните автомобили и автобусите в посока Северна България преминава по АМ „Хемус“; · За пътуващите от София за Своге маршрутът е: път ІІ-81 София – Костинброд – Бучин проход - път III-164 Искрец - Своге. Всички автомобили по направлението София – Своге ще могат да се движат без ограничение до отклонението за с. Радина. : · всички тежкотоварни автомобили над 12 т не преминават по път II-16 Своге – София през Искърското дефиле, а се отклоняват по път I-1 Видин – София при с. Ребърково в посока Ботевград; · автобусите от Враца, пътуващи за София по път I-1 Видин – София продължават до Ботевград и АМ „Хемус“. : · Транзитното движение в посока Своге по път I-1 Мездра - Ботевград - София се забранява за тежкотоварните автомобили над 12 т. Автобусите в посока София могат да преминават по АМ „Хемус“; · Лекотоварното движение до Своге е по път II-16 Своге - София, след което се отбива по път III-164 Своге - Искрец - Бучин проход и път ІІ-81 София - Костинброд; · Локалното движение ще е на пропускателен режим от екипи на пътна полиция – Мездра при с. Ребърково.", "date": "2018.12.26", "title": "Следствието затваря пътя до Своге, където загинаха 20 души"}
{"url": "https://www.monitor.bg:443/bg/a/view/dnsk-2880-razreshitelni-naj-vajna-e-magistralata-pri-sandanski-153024", "text": "2880 разрешения за ползване са издадени от ДНСК от началото на годината до сега, показват данните на строителният контрол. Разрешенията са за ползване на новопостроени или реконструирани обекти от пътната, екологичната и образователната инфраструктура. Изградени са нови предприятия и магазини, както и ВиК съоръжения.   Като най-важен обект от пътната инфраструктура, който беше въведен в експлоатация, е  участъкът Кресна - Сандански от автомагистрала „Струма“. Новата магистрална отсечка ще облекчи пътуването към Гърция, ще се подобри и безопасността на движение.    Облекчи се и трафикът в един от най-натоварените участъци по Черноморието – от Бургас до Слънчев бряг, където в отсечката между Ахелой и Поморие беше изградено второ платно, както и директното трасе на обходния път на Ахелой. Така още преди старта на активния туристически сезон значително се улесни движението и се повиши безопасността на пътуващите. Инвестицията е със средства от бюджета и е на стойност 45 млн. лв. Със средства по ОПРР 2014-2020 г. беше рехабилитирана още една важна пътна отсечка в региона -  15,5 км от второкласния път Варна-Добрич, който е  най-кратката връзка с Румъния на курортите по българското Черноморие. През тази година бяха обновени десетки улици и булеварди в страната – извърши се реконструкция на участъци от столичните булеварди „Прага“, „Княз Александър Дондуков“, „Овча купел“, „Тодор Каблешков“ и други. Обновени бяха Приморският парк в Бургас, парк „Възраждане“ във Варна, както и парковете в Сандански, Горна Оряховица, Ботевград, Монтана и други.  Извършено е и разширение на Транзитния газопровод за Турция в участъка Компресорна станция Лозенец – Очистно съоръжение Недялско, както и на газопроводите и газоразпределителните мрежи в София, Пещера, Добрич, Кърджали, Силистра, Сандански и др. През 2018 г. е извършена и рекултивацията на депата за битови и неопасни отпадъци в общините Стамболийски, Козлодуй, Сливо поле, Главиница, Гълъбово, Велики Преслав, Кнежа и Тополовград. През тази година приключи реконструкцията на ПСОВ–Враца и днес градът има модерно съоръжение за пречистване на отпадъчните води, което гарантира по-чиста вода, почва и въздух за живеещите. Разширена беше и газопроводната мрежа на страната. И всичко това е доказателство, че стопанската конюнктура в страната е благоприятна. Извършен беше ремонт и реставрация на три църкви – „Свети Архангел Михаил“ в гр. Трявна, на „Св. Йоан Алитургетос“ в Несебър и „Св. Архангел Михаил“ в гр. Рила. Това са паметници на културата, които бяха спасени от разруха.", "date": "2018.12.26", "title": "ДНСК: 2880 разрешителни, най-важна е магистралата при Сандански"}
{"url": "https://www.monitor.bg:443/bg/a/view/zatvarjat-bul-car-boris-iii-obedinitel-shte-strojat-30-metrovata-kula-153020", "text": "Възловият бул. „Цар Борис III Обединител” в Пловдив се затваря от този четвъртък. Тапата ще продължи до 17 януари, съобщават от община Пловдив. Причината е предстоящото на 12 януари догодина откриване на „Пловдив – Европейска столица на културата”. След затварянето на булеварда от южната страна на тунела ще започне да се строи 30-метровата кула. Именно заради нужното технологично време кулата да бъде построена, а след това и демонтирана, се налага движението на коли и автобуси по важния централен пловдивски булевард да бъде спряно. Това било единственото възможно място да бъде вдигната кулата, тъй като площад „Централен” е разкопан и де факто там няма как да бъде позиционирано огромното съоръжение. Така от 27 декември (четвъртък) до 17 януари 2019г. за движение на пътни превозни средства се затварят двете платна на бул. „Цар Борис III Обединител” в отсечката от кръстовището с ул. „Цанко Дюстабанов“ и ул. „Граф Игнатиев“ до тунела, съобщават от община Пловдив. Затварянето на булеварда от северната страна на Тунела ще бъде само от ул. „Железарска“, като достъпът на автомобилите до квартал „Капана“, Стария град, както и по ул. „Отец Паисий“ няма да бъде ограничаван. Излизащите моторни превозни средства от ул. „Патриарх Евтимий“ ще могат да се движат направо към ул. „Света гора“ и наляво по източното платно по бул. „Цар Борис III Обединител” в посока север – кръстовището с бул. „Шести септември“. Кръстовището на бул. „Цар Борис III Обединител” с ул. „Цанко Дюстабанов“ и ул. „Граф Игнатиев“ ще се затвори в посока север към тунела. Циклограмата на светофарната уредба там ще бъде променена, тъй като кръстовището ще работи само в три направления. Кръстовището ул. „Капитан Райчо“ – ул. „Леонардо да Винчи“ в посока бул. „Цар Борис III Обединител” ще се затвори с бариери, като ул. „Леонардо да Винчи“ в посока север към ул. „Света Петка“ временно ще бъде двупосочна – със забрана за спиране и паркиране. В посока юг няма промяна в организацията на движението. Маршрутите  на автобусни   линии  №1, 4, 7, 9, 11, 20, 26, 27, 37, 44, 93 и 99  от вътрешноградския транспорт  ще бъдат променени: Линия №1 (АПК „Тракия” – кв. „Коматево”):бул. „Цар Борис III Обединител” – спирка №9, ляв завой по бул. „Шести септември”, спирка №119 – срещу Семинарията, спирка №120 – пл.„Шахбазян”, спирка №121 – срещу училище „Любен Каравелов”, десен завой по бул. „Източен” – спирка №122 – бул. „Източен”(запад), спирка№437 – бул. „Източен” (срещу „Румекс”), спирка №251 – бул. „Източен” 1(запад), спирка №232 – бул. „Източен” №51, надясно по бул. „Христо Ботев”– спирки №334,335,14, Бетонен мост, и по маршрута, утвърден с общинската транспортна схема. В обратна посока: бул. „Македония“ – спирка №41 – бул. „Македония” №55, спирка №42 – срещу магазин „Била 2”,  десен завой  по бул. „Христо Ботев”, спирка №43 – Сточна гара, спирка №338 – срещу Военна болница, наляво по бул. „Източен” – спирка №220 – „Макдоналдс“, спирка №259 – стадион „Христо Ботев”, спирка №292 – бул. „Източен“ 2  (изток), спирка №137 – бул. „Източен”(сервиз “Румекс”), спирка №353 – Бизнесцентър „Микрон”, ляв завой по бул „Шести септември”, спирка №138 – магазин „Била 1”, спирка №139 – училище „Любен Каравелов”, спирка №140 – бул. „Шести септември”№193, десен завой по бул. „Цар Борис III Обединител” – спирка №48 – Водна палата, и по маршрута, утвърден с общинската транспортна схема. Линия №4(ПУ „Паисий Хилендарски” – ЖР „Тракия”): бул. „Цар Борис III Обединител” – спирка №9, ляв завой по бул. „Шести септември”, спирка №119 – срещу Семинарията, спирка №120 – пл.„Шахбазян”, спирка №121 – срещу училище „Любен Каравелов”, десен завой по бул. „Източен” – спирка №122 – бул. „Източен” (запад), спирка№437 – бул. „Източен” (срещу „Румекс”), спирка №251 – бул. „Източен” (запад), спирка №232 – бул. „Източен” №51, надясно по бул. „Христо Ботев” – спирки №334, 335, надясно по бул. „Найчо Цанов“ –  спирка №375 – надлез „Родопи“, и по маршрута, утвърден с общинската транспортна схема. В обратна посока: бул. „Найчо Цанов”– спирка №88 – „Градинката“, надясно по бул. „Христо Ботев“ – спирка №338 – срещу Военна болница, наляво по бул. „Източен” – спирка №220 – „Макдоналдс“, спирка №259 –стадион „Христо Ботев”, спирка №292 – бул. „Източен“ 2 (изток), спирка №137 – бул. „Източен”(сервиз „Румекс”), спирка №353 – Бизнесцентър „Микрон”, ляв завой по бул „Шести септември”, спирка № 138 – магазин „Била 1”, спирка №139 – училище „Любен Каравелов”, спирка №140 – бул. „Шести септември”№193, десен завой по бул. „Цар Борис III Обединител” – спирка №48 – Водна палата, и по маршрута, утвърден с общинската транспортна схема. Линия №7(„Рогошко шосе“– кв.Беломорски”): бул. „Цар Борис III  „Обединител” – спирка №9, надясно по бул. „Шести септември” – спирка №141, наляво по бул. „Руски” – спирки №167, 168, надясно по бул. „Христо Ботев” – спирка №188, и по маршрута утвърден с общинската транспортна схема. В обратна посока: бул. „Христо Ботев“ – спирка №205 – Централна гара, наляво по бул. „Руски“ – спирка №309 – Военно окръжие, спирка №155 – срещу Търговската гимназия, спирка №156 – „Пианото“, надясно по бул. „Шести септември“,спирка №118 – срещу площад „Съединение“, наляво по бул. „Цар Борис III Обединител” – спирка №48 – Водна палата, и по маршрута, утвърден с общинската транспортна схема. Линия №9 (завод „Гагарин“ – ЖР „Тракия“): бул. „Цар Борис III Обединител” – спирка №9, наляво  по бул. „Шести септември”, спирка №119 – срещу Семинарията, спирка №120 – площад „Шахбазян”, спирка №121 – срещу училище „Любен Каравелов”, десен завой по бул. „Източен” – спирка №122 – бул. „Източен”( запад), спирка№437 –бул. „Източен” (срещу  „Румекс”), спирка №251 – бул. „Източен” 1(запад), спирка №232 – бул. „Източен” №51, наляво по бул. „Санкт Петербург” – спирка №233 – Аграрен университет, и по маршрута, утвърден с общинската транспортна схема. В обратна посока: бул. „Санкт Петербург“ – спирка №219 – „Чайка фарма”, надясно  по бул. „Източен”– спирка №220 – „Макдоналдс“, спирка №259 – стадион „Христо Ботев”, спирка №292 – бул. „Източен“ 2 (изток), спирка №137 – бул. „Източен”(сервиз „Румекс”), спирка №353 – Бизнесцентър „Микрон”, ляв завой по бул. „Шести септември”, спирка №138 – магазин „Била 1”, спирка №139 – училище „Любен Каравелов”, спирка №140 – бул. „Шести септември”№193, десен завой по бул. „Цар Борис III Обединител” – спирка №48 – Водна палата, и по маршрута, утвърден с общинската транспортна схема. Линия №11(„Биомашиностроене“– Митница): бул. „Шести септември” – спирка №118, направо  по бул. „Шести септември”, спирка №119 – срещу Семинарията, спирка №120 – площад „Шахбазян”, спирка №121 – срещу училище „Любен Каравелов”, десен завой по бул. „Източен” – спирка №122 – бул. „Източен”(запад), спирка№437 –бул. „Източен” (срещу „Румекс”), спирка №251 – бул. „Източен” 1(запад), спирка №232 – бул. „Източен” №51, надясно по бул. „Христо Ботев” – спирки №334,335,14, Бетонен мост,  и по маршрута, утвърден с общинската транспортна схема. В обратна посока: бул.„Христо Ботев” – спирка №43 – Сточна гара,  спирка №338 – срещу Военна болница, наляво по бул. „Източен” – спирка №220 – „Макдоналдс“, спирка № 259 – стадион „Христо Ботев”, спирка №292 – бул. „Източен“ 2 (изток), спирка №137 – бул. „Източен” (сервиз „Румекс”), спирка №353 – Бизнесцентър „Микрон”, ляв завой по бул. „Шести септември”, спирка №138 – магазин „Била 1”, спирка №139 – училище „Любен Каравелов”, спирка №140 – бул. „Шести септември”№193, и по маршрута, утвърден с общинската транспортна схема. Автобусна линия №20 (ПУ „Паисий Хилендарски”– кв. „Коматево”): бул. „Руски” –спирки №274, 167,168,  надясно по бул. „Христо Ботев” – спирка №188, и по маршрута,  утвърден с общинската транспортна схема. В обратна посока: бул. „Христо Ботев“ – спирка №205 – Централна гара, наляво по бул. „Руски“ – спирка №309 – Военно окръжие, спирка №155 – срещу Търговската гимназия, спирка №156 – „Пианото“, спирка №293 – „Пловдивинвест“, и по маршрута, утвърден с общинската транспортна схема. Линия №26 (кв. „Изгрев” – кв. „Христо Смирненски”): бул. „Шести септември” – спирки №140,141 – площад „Съединение”, наляво по бул. „Руски” – спирки №167 – „Бунарджика”, спирка №168 – МОЛ „Марково тепе”, десен завой по бул. „Христо Ботев”, спирка №188 – срещу Централна гара, и по маршрута, утвърден с общинската транспортна схема. В обратна посока: бул. „Христо Ботев“ – спирка №205 – Централна гара, наляво по бул. „Руски“ – спирка №309 – Военно окръжие, спирка №155 – срещу Търговската гимназия, спирка №156 – „Пианото“, надясно по бул. „Шести септември“,спирка №118 – срещу площад „Съединение“, спирка №119 – срещу Семинарията, и по маршрута, утвърден с общинската транспортна схема. Линия №27 (ЗХА „Родина” – кв. „Коматево”): бул. „Цар Борис III Обединител” – спирка №9, ляв завой по бул. „Шести септември”, спирка №119 – срещу Семинарията, спирка №120 – площад „Шахбазян”, спирка №121 – срещу училище „Любен Каравелов”, десен завой по бул. „Източен”, спирка №122 – бул. „Източен”(запад), спирка №437 –бул. „Източен” (срещу „Румекс”), спирка №251 – бул. „Източен” 1(запад), спирка №232 – бул. „Източен” №51, надясно по бул. „Христо Ботев” – спирки №334,335,14, Бетонен мост,  и по маршрута, утвърден с общинската транспортна схема. В обратна посока: бул.„Христо Ботев” – спирка №43 – Сточна гара,  спирка №338 – срещу Военна болница, наляво по бул. „Източен” – спирка №220 – „Макдоналдс“, спирка №259 – стадион „Христо Ботев”, спирка №292 – бул. „Източен“ 2 (изток), спирка №137 – бул. „Източен”(сервиз „Румекс”), спирка №353 – Бизнесцентър „Микрон”, ляв завой по бул. „Шести септември”, спирка №138 – магазин „Била 1”, спирка №139 – училище „Любен Каравелов”, спирка №140 – бул. „Шести септември”№193, десен завой по бул. „Цар Борис III Обединител” – спирка №48 – Водна палата, и по маршрута, утвърден с общинската транспортна схема. Линия №37(кв. „Христо Смирненски” – завод „Флавия”): бул. „Шести септември” – спирка №117, надясно по бул. „Руски” – спирки №167, 168, наляво по бул. „Христо Ботев” – спирки №206,43 , надясно по ул. „Найчо Цанов” – спирка №375, и по маршрута, утвърден с общинската транспортна схема. В обратна посока: бул. „Найчо Цанов” – спирка №88 – „Градинката“, наляво по бул. „Христо Ботев“ – спирка №14 – Сточна гара, спирка №187 – Автогара „Юг“, надясно по бул. „Руски“, спирка №309 – Военно окръжие, спирка №155 – срещу Търговската гимназия, спирка №156 – „Пианото“, наляво по бул. „Шести септември“, спирка №142 – сладкарница „Неделя”,  и  по  маршрута, утвърден с общинската транспортна схема. Линия №44 (ПУ „Паисий Хилендарски” – ЖР „Тракия”): бул. „Шести септември” – спирка №118, направо  по бул. „Шести септември”, спирка №119 – срещу Семинарията, спирка №120 – площад „Шахбазян”, спирка №121 – срещу училище „Любен Каравелов”, десен завой по бул. „Източен” – спирка №122 – бул. „Източен”(запад), спирка№437 –бул. „Източен” (срещу „Румекс”), спирка №251 – бул. „Източен” 1(запад), спирка №232 – бул. „Източен” №51, наляво по бул. „Санкт Петербург”, спирка №233 – Аграрен университет, и по маршрута, утвърден с общинската транспортна схема. В обратна посока: бул. „Санкт Петербург“ – спирка №219 – „Чайка фарма”, надясно  по бул. „Източен” – спирка №220 – „Макдоналдс“, спирка № 259 – стадион „Христо Ботев”, спирка №292 – бул. „Източен“ 2 (изток), спирка №137 – бул. „Източен”(сервиз „Румекс”), спирка №353 – Бизнесцентър „Микрон”, ляв завой по бул. „Шести септември”, спирка №138 – магазин „Била 1”, спирка №139 – училище „Любен Каравелов”, спирка №140 – бул. „Шести септември”№193, спирка №141 – площад„Съединение”, и  по  маршрута, утвърден с общинската транспортна схема. Линия №93 (Стъкларски завод – ЖР „Тракия”): бул. „Шести септември” – спирка №118 – площад „Съединение”,  спирка №119 – срещу Семинарията, спирка №120 – площад „Шахбазян”, спирка №121– срещу училище „Любен Каравелов“, десен завой по бул. „Източен”, спирка №122 –бул. „Източен“ (запад), спирка №437 – бул. „Източен“ (срещу сервиз „Румекс”), наляво по бул. „Княгиня Мария Луиза” – спирка №123 – ТПК „Марица”, и по маршрута, утвърден с общинската транспортна схема. В обратна посока: бул. „Княгиня Мария Луиза“ – спирка №136 – Траурен парк „Централен 2“, надясно по бул. „Източен“, спирка №292 – бул. „Източен“ 2 (изток), спирка №137 – бул. „Източен” (сервиз „Румекс”), спирка №353 – Бизнесцентър „Микрон”, ляв завой по бул. „Шести септември”, спирка №138 – магазин „Била 1”, спирка №139 – училище „Любен Каравелов”, спирка №140 – бул. „Шести септември”№193, спирка №141– площад„Съединение”, и  по  маршрута, утвърден с общинската транспортна схема. Линия №99(ТК „Марица” – ЖР „Тракия”): бул. „Шести септември” – спирка №117, надясно по бул. „Руски” – спирки №167,168, наляво по бул. „Христо Ботев” – спирки №206, 43,338, и по маршрута, утвърден с общинската транспортна схема. В обратна посока: бул. „Христо Ботев“ – спирка  №335 – Военна болница, спирка №14 – срещу Сточна гара, спирка №187 – Автогара Юг, надясно  по бул. „Руски“ – спирка №309 – Военно окръжие, спирка №155 – срещу Търговската гимназия, спирка №156 – „Пианото“, наляво  по бул. „Шести септември“ – спирка №142 – сладкарница „Неделя”,  и по маршрута, утвърден с общинската транспортна схема.", "date": "2018.12.26", "title": "Затварят бул. „Цар Борис III Обединител”, ще строят 30-метровата кула "}
{"url": "https://www.monitor.bg:443/bg/a/view/praznuvame-denja-na-bashtata-153018", "text": "На втория ден от Коледа, 26 декември, в България се отбелязва Денят на Бащата. Празникът, на който се чества бащинството и родителските грижи на мъжете, точно както на Деня на майката се чества майчинството. Обикновено на този ден се правят подаръци на бащите и семейството празнува заедно през деня. Празникът прославя бащите и бъдещите бащи. В повечето страни Денят на бащата е светски празник. Той съществува навсякъде по света, но се отбелязва на различни дати. Православната църква го чества на 26 декември. В този ден се чества паметта на Св. Йосиф Обручник, на цар Давид като славен родоначалник на Исуса Христа и на Яков, брат Божий, пръв християнски епископ на град Ерусалим. Според католическата традиция празникът се чества на деня на св. Йосиф 19 март - в Аржентина, Великобритания, Венецуела, Еквадор, Зимбабве, Индия, Ирландия, Канада, Китай, Колумбия, Коста Рика, Куба, Малайзия, Малта, Мексико, Пакистан, Панама, Перу, Филипините, Сингапур, Словакия, САЩ, Турция, Франция, Холандия, Чили, Швейцария, Южна Африка и Япония Денят на бащата се отбелязва през третата неделя от месец юни. В Русия пък празникът се чества на 23 февруари - Ден на защитника на отечеството, военен празник, считан от мнозина за ден на мъжа. В последните години широка популярност добива американският вариант, който е тържествено отбелязан за първи път във Вашингтон през 1909 година. Но, едва през 1972 година президентът Ричард Никсън го обявява за официален празник.", "date": "2018.12.26", "title": "Празнуваме Деня на бащата"}
{"url": "https://www.monitor.bg:443/bg/a/view/mechkite-v-belica-poluchiha-koledni-podaryci-153027", "text": "Мечките в Белица получиха подаръци за Коледа. Измежду 25-те обитатели на парка отличник е 10-годиният Монти. Той първо изяде „играчките“ от богато украсената елха с ябълки, круши и моркови. После уверено захапа подаръка предвидливо поставен под елхата от Дядо Коледа и го занесе в бърлогата си, за да зарадва своята партньорка Мима. Голямата празнично опакована картонена кутия е съдържала голяма буца сирене и нови количества ябълки, круши и моркови.", "date": "2018.12.26", "title": "Мечките в Белица с подаръци за Коледа"}
{"url": "https://www.monitor.bg:443/bg/a/view/djado-koleda-dojde-v-bansko-v-karuchka-teglena-ot-bjal-kon-152885", "text": "По стара банска традиция, когато снегът е оскъден дядо Коледа и Снежанка пристигат в Банско не  на шейна, а в каручка, теглена от бял  кон. Така стана и вчера, когато конят потропваше по улиците на потъналия  в утринен скреж  град, а развеселените минувачи  и туристи  махаха с ръце за поздрав и мятаха монети за здраве  в коледната каручка. В двора на гимназията „Неофит Рилски“ белобрадият старец и Снежанка бяха посрещнати с очакваните аплодисменти от ученици, учители и родители. След като дядо Коледа раздаде подаръците,  гимназистите обградиха каручката с красиво българско хоро. Снимка: pirinsko.com", "date": "2018.12.26", "title": "Дядо Коледа дойде в Банско в каручка теглена от бял кон"}
{"url": "https://www.monitor.bg:443/bg/a/view/kitaj-pokaza-novi-visokoskorostni-vlakove-153026", "text": "Китай представи няколко нови високоскоростни влака \"Фусин\", съобщава „Синхуа”. Един от моделите е със 17 вагона и проектната му скорост е 350 км в час. Дължината на композицията е почти 440 м и може да превозва 1283 пътника. Другите типове са с по 8 вагона и се предвижда да могат да развиват съответно до 160 и 250 км в час. Два от влаковете ще бъдат пуснати в експлоатация още на 5 януари преди началото на големите пътувания в Китай за празниците по Лунния календар, които се очаква да продължат от 21 януари до 1 март. Новите влакове бяха представени от Китайската железопътна корпорация в държавния център за изпробване на жп техника в Пекин.", "date": "2018.12.26", "title": "Китай показа нови високоскоростни влакове"}
{"url": "https://www.monitor.bg:443/bg/a/view/koleda-na-pytja-ogranichavat-dvijenieto-na-kamioni-153016", "text": "От 14 до 20 часа днес се ограничава движението на камионите над 12 тона по автомагистралите и най-натоварените пътища, съобщи Агенция „Пътна инфраструктура“. Целта е повишаване на безопасността и увеличаване на пропускателната способност по пътищата в края на петте почивни дни за Коледа. Забраната не важи за превозващите бързоразвалящи се хранителни продукти и товари на температурен режим, живи животни и опасни товари. Шофьорите да тръгват на път с автомобили, подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения и пътната сигнализация, призовават от АПИ От агенция „Пътна инфраструктура“ настояват шофьорите да не използват аварийните ленти по автомагистралите.  ", "date": "2018.12.26", "title": "Коледа на пътя: Ограничават движението на камиони"}
{"url": "https://www.monitor.bg:443/bg/a/view/vremeto-vjatyryt-utihva-temperaturi-nad-nulata-153017", "text": "Днес преди обяд ще има значителна ниска облачност, която в следобедните часове ще се разкъсва и намалява. Вятърът ще отслабне, ще бъде умерен от северозапад. Максималните температури ще са предимно между 1° и 6°. Атмосферното налягане е и ще остане по-високо от средното за месеца, според прогнозата на НИМХ. Над планините ще преобладава слънчево време, по-значителна ще бъде облачността главно преди обяд в ниските части. Ще духа силен вятър от северсеверозапад. Максималната температура на височина 1200 метра ще бъде около минус 3°, на 2000 метра - около минус 9°. Над Черноморието ще преобладава слънчево време, с по-значителни увеличения на облачността главно след обяд по северното крайбрежие. Ще духа умерен северозападен вятър. Максималните температури ще са 3° - 4°. Вълнението на морето ще бъде 2 - 3 бала. Температурата на морската вода е 7° - 8°.", "date": "2018.12.26", "title": "Времето: Вятърът утихва, температури над нулата"}
{"url": "https://www.monitor.bg:443/bg/a/view/zlatoto-naj-skypo-ot-polovin-godina-153023", "text": "Сутрешните търгове на  нюйоркската борса Comex качиха днес златото на най-високите котировки за последната половин година, съобщава Reuters. Цените на доставките за февруари се повишиха с 3,85 долара за тройунция до 1275,65 долара. Котировките на мартенските фючърси на среброто пък поскъпнаха с 0,53% до 14,898 долара за унция. Според Юичи Икемидзу мениджър в ICBC Standard Bank (Yuichi Ikemizu), инвеститорите са обезпокоени за бъдещето на световната икономика и търсят сигурни вложения в ценния метал. По думите му от началото на годината има добро търсене на злато. Според прогнозите на експерта няма да е изненада в близко бъдеще цените да надхвърлят 1300 долара за тройунция.", "date": "2018.12.26", "title": "Златото най-скъпо от половин година"}
{"url": "https://www.monitor.bg:443/bg/a/view/povdignaha-obvinenie-na-kevin-spejsi-za-seksualno-nasilie-153028", "text": "Обвинение за сексуално насилие бе повдигнато на холивудския ас Кевин Спейси в навечерието на Коледа. Звездата от „Къща от карти“ ще отговаря пред съда в Нантъкет, Масачузетс още в първите дни на следващата година – на 7 януари. Обвинението е повдигнато във връзка с твърденията на телевизионната водеща Хедър Унру, която още миналата година проговори за инцидент от 2016 г., при който Спейси посегнал сексуално на тогава 18-годишния й син. По думите й, двамата се засекли в бар в Нантъкет. „Синът ми е излъгал, че има необходимата възраст, за да употребява алкохол (в САЩ тя е 21 години), след което Спейси му е поръчвал питие, след питие, след питие... Когато синът ми вече е бил пиян, той го е нападнал“, обясни Унру още преди година. Междувременно актьорът наруши едногодишната си медийна изолация, като публикува видео в Туитър, на което обаче се превъплъщава в героя си от „Къща от карти“ Фанк Ъндърууд. „Мога да ви гарантирам едно. Щом не съм платил цената на това, което и вие, и аз знаем, че съм сторил, със сигурност няма да си плащам за неща, които не съм направил“, каза той във видеото си. „Знам какво искате. Искате да се върна“, допълни още Спейси, срещу когото в момента се водят разследвания за сексуално посегателство още в Лос Анджелис и Англия. От Netlix отказаха да коментират клипа на доскорошния си партньор за „Къща от карти“. Носителят на „Оскар“ бе уволнен от продукцията след появата на първото обвинение срещу него. То бе отправено от безизвестния му колега Антъни Рап. Той върна лентата до 1986 г., когато бил едва 14-годишен, и сподели публично, че Спейси му посегнал по време на парти. В края на септември тази година обаче прокуратурата в Лос Анджелис обяви, че няма да повдига обвинения поради изтекла давност.", "date": "2018.12.26", "title": "Повдигнаха обвинение на Кевин Спейси за сексуално насилие"}
