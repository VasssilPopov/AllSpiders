{"url": "https://www.monitor.bg/bg/a/view/barman-ot-trevizo-cherpi-klientki-spored-busta-169949", "text": "„Заголи гърди и ги покажи – колкото са по-едри, толкова повече ще пиеш гратис, ако пък след това до вкъщи те откара бармънът – къркаш без пари цяла седмица!“ Това е поканата – послание към жителките и гостенките на италианския град Тревизо, която им отправи местният барман Анджело. Той е съдържател на шикозно кафене в центъра на града и благодарение на находчивата и шеговита реклама със сексуален оттенък стана за нула време световно известен. Условията за гратис – почерпката са окачени на витрината на заведението и са достояние на всеки клиент. От листовката се вижда, че най-скромна е ичкията за дамите с „първи“ размер на чашката на сутиена – само един шот. Тези представителки на нежния пол, които покажат гръд втори номер, гаврътват два шота, а онези с трети и четвърти номер – съответно три и четири шота. За мечтата на цицоманите - гърди пети номер, освен петте шота с предпочитаната от дамата напитка, са предвидени и бурни дружни ръкопляскания на присъстващите в бара мъже и жени. Клиентките на бара могат да получат пет шота и ако поискат телефонния номер на бармана или ако го целунат. Според излизащия в близката Венеция вестник „Кориере дел Венето“, секс-рекламата не била предизвикала наплив от готови за стриптийз клиентки. Но заведението било винаги препълно с весели хор, които си пийвали и шегували в очакване на дамата, която ще спечели от раз пет шота с ичкия. Но както пише всекидневникът, това може и да не стане, тъй като срещу рекламата на Анджело бил възроптал най-видният психотерапевт в Тревизо – Андреа Салес. След като посетил завчера бара, той започнал истинска кампания за дискредитиране на заведението и на неговия собственик, тъй като унижавал неимоверно женското достойнство...", "date": "2019.07.08", "title": "Барман от Тревизо черпи клиентки според бюста "}
{"url": "https://www.monitor.bg/bg/a/view/sting-otmeni-koncert-v-belgija-po-medicinski-prichini-170003", "text": "Стинг отмени по медицински причини концерт, който трябваше да изнесе тази вечер в Белгия, предадоха Франс прес и БТА. Новината бе съобщена в акаунта на 67-годишния британски певец в Twitter.  \"Съжаляваме да ви информираме, че концертът на Стинг на джаз фестивала в Гент тази вечер трябва да бъде анулиран по лекарско предписание\", пише в туита. Уточнява се, че \"скоро ще бъде дадена\" информация за състоянието на певеца.  ", "date": "2019.07.08", "title": "Стинг отмени концерт по медицински причини"}
{"url": "https://www.monitor.bg/bg/a/view/borisov-pred-erdogan-v-saraevo-miryt-i-dialogyt-sa-naj-dobrite-diplomati-170000", "text": "Турция е непосредствен съсед на България, съюзник в НАТО и ключов партньор в областите миграция, борба с тероризма, енергийни доставки и сигурност, транспортни коридори, земеделие и животновъдство. Това е заявил министър-председателят Бойко Борисов по време на срещата си с турския президент Реджеп Тайип Ердоган в курорта Яхорина край Сараево. Двамата лидери разговаряха в рамките на Срещата на върха на държавните и правителствени ръководители в Процеса за сътрудничество в Югоизточна Европа (ПСЮИЕ), който в момента се провежда в Босна и Херцеговина. “Мирът и диалогът са най-добрите дипломати“, заявил Борисов на Ердоган. Борисов и Ердоган обсъдили задълбочаването на двустранното сътрудничество и приноса на Турция за овладяване на мигрантския поток по българската граница. По време на разговора българският премиер Борисов подчертал важността от устойчивото развитие на двустранното партньорство, което е част от българската външна политика. Борисов изтъкнал, че страната ни ще продължи да се води от принципите на добросъседство, взаимно уважение, равенство и ненамеса във вътрешните работи. Бойко Борисов и Реджеп Тайип Ердоган дали висока оценка на активизирането на политическия и икономическия диалог между България и Турция, като подчертали доброто развитие на областта на туризма, енергетиката и транспорта през последните години. „Оценяваме приноса на Турция по въпросите с миграцията и подкрепяме продължаването на добрите практики, включително прилагането на съвместната декларация межди ЕС и Турция от 18 март 2016“, заявил по време на срещата премиерът Борисов. Той бил категоричен, че мирът и диалогът са най-доброто средство на дипломацията за всички държави в Европа. „Страните кандидатки за членство в ЕС, включително Турция, са наши непосредствени съседи и ние имаме интерес да изградим регион на стабилност, сигурност и просперитет, в които ценностите и принципите на ЕС са гарантирани“, изтъкнал още пред турския президент Борисов. След срещата с Ердоган, Борисов отиде на работна вечеря с останалите лидери.", "date": "2019.07.08", "title": "Борисов пред Ердоган в Сараево: Мирът и диалогът са най-добрите дипломати"}
{"url": "https://www.monitor.bg/bg/a/view/shofiorskite-kursove-moje-da-poskypnat-170001", "text": "Предстои рязък скок на цената на шофьорските курсове. В сряда ще бъде гласувано задължителните часове по кормуване за бъдещите шофьори да се увеличат от 31 на 45. Бизнесът вече пресмята, че това вероятно ще доведе до поскъпване на обучението с 300 лева, съобщи Нова ТВ. Промените са на Министерството на образованието. В сряда те ще бъдат гласувани окончателно от работна група. За да влязат в сила е нужен само подпис на образователния министър. Реалната промяна ще се случи от края на август или в началото на септември, когато ще се промени и цената на курса.  Целта на увеличаването на часовете е да се гарантира по-добро обучение на бъдещите шофьори и по-малко инциденти на пътя. С тази цел на следващ етап се предвижда и въвеждането на симулатор за практическите занятия на кандидат-водачите. Повече кормуване и по-малко обучение на теория - това предвиждат промените. „Ще бъдат включени по-голям брой часове за шофиране в извънградски условия. Времето за шофиране по магистрала също ще се увеличи. Ще има задължително шофиране през нощта, както и в трафик”, каза председателят на Съюза на преподавателите по авто-мото подготовка Йонко Иванов. Колко по-малко ще са часовете по теория, тепърва ще се уточни.  „Има много неща, които биха могли сами да се прочетат, затова не е необходимо наказанията да се знаят наизуст”, посочи още Йонко Иванов.  Вътрешните изпити също ще отпаднат. Цената на обучението обаче със сигурност ще скочи. Ако в момента се заплаща между 650 и 800 лева, след промяната сумата ще скочи с между 250 и 300 лева. На следващ етап от промените, в курсовете вероятно ще влязат и симулаторите за кандидат-водачите. „Симулаторите са навлезли в почти целия Европейски съюз преди повече от 10 години и са се наложили като успешен модел за обучение”, коментира Богдан Милчев от Института за пътна безопасност.  ", "date": "2019.07.08", "title": "Шофьорските курсове може да поскъпнат"}
{"url": "https://www.monitor.bg:443/bg/a/view/6000-lv-globa-otnese-konsecioneryt-na-perla-zaradi-djipa-169995", "text": "6000 лева глоба получи стопанинът на плаж „Перла” край Приморско,  , съобщи бТВ. Съгласно нормативните разпоредби, отговорността за подобни нарушения на пясъка е изцяло на стопанина на ивицата. Преди това той пък заплаши, че ако се стигне до глоба ще разтрогне договора с наемателя, на когото е отдал коридора за джетове. \"Наясно съм, че аз отговарям за всичко, но на практика нямам никакви инструменти с които да спра подобно нещо. Ивицата е голяма близо 130 хил. кв. м., които трудно могат да се опазят. Опитахме се да го спрем, но нямаме други правомощия, освен че сме поставили предупредителни табели, че влизането с МПС-та на плажа е забранено. но не е спрял, а е продължил към водата на заден ход. Има много свидетели, това се случва по обяд, когато плажът е пълен с туристи\", каза концесионерът Лъчезар Захариев. Драмата с джипа, който за малко не бе отнесен от вълните се разигра в късния следобед в неделя, след като в социалните мрежи се появиха зрелищни кадри. На тях се виждаше как мощната и луксозна машина затъва за броени секунди в пясъка и във водата, а неколцина здравеняци панически се опитват да я изтеглят от вълните.  Собственикът на баровското возило навлязъл в мокрия пясък, за да пусне на вода джета си, но не преценил докъде трябва да спре. Комичният случай предизвика голям обществен интерес и хапливи постове в социалните мрежи. \"Класика в жанра: Джигит с джип и джет плува в морето!\" е най-разпространявания надпис на фона на кадър със затъналото возило.  За да бъде изтеглен джипа от плажа се наложило да бъде  докаран  багер, който след дълга борба успял да измъкне автомобила.  От Министерството на туризма се самосезираха още в неделя след обяд и разпоредиха незабавна проверка, и обявиха, че концесинерът ще бъде санкциониран защото е допуснал моторно превозно средство върху плажната ивица и непосредствено до водата.  \"Ако бъдат установени и други нарушения - освен глоба, Министерство на туризма ще прекрати и договора на концесионера. Задължение на министерството е да следи как се спазват договорите за концесия и наем на морските плажове през цялата година. При установяване на нарушения и неспазване на законодателството се налагат безкомпромисни наказания. Министерството на туризма работи в сътрудничество с всички оторизирани институции и контролни органи и призовава своевременно да бъде информирано при всякакви съмнения за извършване на неправомерни действия на територията на морските плажове\", съобщиха от туристическото ведомство и припомниха, че сигнали за нередности на плажа могат да бъдат подавани на телефон 02/ 90 46 833, както и на имейл control@tourism.government.bg. Според собственика на джипа, инцидентът е станал не в неделя, а ден по-рано - в събота, а че е забранено влизането с коли. Освен това нямало друг начин джетовете да се пуснат на вода, затова и всички го правели по този начин. Затъването на колата в пясъка не било нищо необичайно, случвало се редовно, твърди собственикът.  Концесионерът на плажа Лъчезар Захариев обаче е категоричен, че според правилата джетове могат да се откарват до водата само с колесар по специално изграден на пясъка коридор, за който е взето изрично разрешение от морска администрация. ", "date": "2019.07.08", "title": "6000 лв. глоба отнесе консеционерът на „Перла” заради джипа"}
{"url": "https://www.monitor.bg:443/bg/a/view/shefkata-na-mitnicata-v-sevlievo-iskala-oblagi-za-firma-na-sina-si-169990", "text": "Шефката на Митническото бюро в Севлиево, е извършила престъпление по служба, съобщиха от Специализираната прокуратура. В качеството си на длъжностно лице тя се е обаждала на колеги от митническия пункт в Горна Оряховица и е настоявала от тяхна страна да бъде допуснат фиктивен износ на камиони в полза на дружество, собственост на сина й. Това е нарушение на закона, изразяващо се в превишаване на власт. Отделно от това са събрани доказателства, че началникът на Митническото бюро в Севлиево е помогнала на лице, което е държало в дома си акцизни стоки без бандерол, да избегне наказателно преследване, като го е предупредила за предстояща проверка от органите на митницата. Днес Специализираната прокуратура започна действия по разследването в Митническото бюро в Севлиево по досъдебно производство за действаща от началото на 2017 г. организирана престъпна група с участието на длъжностно лице - началник на Митническото бюро Севлиево. Към момента са задържани три лица, на които предстои да бъдат повдигнати обвинения. Това са началникът на Митическо бюро Севлиево, нейният син и лицето, спрямо когото тя е спомогнала да бъде осуетено наказателно преследване. Събират се доказателства за виновността и на други лица, съобщават от държавното обвинение.", "date": "2019.07.08", "title": "Шефката на Митницата в Севлиево натискала за фиктивен износ на фирма на сина й "}
{"url": "https://www.monitor.bg:443/bg/a/view/katastrofa-s-mikrobus-kamion-i-avtobus-vze-jertva-na-izhoda-na-ruse-169991", "text": "Тежка катастрофа на изхода на Русе в посока София взе жертва. Сблъскали са се микробус, камион и автобус от градския транспорт. На място е загинал водачът на микробуса, съобщи говорителят на областната дирекция на МВР в Русе Даниела Малчева. Сигналът е подаден в 17,07 ч. Според първоначалната информация микробусът е пътувал от Русе към Бяла. Срещу него е идвал автобус от градския транспорт, движещ се по линия 16. Камионът, който бил натоварен с техника, е бил зад микробуса. На мястото са изпратени екипи на полицията, пожарната и спешна помощ. Медиците са констатирали смъртта на водача на микробуса, който е на възраст над 60 години. В автобуса са пътували 9 души, но те не са пострадали. Един от тях е имал съвсем лека охлузна рана, която е била обработена на място. На местопроизшествието се извършва оглед. Временно е въведено ограничение на движението по пътя Русе – Бяла. За леките автомобили обходният маршрут е през селата Иваново и Басарбово. Тежкотоварните изчакват на място.", "date": "2019.07.08", "title": "Катастрофа с микробус, камион и автобус взе жертва на изхода на Русе (ОБНОВЕНА)"}
{"url": "https://www.monitor.bg:443/bg/a/view/angelkova-predlaga-po-visoki-globi-za-narushenija-po-plajovete-169993", "text": "По-високи наказания и санкции за нарушения по плажовете ще предложи туристическото министерство със законодателни промени, съобщи ресорният министър Николина Ангелкова във връзка с автомобила, който влезе в морето на плаж „Перла“. Тя определи като абсолютно недопустимо дори човек да си помисли, че може да кара джип по пясъка. „Камо ли това, което видяхме. Абсолютно недопустимо и веднага сме наложили глоба на концесионера около 6000 лв., затова че е допуснал това да се случи. Всеки един концесионер е длъжен да отговаря за всичко, което касае неговия договори д а не допуска подобни действия“, подчерта тя. „За да бъдем още по-строги в това отношение, защото за мен това е изключително важно, веднага ще предложим законодателни промени, които да са свързани с конкретни наказания, административни санкции, по-високи глоби не само за концесионера, а и за самия извършител“, посочи още министър Ангелкова. По думите й идеята е да има превенция.", "date": "2019.07.08", "title": "Ангелкова предлага по-високи глоби за нарушения по плажовете "}
{"url": "https://www.monitor.bg:443/bg/a/view/ukrainskijat-agroeksport-v-es-nagore-s-31-169992", "text": "За първите 5 месеца на годината Украйна е увеличила износът на селскостопанска продукция в ЕС с почти 31 на сто, съобщи „Синхуа“. Най-голям дял в агроекспорта на бившата съветска република са заемали зърнените храни и растителните масла, съответно 47,1% и 20,5%. Износът на страната селскостопански продукти осигурява поне 40% от валутните й приходи. За същия период вносът в Украйна на храни от Общността бележи ръст от 12,1 на сто и достигна 1,23 млрд. долара. От началото на 2016 г. ЕС и Киев имат договор за свободна търговия. Това спомогна украинският аграрен износ да се увеличи от 5,8 млрд. долара до над 6,3 млрд. долара за миналата.", "date": "2019.07.08", "title": "Украинският агроекспорт в ЕС нагоре с 31%"}
{"url": "https://www.monitor.bg:443/bg/a/view/sydyt-na-oligarhijata-izpra-chernija-lebed-169999", "text": "Олигархът Иво Прокопиев и менторът му Иван Костов дърпат конците в съда чрез марионетката им Лозан Панов. Това става ясно от безпрецедентно срамното решение на съда на олигархията, който като с универсален прах за пране буквално изпра скандалното минало на Елисавета Панова. С документа, постановен от състав на Софийския градски съд, се слага край на правовата държава с единствената цел да се обслужат интересите на задкулисието. Решението на съдиите показва и нещо друго – че грантовете окончателно победиха правото и че безпристрастен съд у нас вече няма. Той е приватизиран от олигархията и нейните пипала. До това скандално развитие се стига, след като жената на марионетния шеф на Върховния касационен съд Лозан Панов, известна с нежното наименование Черния лебед, се ожали пред Темида, че вестниците „Телеграф“ и „Монитор“ разкрихме, че в системата на МВР дамата присъства с крими регистрация. Въпреки че документ, доказващ това, бе приложен и от самото вътрешно министерство обаче, съдиите на олигархията решиха да погазят закона и да си затворят очите за истината и фактите. Така след продължили няколко години съдебни битки и въпреки решението на първа инстанция в полза на „Телеграф“ и „Монитор“, основаващо се именно на документите, че Панова е регистрирана в масивите на МВР за хулигански действия, магистратите с грантови обвързаности решиха да излъскат имиджа на жената на шефа. Абсурдните действия на съдиите обаче не са случайни и тяхното обяснение трябва да се търси в това кои са магистратите, погазили правото в чест на Панов и половинката му. Делото срещу двете издания на „Телеграф медиа“ „случайно“ е разпределено за разглеждане от състав с участието на съдия Красимир Мазгалов. Името му рядко се свързва с правораздаване у нас, тъй като магистратът основно е зает да се труди в грантово зависимия Съюз на съдиите в България. Там Мазгалов е заместник на председателя Калин Калпакчиев – близък ортак на проваления правосъден министър и настоящ сламен лидер на олигархичния проект „Да, България“ Христо Иванов. Последният пък е истинският кръстник на Бети Панова, увековечил половинката на Лозан с ласкавото прозвище Черен лебед в стенограмите от аферата „АРГО-гейт“. Заради всичките си обвързаности (още за тях вижте в карето – б.р.) в съдебната зала беше поискан отвод на Мазгалов, който обаче отказа да се оттегли от „делото на живота си“ с единствената цел да обслужи интересите на Панов. И очевидно е свършил добре задачата си. От документите по делото ясно се вижда, че изданията на „Телеграф медиа“ са работили само с факти и доказателства по процесния материал, а двете причини за жалбите на Панова – кримидосието и прякорът Черен лебед, не са плод на журналистически размисли, а са реални факти, подкрепени с писмени доказателства. За съда на олигархията обаче документите явно нямат значение. Въпреки че няколко месеца по-рано – с решение от април 2018 г., магистратът от районния съд Мария Запрянова отхвърли претенцията на Панова за обезщетение от 30 000 лева, тъй като по делото безспорно е било доказано, че криминалната регистрация на съпругата на председателя на ВКС е факт. Нещо повече – от документи, представени в съдебната зала, е станало ясно, че Черния лебед е регистрирана в масивите на МВР за хулиганство, придружено със съпротива на орган на властта, които Панова е извършила през 2004 г. Обръщението Черен лебед пък бе родено от Христо Иванов в стенограмите от „АРГО-гейт“, в които олигархът Иво Прокопиев и тинк-танк кръговете му от грантаджии и перодръжки на заплата обсъждат евентуалната кандидатура на Панов за президент. Иванов го използва, за да обясни защо Панов не е подходящ за номиниране. Достоверността на самите стенограми пък бе официално потвърдена от разградския бос Прокопиев, който си призна в ефир, че разговорите са истински. По делото си срещу „Телеграф медиа“ самата Панова пък се ползва от правните услуги не на кого да е, а на Георги Атанасов – член на Националния съвет на партия „Да, България“. От същата кантора са и Даниела Доковска и Ина Лулчева, които лично присъстваха заедно с Лозан Панов на срамната политическа демонстрация на стълбите пред Съдебната палата в София през декември 2015 г. Всички тези факти обаче услужливо са пренебрегнати от съдиите, които отменят първоинстанционния съдебен акт и присъждат на Елисавета Панова сумата от 30 000 лева за „претърпени неимуществени вреди – болки, страдания и неудобства – емоционални, физически и психически сътресения“, причинени й от разкриване на… истината за нейната криминална регистрация. И ако всичко дотук показва до какви чутовни размери може да достигне „гаврата с правосъдието“, последният пирон в ковчега на Темида идва от друг правен нонсенс. По закон скандалният съдебен акт на Софийския градски съд не е окончателен. Същият може да се обжалва в едномесечен срок пред Върховния касационен съд. Въпросът е обаче дали скандалният акт не трябва да се обжалва пред Костов и Прокопиев. Явно за тогите на олигархията документите нямат никакво значение, важното е какво иска една клика олигарси и шефът на ВКС им слугува безскрупулно. Парадоксалното е, че решението за Панова трябва да се обжалва пред мъжа й Лозан. Какво ще постанови ВКС, е ясно. Дори и решението да бъде обжалвано от изданията ни „Монитор“ и „Телеграф“, едва ли би се намерил смелчага от ВКС, който би отсъдил против жената на шефа си. С други думи със същия успех бихме могли да обжалваме пред кантората, представляваща Панова – тази на Даниела Доковска. А целият този абсурд показва, че за съжаление в страната ни вече няма значение каква е истината – за овладения от задкулисието съд явно е важно само какво иска кликата олигарси, подчинени на Командира, а техен най-виден слуга е марионетният шеф на ВКС Лозан Панов. Единствената „добра“ новина от случилото се е, че очевидно рухна опорната точка, разпространявана от целия този кръг, че издателят на „Телеграф медиа“ Делян Пеевски държал съда. По същия начин преди време рухна и друга от опорните им точки – че държал прокуратурата, след като магистрат от същата тази прокуратура безпрецедентно разпореди да бъде заличена от правния мир марката „Телеграф“.", "date": "2019.07.08", "title": "Съдът на олигархията изпра Черния лебед (ДОКУМЕНТИ)"}
{"url": "https://www.monitor.bg:443/bg/a/view/bezhaberieto-ot-koeto-stradame-i-nie-169985", "text": "Историята е от преди няколко месеца. През февруари стана ясно, че 18-годишният Итън Линденбергер от Охайо е отпразнувал пълнолетието си, като си направи всички ваксини, които през годините не са му били поставяни. Причината - родителите му не разрешавали. Новината обиколи американските медии, след като стана ясно, че в щата Вашингтон има епидемия от морбили. Реакцията на майката била, че това е правителствен заговор. Получила шамар в лицето. За някои може и да е смешно, но е прекалено сериозно, за да го приемем просто за майтап. Защото последиците са ужасяващи. Другото 16-годишно дете в семейството също искало да се ваксинира, но не може да го стори, защото все още е непълнолетно. Но за щастие, поне проявява разум. Защото за мен е безразсъдно да живееш в 21-ви век и да поставяш в риск здравето и живота на собственото си дете. Аз съм майка и си признавам, че не бих си играла на руска рулетка. Особено когато имаш имунизационен календар, който действа безупречно от години. Нека антиваксърите тук не реагират остро и да не си мислят, че не водя здравословен начин на живот. Напротив, точно защото искам да водя такъв, имунизирам детето си. Не само заради приема в детска градина и училище. Общо взето подбирам менюто си, да се движа достатъчно. Уча на това и дъщеря си. Но що се отнася до антиваксърите, както и да е. Тяхното поведение ми е ясно. Но още по-неразбираемо и дори недопустимо е действието на някои лекари. Бих казала и подсъдно. Защото за мен е престъпно да издаваш бележки, че дадено дете е имунизирано, без това да е така. Срещу някакви пари. Независимо каква е сумата. А се оказва, че 125 педиатри и общопрактикуващи лекари са глобени от началото на годината заради непоставени, но отчетени по документи ваксини. В същото време сме изправени пред епидемия от морбили и от месеци се борим със ситуацията. Не стига, че трябва ежедневно да опровергаваме „мъдрите“ излияния на майки антиваксърки, но излиза, че сега трябва да се опълчим и на недобросъвестни лекари, които петнят професията. А това си е клеймо, защото да си лекар е мисия. Тогава спасяваш човешки животи, а не ги излагаш на риск. И ако си истински лекар, ще обясниш на въпросната майка колко опасно е решението й и какви могат да бъдат последиците от това. Защото наистина е недопустимо в 21-ви век да се завърнат болести от миналото. Безотговорно е да пускаш на градина детето си без имунизация. Докато това се прави, ще си говорим за епидемия от морбили. Ще броим колко са починали в съседни страни заради липса на ваксини. И ще се молим заради такова безхаберие и ние да не пострадаме. Дано повече хора се осъзнаят и да има повече деца като Итън, който въпреки средата си е осъзнал, че това не е правилно.", "date": "2019.07.08", "title": "Безхаберието, от което страдаме и ние"}
{"url": "https://www.monitor.bg:443/bg/a/view/sys-70-skachat-pensionnijat-punkt-v-rumynija-do-2021-169989", "text": "Румънският президент Клаус Йоханис подписа днес нов закон за пенсиите, който предвижда постепенно нарастване на пенсионния пункт (който участва в определянето на размера на пенсиите) със 70 процента до 2021 г., съобщава информационният сайт Зиаре. Законът предизвика разгорещени дискусии в парламента, като опозицията обвини управляващата левоцентристка коалиция, че се опитва \"да измъкне вота на пенсионерите\", предлагайки увеличение на пенсионния пункт преди изборите. В края на годината в Румъния ще се произведат президентски избори. Депутатът от опозиционната партия \"Съюз за спасение на Румъния\" Кристиан Зайдлер нарече закона \"фарс\" и заяви, че в бюджета няма пари за увеличение на пенсиите. \"Да предложиш увеличение на пенсионния пункт с 40 процента преди изборите, очевидно се прави с политически цели\", заяви Зайдлер и допълни, че само за текущата година негативният ефект ще бъде в размер на 8,5 млрд. леи, а за следващата година - близо 25 милиарда леи или пет милиарда евро. По думите на опозиционния депутат тези средства ще бъдат осигурени от скъпи заеми, \"които ще плащат децата и внуците на днешните пенсионери\". Бившият министър на труда Лия Олгуца Василеску увери, че средства за увеличението има, защото правителството на Социалдемократическата партия и Алианса на либералите и демократите е донесло повече пари на държавния бюджет. Настоящият министър на труда Мариус Будъй каза, че \"влиянието\" на пенсиите върху брутния вътрешен продукт на Румъния е два пъти под средното за ЕС равнище, съответно - около 6 процента, спрямо 13-15 процента от БВП в ЕС. Законът предвижда постепенно увеличение на пенсионния пункт, което ще започне от 1 септември 2019 г. и ще приключи на 1 септември 2021 г. От 1 септември т.г. пенсионният пункт ще стане 1265 леи (522 лв.), от 1 септември 2020 г. 1775 леи (733 лв.), а от 1 септември 2021 г. - 1875 леи (774 лв.). В момента пенсионният пункт е на стойност 1100 леи (454 лв.), което означава увеличение със 70 процента до 2021 г. От 2022 г. стойността на референтния пункт ще се увеличава годишно със средното годишно равнище на инфлацията, към което ще се добавят 50 процента от реалното увеличение на реализираната в страната средна брутна заплата. Законът предвижда възрастта за пенсиониране да бъде 65 години за мъжете и 63 години за жените. Минималният осигурителен стаж е 15 години, а пълният осигурителен стаж е 35 години, както за мъжете, така и за жените. Жените, които са изпълнили минималния осигурителен стаж и имат три деца, отглеждани до 16-годишна възраст, могат да използват при поискване намаление с шест години на възрастта за пенсиониране. Към намалението се добавя по още една година допълнително при всяко следващо дете (след третото). Намаляването на възрастта за пенсиониране се прилага и в случаи, когато броят на децата включва и осиновени деца, отглеждани в период от минимум 13 години. Пенсионерите с първа степен на инвалидност получават пенсия, както и обезщетение за придружител в размер на 50 процента от гарантираната минимална брутна заплата за страната.", "date": "2019.07.08", "title": "Със 70% скачат пенсионният пункт в Румъния до 2021"}
{"url": "https://www.monitor.bg:443/bg/a/view/kitajskite-turisti-v-bylgarija-se-uvelichavat-169987", "text": "Все повече китайски туристи проявяват интерес да посетят България. Броят на китайските посетители, които резервират полети до страната ни, се е увеличил с 280% през първите шест месеца на 2019 г. в сравнение със същия период на миналата година, съобщава „Чайна Дейли“. Данните на най-голямата онлайн туристическа агенция в Китай Ctrip. показват, че китайските резервации за полети до България са нараснали с 114% през 2018 г. в сравнение с 2017 година. Повече китайци се радват на дълги пътувания в България. Китайските посетители са прекарали средно шест дни в популярни дестинации в България, като София, Варна и Пловдив през първото полугодие. Тази година се навършват 70 години от установяването на дипломатически отношения между Китай и България, съобщава още изданието. Директни полети, по-удобни визови политики, индивидуални туристически продукти и повече табели на китайски език в туристически и обществени зони ще спомогнат за популяризирането на чуждестранни дестинации сред китайските посетители, според главния изпълнителен директор на Ctrip Сун Джи.", "date": "2019.07.08", "title": "Китайските туристи в България се увеличават "}
{"url": "https://www.monitor.bg:443/bg/a/view/dete-nauchi-ezika-na-uakanda-zaradi-chaduik-bouzman-169960", "text": "Актьорът Чадуик Боузман се похвали с умилително писмо от свой почитател. С цел да привлече вниманието на любимеца си, малкият Бен успя да напише писмо на звездата, което обаче е издържано на езика, говорен от крал Т`Чала в „Черната пантера“. Теориите относно речта на Уаканда (страната, в която се развива действието) са много. Според някои, тя е инспирирана от един от 11-те официални езика в Южна Африка. Нещо повече, намек в тази посока даде и самият Боузман, който издаде, че е работил именно с африкански вокален педагог, за да се подготви за правилния акцент в „Черната пантера“. „Искаха да говоря с американски или британски акцент, което обаче нямаше да бъде достатъчно достоверно. Притесненията им обаче бяха, че хората няма да ме разберат, когато говоря от екрана“, коментира неотдавна по повод битката си да утвърди специален акцент за народа от Уаканда Боузман. Според други пък цялата уакандска реч е дело на Хана Бийчлър, която е използвала за основа елементи от догонски, китайски, арабски и езика на племето мурси. написа Боузман по повод любопитното обяснение в любов от страна на детето. А ето и какво означава писмото: „Скъпи, Черна пантера, моето име е Бен. Аз съм най-големият ти фен. Би ли ми писал обратно по Туитър? Благодаря ти!“", "date": "2019.07.08", "title": "Дете научи езика на Уаканда заради Чадуик Боузман"}
{"url": "https://www.monitor.bg:443/bg/a/view/mlad-motorist-zagina-pri-udar-v-elektricheski-stylb-v-plovdiv-169978", "text": "Млад моторист загина на място след удар с мотор в електрически стълб в Пловдив, съобщиха от полицията в града. Пътният инцидент е станал на бул. „Македония” в областния център. Сигналът за блъснал се в стълб мотоциклет \"Ямаха\" е получен след 16.45 ч. В резултат на удара настъпила смъртта на 26-годишния водач. Местопроизшествието е запазено. Предстои да бъде извършен оглед и да се изяснят причините и обстоятелствата около тежкия инцидент. Водачите да преминават с повишено внимание и съобразена скорост в участъка на катастрофата, призоваха от полицията в Пловдив.", "date": "2019.07.08", "title": "Млад моторист загина при удар в стълб в Пловдив"}
{"url": "https://www.monitor.bg:443/bg/a/view/hristijani-i-musulmani-napraviha-obsht-kurban-169988", "text": "Християни и мюсюмани от село Каменари, община Елена дадоха пример за съвместно съжителство и приятелство. Хората от двата етноса направиха общ курбан за здраве, на който присъстваха ходжа и православен свещеник. В селото, живеят около 200 души, почти наполовина от двете вероизповедания. Там никога не е имало православен храм, а мюсюлманите се събират в малък молитвен дом. За да няма сърдити и обидени те решиха да подредят общата трапеза в читалищния салон. „Идеята дойде от самите хора. Те не за първи път се събират заедно, независимо от етнос и религия, както в трудните, така и за хубавите моменти. Три агнета приготвихме за курбана. Едното го дари Иван Савов, земеделски производител, а за другите хората дадоха пари, според възможностите си. Благодарна съм за помощта и организацията на председателя на читалището Стефка Христова и на Фатме Яшарова, както и на всички жени от селото, които се включиха в шетнята”, споделя кметицата на селото Стела Михайлова. Вкусният курбан сготви майстор готвач Иван Станев. От него опитаха и възрастни, и болни, и инвалиди, на които отнесоха по домовете. Преди да го раздадат на хората, бе осветен от отец Александър от Марянския манастир и от районния мюфтия Сюлейман Масурев. Двамата се помолиха за здравето и благополучието на каменарчани и все така да са заедно.", "date": "2019.07.08", "title": "Християни и мюсюлмани направиха общ курбан"}
{"url": "https://www.monitor.bg:443/bg/a/view/podaryk-za-16-godishninata-na-vecheren-akt-na-syninski-169957", "text": "Спектакълът на Съни Сънински „Вечерен акт“ по едноактната пиеса „Предложение“ и други текстове на Чехов утре вечер от 20 ч. ще закръгли своята 16-годишнина на сцената на Театър 199 „Валентин Стойчев“. Шеметната комедия с Мария Сапунджиева, Георги Спасов и самия режисьор в ролите ще поднесе на публиката подарък: по случай своеобразния юбилей Сънински е издал поредна книжка от своята авторска серия „Режисьорска версия“, която зрителите ще получат безплатно. Тя съдържа любопитни моменти от историята на създаването на култовия „Вечерен акт“, отзиви от пресата за спектакъла, информация за международните му успехи, интервюта с участниците в него, а също и богат снимков материал – както със сегашния актьорски екип, така и с първоначалния, част от който бе и неотразимия смехотворец Димитър Рачков.", "date": "2019.07.08", "title": "Подарък за 16-годишнината на „Вечерен акт“ на Сънински"}
{"url": "https://www.monitor.bg:443/bg/a/view/jytvata-svali-ruskata-pshenica-do-195-dolara-za-ton-169984", "text": "Жътвата в северното полукълбо свали експортните цени на руската пшеница в пристанището на Новоросийск през миналата 193-195 долара за тон франко борд, съобщава Reuters. Житото с 12,5% съдържание на протеин е поевтиняло за периода с 5 долара за тон. В същото врече обаче цените на ечемика отчита нарастване с 2,5 долара до 168 долара за тон. До 5 юли в Русия са прибрани 19,3 млн. т зърно, като се очаква по-богата реколта от лятото на 2018-та. През миналата реколтна година, завършила в края на юни от страната са изнесени 42,6 млн. т зърно, като от тях 35,5 млн. т са пшеница.", "date": "2019.07.08", "title": "Жътвата свали руската пшеница до 195 долара за тон"}
{"url": "https://www.monitor.bg:443/bg/a/view/borisov-pristigna-za-foruma-v-saraevo-169998", "text": "\"Пристигнах в Сараево, където ще участвам в Срещата на върха на държавните и правителствените ръководители на страните-участници в Процеса за сътрудничество в Югоизточна Европа\", написа премиерът Бойко Борисов в профила си в фейсбук. По време на Срещата на върха ще бъде обсъдено засилването на свързаността в областта на инфраструктурата, бизнеса, дигитализацията и връзките между младите хора, които са основните приоритети на председателството на Босна и Херцеговина на ПСЮИЕ. В рамките на форума в Сараево българският министър-председател ще проведе редица двустранни срещи: с председателстващия Председателството на Босна и Херцеговина Милорад Додик, с президента на Турция Реджеп Тайип Ердоган, с президента на Република Северна Македония Стево Пендаровски.", "date": "2019.07.08", "title": "Борисов пристигна за форума в Сараево "}
{"url": "https://www.monitor.bg:443/bg/a/view/djesika-alba-naj-trudnata-profesija-e-majchinstvoto-169933", "text": "Най-трудната професия за Джесика Алба не е актьорското майсторство, а майчинството. Все пак, това да стане родител, е подобрило и професионалните качества на 38-годишната звезда. Най-вече що се отнася до ръководенето на собствената й компания The Honest Company, която предлага продукти за красота. „Да стана майка беше най-трудното нещо на света, но е и нещото, което ме подготви най-много за бизнес кариерата ми. В началото правих грешката да не нося памперси, когато излизаме на вечеря, и накрая трябваше да повивам бебето с одеяла. Така се научих да съм креативна и жилава“, разказа красавицата пред британското сп. Cosmopolitan. Звездата от „Фантастичната четворка“ възпитава три деца – момиченцата Онър и Хейвън, които са съответно на 11 и 7 години, както и 18-месечният Хейс. Алба сподели още, че първоначално е оставяла бизнес партньорът й да обира лаврите за  нейните дела. „Винаги се отдръпвах и оставях другите да получат признание за моята работа. През първите три години откакто компанията работи, Това беше трудно за мен, но трябваше да го преодолея“, изповяда се тя.", "date": "2019.07.08", "title": "Джесика Алба: Най-трудната професия е майчинството"}
{"url": "https://www.monitor.bg:443/bg/a/view/ocapanite-jyltopavetni-gashti-169979", "text": "“Умните и красивите” красивите пак се объркаха в пушилката, която избълваха около избора на нов шеф на БНТ. Вместо да се правят на ощипани госпожици с врели-некипели кой е Емил Кошлуков и кой уж стоял зад него, можеше да издигнат свой кандидат и да го подкрепят със същия плам. Но не го направиха. А не го направиха, не защото не биха могли. А защото лидерите им са клика и не биха допуснали някой да ги затъмни, макар и за кратко. Точно както техния ментор Иван Костов се капсулира навремето, така и те си останаха на същите постове, въпреки че бяха изхвърлени извън парламента. И всеки, извън техния кръг, ще е „враг”. Те са си самодостатъчни. Само че народът е казал: “Без мокри гащи, раци се не хващат”. “Жълтопаветниците” предпочитат да протестират, вместо да подкрепят нечия кауза. Всъщност, гащите им не са сухи, но са оцапани с друго. Истината е, че никой свестен и можещ потенциален кандидат не би приел подкрепата им. Нали, вместо нея, те по стара традиция, ще го върнат обратно в казана.Ще се скрият зад него, за да използват имиджа му. После, като не спечели, набързо ще го изоставят. Затова никой не се хваща вече на въдиците им – знае, че загубата му е сигурна, най-малкото заради техния паталогичен стремеж да оплюват всеки и всичко, което не обслужва подсъдните им кукловоди.", "date": "2019.07.08", "title": "Оцапаните жълтопаветни гащи"}
{"url": "https://www.monitor.bg:443/bg/a/view/kanjat-sarafa-da-se-snima-vyv-vtori-film-169970", "text": "Боксовата легенда Серафим Тодоров е получил предложение да се снима във втори филм, след като изигра отлично ролята си в \"Снимка с Юки\". Новата лента ще е отново на продуцентите братя Виктор и Борислав Чучкови, а за трикратния световен и европейски шампион и сребърен олимпийски медалист ролята ще е на баща боксьор, който тренира своя син за да го изведе до върховете в този спорт. Това сподели сам Сарафа по време на честването на 50-ия му рожден ден (навършен на 6 юни б.р.) в пресклуб \"България\". На скромното тържество Серафим Тодоров получи от името на пресклуба грамота и златна значка \"Златен трикольор\", пластика с фигура на боксьор върху плакет от президента на федерацията по бокс Красимир Инински, връчена от ветерана деятел Димитър Армутлиев. Венцислав Николов, изпълнителен директор на Българския професионален боксов съюз, пък прочете поздравление от президента на България Румен Радев. Сарафа сподели, че през следващите 50 години би искал да е по-малко наивен и по-балансиран. „Много бях наивен. Мнозина се възползваха от моята доверчивост. Искам да стана по- сериозен, по-балансиран“, каза той. И се похвали, че най-вълнуващото събитие за годината му предстои. Това е раждането на втория му внук в семейството на неговия син Симеон. Сарафа смята да се посвети на издирването на нови таланти в бокса и да им помага със своя опит. В последните месеци е бил в Германия, където работил като охрана и показвал боксови умения на бодигардове в спортен център, собственост на негов почитател от времето когато боксираше в Бундеслигата. На срещата неизбежно се стигна и до много спомени. Димитър Армутлиев разказа за юношеския турнир в Търговище, където блеснал таланта на Тодоров. Искали го в мъжкия тим, но треньорът Димитър Добрев не го пуснал. „Всички победи са ми еднакво скъпи, каза именитият боксьор, който единствен има победа срещу Флойд Мейуедър. - Най-трудният ми мач обаче беше в Бундеслигата срещу един американец - Тайсън Грей - нисък, негър и много агресивен. Изглежда го подцених малко. Уцели ме в първия рунд в черния дроб и болката беше неописуема. На почивката устните ми бяха буквално сини. Терсене (треньорът Георги Стоименов в ъгъла му б.р.) ми предложи да спрем, но реших за продължа. Възстанових се горе долу, почнах го отдалеч, бих го с 4:1, но никога няма да забравя болката.\" Очевидци пък си спомниха онзи миг в Тампере, когато 7000 финландци скандираха на крака \"Серафим, Серафим!\" след невероятно атрактивната му победа над кубинеца Енрике Карион, след която му връчиха и най-престижния приз - купата \"Ръсел\" за най-техничен боксьор. Тя и сега е сред неговите трофеи.", "date": "2019.07.08", "title": "Канят Сарафа да се снима във втори филм"}
{"url": "https://www.monitor.bg:443/bg/a/view/cska-shte-tyrsi-ranen-gol-sreshtu-titograd-169980", "text": "Бърз гол и победа на нула - това ше е задачата пред ЦСКА за старта в квалификациите от Лига Европа, разкри треньорът на „червените“ Добромир Митов. Мачът срещу черногорския „Титоград“ е във вторник от 20:30 часа на стадион „Българска армия“ и ще бъде излъчван пряко по bTV Action. Митов бе категоричен, че съперникът изобщо не е за подценяване, но е оптимист и е уверен във възможностите на ЦСКА. “Титоград има нов треньор, има взети добри футболисти, сподели треньорът на „армейците“. - Отборът на черногорците е по-силен от миналата година, заявявам го твърдо. Анализирахме ги и стигнахме до това заключение. Категорично искаме още в София да решим изхода на двубоя. От нас зависи. Надявам се да имаме подкрепата на многобройните фенове. Искаме да отбележим ранен гол, а след това и още. Важно е да не допуснем гол в нашата врата”, допълни още Митов, чийто тим ще има подкрепата на около 7-8 000 фенове на трибуните. В същото време ЦСКА се подсили с още един нов играч. Договор с „червените“ подписа английското крило Вив Соломон-Отабор, съобщиха официално от клуба. 23-годишният футболист е юноша на „Бирмингам“, като е играл за „Оксфорд“, „Болтън“, „Блекпул“ и „Портсмут“. Соломон има 113 мача и 9 гола в професионалния футбол на Албиона. Той става шести чужденец през това лято на \"Българска армия\", като преди него акостираха Денис Давидов, Греъм Кери, Тони Уот, Бусато и Диего Фабрини. Вив Соломон-Отабор ще бъде картотекиран за Лига Европа и българското първенство, но има леко изоставане с подготовката и се очавка да е на разположение след поне 10 дни.", "date": "2019.07.08", "title": "ЦСКА ще търси ранен гол срещу \"Титоград\""}
{"url": "https://www.monitor.bg:443/bg/a/view/aptekite-s-denonoshtni-dejurstva-po-grafik-169981", "text": "Аптеките да дават задължително дежурства нощем по график. Това предложение на Министерството на здравеопазването предстои да бъде обсъдено, съобщи заместник здравният министър Жени Начева. Към момента те са твърде малко. Има населени места, където през нощта човек няма откъде да си купи лекарство, допълни за „Монитор“ тя. Затова идеята на МЗ е графиците за денонощните дежурства да се изготвят за тримесечен период от регионалните здравни инспекции. Предлага се и глоба за неспазване на графиците. Ако инспектор установи, че е затворено въпреки дежурството, в случай че собственикът е едноличен търговец. Санкцията се увеличава от 2000 до 6000 лева, ако е юридическо лице. 3600 са аптеките в страната към момента, показват данни на Българския фармацевтичен съюз. От тях обаче само около 30 са тези, които работят нонстоп. Те са в големите градове и най-вече в столицата. Оказва се, че нашата страна е сред водещите в Европейския съюз по брой на аптеки на глава от населението. В същото време обаче те са отворени само в светлата част на денонощието. Най-невралгични и без лекарствена помощ са градовете Враца, Видин, Търговище, Смолян и Разград, в които въобще няма работеща нощем аптека. Затова МЗ предлага и създаването на Национална аптечна карта по подобие на Националната здравна карта. Междувременно от Сдружението за развитие на българското здравеопазване настояха категорично за намаляване на ДДС-то върху лекарствата, медицинските изделия и диетичните храни. От там предложението вече са го изпратили в Народното събрание и до министъра на финансите. „Независимо от факта, че България е най-бедната страна в Европейския съюз, намалените ставки и освободените от ДДС стоки и услуги са много малко. ДДС е данък, който се плаща от крайния потребител – в случая с лекарствата това са пациентите или НЗОК, ако те са реимбурсирани“, се казва в писмото. От сдружението предлагат ставката да е 5 на сто. „Така ще се освободи ресурс от 134 млн. лв. от бюджета на НЗОК за лекарства, който за 2019 г. е в размер на 1,126 млрд. лв., тъй като в момента тя плаща лекарствата с включено ДДС. Това би дало възможност да се реимбурсират повече лекарства или сумите да се пренасочат за други нужди в здравеопазването. От ежедневните скандали в последните месеци става ясно, че нуждите от тези пари са огромни“, заявява председателят на сдружението Боряна Ботева. Тя посочва, че по данни на Европейската комисия намалени ставки за лекарства не се прилагат само в България, Германия и Дания, а в четири от страните членки – Ирландия, Великобритания, Малта и Швеция, тя е нулева. и това на фона на факта, че България е на последно място в Европейския съюз по БВП на глава от населението. По изчисления на сдружението намаляването на ставката за ДДС на 5 процента би довела до намаляване на цените на тези лекарства с 13 процента. Същата сума ще спестяват и болниците за лекарствата, които закупуват за собствена сметка. Не на последно място трябва да се обърне внимание и на изделията за хора с увреждания - това включва помощни средства (колички, верикализатори, ортези) и медицински изделия (имплантируеми изделия). В България освободени от ДДС са само тези изделия, които са част от услуга – т.е. ако протезата е изработена в самостоятелна медико-техническа лаборатория, но не и ако е внесена директно от чужбина и закупена от специализиран магазин. Не са освободени от ДДС и медицинските изделия, които се налага българският пациент да заплаща при различни операции, като сумите варират от 2000 до 20 000 лева.  ", "date": "2019.07.08", "title": "Аптеките с денонощни дежурства по график"}
{"url": "https://www.monitor.bg:443/bg/a/view/bylgarski-tarikatlyci-i-tarikatlyci-169982", "text": "Безспорно има едно влечение на българите към тарикатлъка. Дори чрез невинните приказки за Хитър Петър този тарикатлък е легитимиран като национална черта. Има обаче тарикатлъци и тарикатлъци. При един по-свободен поглед към историята дори и тактиката на хан Крум да прегради Върбишкия проход и да изколи там войските на император Никифор I Геник е един стратегически тарикатлък. Благодарение на него обаче западните завоевания на хана остават в нашите земи и затова сега София е столица на България. Другият тарикатлък е тарикатлъкът на дребно. Неговите приносители винаги се изявяват най-ярко през лятото и особено по курортите. Отявлен представител на тази фауна докара джипа си до морето, затъна в него и сега ще глобяват концесионера 6000 лв. Освен нахалството една от забележителните черти на дребния тарикат са нелепите, тъпоумни и нагли обяснения. В този ден нямало табели, искал да докара джета си до водата и прочее недомислици. Да не говорим, че що за невнятник трябва да си, за да не допуснеш, че тази тежка кола ще мине по пясъка като по нормална повърхност. Дребните тарикати съсипват всичко, до което се докоснат. Те създават кофти образ на българите, на основни икономически отрасли като туризма, дори да съсипят държавните усилия в някаква област. Дребните тарикати обаче са немощни, дори и с тежък джип никога няма да станат по-важни и по-велики от хан Крум, дори и с колите да се качат и на връх Вихрен. А хан Крум е имал само коне, все пак.", "date": "2019.07.08", "title": "Български тарикатлъци и тарикатлъци "}
{"url": "https://www.monitor.bg:443/bg/a/view/djakov-razchitame-na-vtorija-mach-s-ferencvarosh-169967", "text": "Капитанът на „Лудогорец“ Светослав Дяков призна, че основните мисли на тима му са насочени към реванша срещу унгарския „Ференцварош“ в първия квалификационен кръг в Шампионската лига. Според него гостуването в първия сблъсък ще е непредсказуемо, докато срещата в Разград би наклонила везните в полза на българския тим. Унгарският шампион записа 7 победи от изиграните си 8 мача и демонстрира сериозен потенциал. „На първо четене са доста сериозен отбор. Кофти, че ни се падна точно такъв съперник в първия кръг, но ако искаме да стигнем там където сме тръгнали трябва да преминаваме и такива отбори. Ще се готвим за тези мачове и се надявам да ги отстраним. Те са шампион на Унгария, доста средства се влагат там. Нека да мине първия мач, ще има повече яснота за шансовете, но преди първия мач са 50:50. Целта е да не загубим първия мач, а във втория в Разград съм сигурен, че ще ги победим“, убеден е капитанът на „орлите“. Двата тима се изправят един срещу друг в сряда от 21 ч.", "date": "2019.07.08", "title": "Дяков: Разчитаме на втория мач с „Ференцварош“"}
{"url": "https://www.monitor.bg:443/bg/a/view/polovinata-ot-horata-s-uvrejdanija-s-po-goljama-finansova-podkrepa-169977", "text": "Над 305 000 от всички 641 000 хора с увреждания у нас получават по-голяма месечна финансова подкрепа по новия Закон за хората с увреждания (ЗХУ) в сравнение с получаваните до 31.12.2018 г., сочи статистиката на Агенцията за социално подпомагане. Хората, които получават месечна добавка за социална интеграция и прекратената социална пенсия за инвалидност (втора пенсия), са се увеличи спрямо края на миналата година. Техният брой е с 144 335 повече в сравнение с хората с увреждания, които получаваха интеграционни добавки според действащото до края на 2018 г. законодателство, обясни социалният министър Бисер Петков след първото заседание на новосформирания Съвет за наблюдение на политиките на и за хората с увреждания. „Никой не е ощетен, на никой не е намалена помощта“, заяви Петков. Съгласно нормативните промени хората с увреждания със степен на увреждане от 50 до 70,99% имат правно на месечната финансова подкрепа в размер на 7% от линията на бедност (348 лв. за 2019 г.), което прави 24,36 лв. Инвалидите с 71 до 90% пък получават помощ в размер на 15% от линията на бедност или 52,20 лв. Хората с над 90% степен на увреждане пък получават 25% от линията на бедност или 87 лв. За тази група увеличението в сравнение с миналата година е минимум с 12 лв. Хората с над 90% степен на увреждане с определена чужда помощ, които получават пенсия за инвалидност поради общо заболяване или поради трудова злополука или професионална болест финансовата подкрепа е в размер на 30% от линията на бедност или 104,40 лв., което е с около 30 лв. повече в сравнение с 2018 г. Най-голямо увеличение на финансовата подкрепа получават хората с над 90% степен на увреждане с право на чужда помощ, които получават социална пенсия за инвалидност. В тази категория през месец май попадат 12 932 души, които съгласно новото законодателство вземат 57% от линията на бедност или 198,36 лв. За тази група финансовата подкрепа е увеличена с около 123 лв. в сравнение с 2018 г. Хората с увреждане, на които е изготвена индивидуална оценка на потребностите и е издадено направление с определен брой часове за лична помощ, могат да заявят предоставянето на лична помощ в общината си по настоящ адрес.", "date": "2019.07.08", "title": "Половината от хората с увреждания с по-висока помощ "}
{"url": "https://www.monitor.bg:443/bg/a/view/grisho-izpada-ot-top-50-sled-uimbyldyn-169973", "text": "Първата ракета на България в мъжкия тенис Григор Димитров ще изпадне от топ 50 на световната ранглиста веднага след „Уимбълдън“. Преди турнира той бе 49-и, на 2 точки пред 50-ия Пабло Кареньо Буста (Исп), а тази седмица класацията не се обновява. В Лондон Гришо отпадна още в първия кръг след пълен обрат от 84-ия в света Корентен Муте (Фр). В подреждането на сайта live-tennis.eu Димитров в момента е 51-ви. Изпадането от топ 50 стана факт след класирането на Юго Юмбер (Фр) за осминафиналите. Той има вече актив от 1157 точки и е №47. Григор е с 952 точки. Българинът влезе в челната петдесетица на АТР за пръв път на 5 ноември 2012 г. под №48 и оттогава не я беше напускал. Най-доброто му класиране е третото място, на което се изкачи след спечелването на последната засега титла от финалите на АТР в Лондон през ноември 2017-а. Следващият турнир, на който Григор е заявен, е на твърдите кортове в Атланта, щата Джорджия, от 22 юли. Преди това, от 14 юли той ще запише дебют в отборната демонстративна надпревара World Team Tennis в Лас Вегас. Рафаел Надал пък постигна нова впечатляваща победа, като не остави никакъв шанс на Жоао Соуза (Пор) на 1/8-финалите на „Уимбълдън“ и го победи с 6:2, 6:2, 6:2. При жените водачката в световната ранглиста Ашли Барти (Авл) отпадна в четвъртия кръг след загуба от Алисън Риск (САЩ) с 6:3, 2:6, 3:6. 29-годишната Риск, 55-а в класацията на WTA, достигна за първи път в кариерата си до четвъртфинал в турнирите от „Големия шлем“. Там нейна съперничка ще бъде седемкратната шампионка Серена Уилямс, която отвя испанка Карла Суарес Наваро с 6:2, 6:2 за малко повече от час. Поставената под номер 8 Елина Свитолина (Укр) също достигна до първия си четвъртфинал на \"Уимбълдън\" след категорично 6:4, 6:2 над 24-ата в схемата Петра Мартич (Хър). Китайката Шуай Чжан продължава сензационното си представяне на тревата в Лондон, след като елиминира Даяна Ястремска (Укр) с 6:4, 1:6, 6:2. В предишните си 5 участие на „Уимбълдън“ Чжан, 50-а в световната ранглиста, нямаше нито една победа в основната схема.", "date": "2019.07.08", "title": "Гришо изпада от топ 50 след „Уимбълдън“"}
{"url": "https://www.monitor.bg:443/bg/a/view/unoshite-do-17-godini-shampioni-na-balkanite-169971", "text": "Националният отбор по волейбол на България за юноши до 17 години, воден от треньора Мартин Стоев, спечели титлата на Балканиадата в София. Волейболистите ни надиграха Гърция с 3:0 (8, 19, 19) на финала, игран пред 800 зрители в зала \"Христо Ботев\". Те доминираха през цялото време в мача и не оставиха никакви шансове на съперниците си и ги разгромиха за 75 минути. Най-резултатен за нашите беше Георги Татаров с 19 точки (1 ас, 3 блока), Александър Николов добави 16 (2 аса, 4 блока). За Гърция Димитриос Теодосис завърши с едва 5 точки. \"Доволен съм от представянето ни и от спечелената титла, коментира успеха Мартин Стоев. - Отборът играе с всеки изминал ден все по-силно. Само за 20 дни подготовка момчетата отново показаха своя потенциал и постигнахме втора поредна балканска титла. Само след няколко дни е европейското първенство, пак в София и Тези мачове бяха страхотна подготовка за него. Ще се борим първо да влезем в четворката, а след това и за медали.\" Турция победи Румъния с 3:1 (10, 15,-22, 22) и взе бронзовите медали, а тимът на Сърбия е пети след с 3:1 (16,-19, 22, 16) над Молдова. Владимир Гърков беше избран за MVP на турнира и за посрещач №2 в идеалния отбор. Другият посрещач е Александър Никилов, център №1 - Ивайло Дамянов, диагонал - Георги Татаров. Втори посрещач е Димитрис Теодосис, най-добър разпределител - Хилми Салим (Тур), а либеро - Карол Кошински (Рум).", "date": "2019.07.08", "title": "Юношите до 17 години шампиони на Балканите"}
{"url": "https://www.monitor.bg:443/bg/a/view/konsumacijata-na-bobovi-kulturi-i-na-meso-shte-se-uvelichi-prez-idnite-10-godini-169969", "text": "Консумацията на бобови култури и кореноплодни ще нарасне с 1,9 процента годишно в света до 2028 г. Това се посочва в годишния доклад за перспективите в земеделието за 2019-2028 година на Организацията по прехрана и земеделие (ФАО) на ООН и Организацията за икономическо сътрудничество и развитие (ОИСР), цитиран от АФП. Наред с това докладът прогнозира и продължаване на възходящата тенденция при консумацията на месо. Според доклада прогнозата за повишена консумация на леща, боб и други култури от семейство бобови, които са източник на протеини, е най-значимата сред основните хранителни продукти. Консумацията в световен мащаб на зърнените култури се очаква да нарасне със само 1,2 процента годишно за десетилетие, потреблението на храни от животински произход, меса и млечни продукти - с 1,7 процента, а на захар и растителните масла - с 1,8 процента. Докладът подчертава също така, че \"през следващите години търсенето на селскостопански продукти ще зависи преди всичко от нуждите на увеличаващото се и по-заможно население\". Така в Азия , където доходът на глава от населението би трябвало значително да нарасне до 2028 година, консумацията на месо ще се увеличи с 5 килограма годишно на жител в Китай и с 4 килограма в Югоизточна Азия, отбелязват експертите. Това увеличение ще засегне най-вече потреблението на месо от домашни птици и свинското месо, най-консумираните в региона. Консумацията на говеждо месо също се очаква да нарасне с 0,5 килограма годишно и на глава от населението през следващите 10 години, с 4 килограма средно на жител. Точно обратното в Южна Азия растежът на доходите ще бъде съпроводен по-скоро с повишена консумация на млечни продукти, на захар и на растително масло. Млечните продукти и бобовите култури ще останат основните източници на протеини в този район. Очаква се най-голямото увеличение на консумацията на млечни продукти в света да е в Пакистан, с прогнозен растеж от 42 килограма на човек до 2028 г.", "date": "2019.07.08", "title": "Консумацията на бобови култури и на месо ще се увеличи през идните 10 години"}
{"url": "https://www.monitor.bg:443/bg/a/view/rekordnite-35-000-se-zabavljavaha-na-a-to-jaz-z-169944", "text": "Рекорден брой от 35 000 почитатели на музиката се събраха в първия уикенд на юли в Южния парк в София, за да споделят три дни, наситени с невероятните изпълнения на световни и български артисти, разнообразна съпътстваща програма и много забавления. Петъчната вечер беше белязана от виртуозния тромпетист, композитор и продуцент Christian Scott aTunde Adjuah, който открехна вратите на най-актуалното в света на джаза и отправи към феновете послания за повече човечност и хармония в обществото. Неуморните Ghost-Note надградиха позитивното начало и буквално отвяха меломаните със своята неподражаема смесица от фънк, афробийт, хип-хоп, психиделия и дори световен фолклор в събота. Феноменалният Jacob Collier, наричан още „детето-чудо“, постави несравним финал на събитието с искреното си и неподправено присъствие и експериментален подход в неделя. Всички чуждестранни артисти останаха в абсолютен възторг от българската публика и неколкократно изразиха желанието си да се върнат отново, споделиха организаторите. A to JazZ надмина очакванията и на гостите от телевизия Mezzo, които за първи път партнират с родно събитие и избират да го отразят.  ", "date": "2019.07.08", "title": "Рекордните 35 000 се забавляваха на A to JazZ"}
{"url": "https://www.monitor.bg:443/bg/a/view/falshiva-novina-vkara-debi-rajyn-v-bolnica-169972", "text": "Само няколко часа, след като стана ясно, че младата кинонадежда  , мнозина побързаха да вкарат неговата колежка Деби Райън в болница. Според фалшивата информация, която няма източник и нито едно потвърждение от екипа и близките на актрисата или от болнично заведение, тя е била приета по спешност заради сърдечен удар. В причина за това се превърнала именно новината за смъртта на Бойс, с когото си партнираха в един от най-популярните сериали на „Дисни“ - „Джеси“. Повод за спекулацията пък даде фактът, че Райън все още не е коментирала кончината на 20-годишния актьор. Нещо повече, екранната бавачка Джеси изключи секцията си с коментари в социалните мрежи, за да отбегне въпросите на феновете относно мълчанието й.", "date": "2019.07.08", "title": "Фалшива новина вкара Деби Райън в болница"}
{"url": "https://www.monitor.bg:443/bg/a/view/vynshno-pred-srybskija-poslanik-u-nas-izkazvanijata-na-dachich-sa-nepriemlivi-169974", "text": "По разпореждане на вицепремиера и министър на външните работи Екатерина Захариева посланикът на Република Сърбия у нас Владимир Чургус бе извикан днес в Министерството на външните работи, съобщиха от пресцентъра на МВнР. Поводът е изказване на министъра на външните работи на Република Сърбия Ивица Дачич от 6 юли 2019 г., в което той прави коментар на отговор, даден от българския министър-председател Бойко Борисов на пресконференция в Познан. Пред посланик Чургус е била изразена позицията, че изказването на министър Дачич е неприемливо и не отговаря на очакванията на българската страна за поддържане на приятелски и добросъседски отношения. Подчертано било, че на срещата в Познан българският премиер говори като европейски политик и коментарът на външен министър на страна извън Съюза в този случай е неуместен. Била е изтъкната и ролята на България за европейската интеграция на Западните Балкани и в частност на Република Сърбия, успехите на Българското председателство на Съвета на ЕС, което успя да върне този ключов за региона въпрос в европейския дневен ред, обясниха от Външно. На срещата е бил повдигнат въпросът и за последвало изявление на сръбския външен министър Ивица Дачич за информационна агенция „Танюг“, което също се оценява като неприемливо от българската страна. В тази връзка настоятелно бе изразено очакване подобни изказвания да не се повтарят в бъдеще, добавиха от министерството. Посланик Чургус благодарил за подкрепата, която България оказва за европейския път на Република Сърбия, и подчертал връзките между двата народа, като обърнал внимание на емоционалния характер на изявленията. Всички имаме интерес от добри отношения със съседите и стабилност в региона, подчертал той.", "date": "2019.07.08", "title": "Външно пред сръбския посланик у нас: Изказванията на Дачич са неприемливи "}
{"url": "https://www.monitor.bg:443/bg/a/view/osydiha-telegraf-media-che-kazva-istinata-169976", "text": "Съпругата на шефа на ВКС Лозан Панов - Елисавета Панова осъди „Телеграф медиа“ на общо 30 000 лева за „публикуване на обидни и клеветнически твърдения“. Отделно издателят Делян Пеевски дължи и 2600 лева разноски по делото, злорадо съобщава сайтът „Медиапул“ на бившата говорителка на Костов – Стояна Георгиева. Злорадството на „Медиапул“ обаче е прибързано. Защото медийната ни група е осъдена за това, че казва истината. Става дума за статията „Черният лебед“ на Лозан с кримидосие“, публикувана през април 2017 г. В нея става дума за това, че г-жа Панова, наречена Черния лебед не от нас, а от политическия ортак на Иво Прокопиев – Христо Иванов, има криминална регистрация. Тя е от 2004 г. и е за хулиганство, изразяващо се в съпротива на орган на властта. Зад това твърдение ние стоим, защото в редакцията на изданията ни се пазят документи. Нещо повече, никога не сме твърдели, че Елисавета Панова е осъждана, напротив. Но явно някои хора не правят разлика (или така им изнася) между „криминална регистрация“ и „присъда“. Г-жа Панова нямала криминална регистрация, а само „заявителски материал“, се казва в мотивите на съда. Но какво е заявителски материал по смисъла на закона? Заявителският материал е съобщение, което съдържа данни за извършено престъпление от общ характер, независимо от вида, източника и начина на получаване в структурните звена на МВР. Това е все едно някой да ни обвини в лъжа, че сме съобщили за „автомобилна катастрофа“, а не сме използвали термина „ПТП“ или „транспортна злополука“. В съобщението си за това, че „Телеграф медиа“ е осъдена, сайтът на Стояна Георгиева допълва злорадо още, че „решението на Софийски градски съд може да се обжалва пред Върховния касационен съд“. Да, забележката е иронична, при условие, че и децата знаят кой управлява ВКС – вездесъщият Лозан Панов, съпругът на ищцата. Но и тук злорадството е леко прибързано и намирисва на автогол във вратата на „Медиапул“, „Дневник“ и всички знайни и незнайни сайтчета и издания на „добрите олигарси“. Защото с присъдата за това, че сме казали една истина, рухва основната фалшива опорна точка на олигархията – че депутатът и издател на „Телеграф медиа“ Делян Пеевски „държи съда“. Съдът се държи от Лозан Панов, и то напълно законно в качеството му на шеф на последната инстанция – ВКС. И господата олигарси, които държат сайтовете за фалшиви новини, добре знаят това. Любовта им към Панов е чисто професионална – и Иво Прокопиев, и Цветан Василев, и цялата им дружина имат тежки съдебни проблеми. И рано или късно може да опрат за „услуга“ до Лозан. Що се отнася до факта, че наричаме г-жа Панова „Черен лебед“, за това се сърдете на Христо Иванов. Именно той, да повторим, я нарече така на прословутата сбирка, родила мегаскандала „АРГОгейт“. От който стана ясно, че кукловодите на фалшивите новини имат задкулисни политически мераци. Не се извиняваме и за това, че наричаме олигарси като гореспоменататите Прокопиев и Василев с името... олигарси. Доживяхме времена, в които те съдят, че казваш истината. А за фалшивите новини, парфюмирани с пропаганда и лицемерен морал, присъди няма. Това обаче няма да ни уплаши и да ни откаже от нашата битка с т.нар. „фейк нюз“, с които се борим от години. Ние ще продължим да казваме истината – дължим го на читателите си.", "date": "2019.07.08", "title": "Осъдиха „Телеграф медиа“, че казва истината"}
{"url": "https://www.monitor.bg:443/bg/a/view/levski-pokazva-novite-ekipi-predi-rujomberok-169965", "text": "Ръководството на „Левски“ обяви, че ще представи новия екип за сезон 2019/2020 година. Събитието ще се състои утре от 11 ч. на специална среща с медиите в официалния магазин на клуба. Екипировката ще бъде показана от фуболисти от представителния отбор на „сините“, които ще разкрият детайли от новата колекция. „Левски“ ще направи дебют с новата екипировка при визитата на „Ружомберок“ в Словакия от първия квалификационен кръг на Лига Европа. На гостуването се очакват над 500 „сини“ привърженици. Както е известно феновете на 26-кратните шампиони изкупиха всички билети за двубоя и се очаква в близките часове информация около това ще бъдат ли отпуснати допълнителни пропуски. Междувременно стана ясно, че финландският съдия Петри Вилянен е назначен от УЕФА за главен съдия на сблъсъка между „Левски“ и „Румжоберок“ в четвъртък. По първоначална информация беше определен кипърецът Христос Николаидис, но в крайна сметка 32-годишния Вилянен ще заеме тази роля, докато Николаидис ще присъства на двубоя като съдийски наблюдател. Финланският рефер е със скромна визитка, като в евротурнирите има едва 1 официален двубой. Негови асистенти ще бъдат Виле Коскиниеми и Турка Валяка. ", "date": "2019.07.08", "title": "„Левски“ показва новите екипи преди „Ружомберок“  "}
{"url": "https://www.monitor.bg:443/bg/a/view/vinetki-i-ogranichenija-na-dvijenieto-uslojnjavat-jivota-na-pytuvashtite-v-evropa-169962", "text": "Край на пътешествията с кола до Брюксел, за които решавате в последната минута! Да седнете зад волана в Европа вече изисква известна подготовка, за да можете да маневрирате между електронни пътни такси, зоните с ограничения на движението, за които се изисква регистриране на колата, и различните винетки. За първи път Швейцария въвежда винетка за пътищата си през 1985 година. Независимо какъв ви е маршрутът, има един-единствен тип винетка, която важи 14 месеца - от 1 декември на предишната година до 31 януари на следващата и тя струва в момента 40 швейцарски франка (36 eвро). Други страни последваха примера на Швейцария. Те изискват от шофьорите определена сума и като цяло винетките са с различна продължителност: Австрия, България, Унгария, Словакия, Словения, Чехия ...  Трябва, както в Швейцария, да залепите стикера на предното стъкло. Покупката му може да се направи и онлайн - най-вече чрез специализирани посредници - на границата или в бензиностанция.  Унгария и Словения имат електронен вариант, докато Австрия предлага избор между физическа винетка и регистриране на номера на колата.  Пътуването става малко по-сложно, когато няма пункт за плащане на такси по някои (авто) магистрали: за да пресечете Темза по-надолу от Лондон по периферното шосе M25, трябва да платите 2,50 британски лири (2,80 евро) същия ден или на следващия - онлайн или в посочен търговски обект. В противен случай глобата може да достигне 105 лири (117 евро). Същият е принципът и за редица други електронни такси в Европа по основните пътища в Португалия, Италия, Ирландия, Норвегия, Швеция и скоро и във Франция ... Това важи и когато искате да влезете с кола в градове като Лондон, Милано, Болоня, Стокхолм, Гьотеборг или Осло. Появилите се неотдавна \"зони със слаба емисия\" (LEZ) на континента също ви задължават да се подготвите добре за пътуването си. За да шофирате в центъра на Антверпен, Белгия, с френска кола, трябва да регистрирате автомобила си през следващите 24 часа. Това се прави безплатно, но процедурата налага да изпратите сканиран регистрационния талон на колата. Във всички случаи, ако въпросният автомобил се окаже прекалено замърсяващ, ще трябва да се плаща. Брюксел възприе същия модел, но вече предварително трябва да се показва удостоверение, че автомобилът е ваш, а това може да се окаже проблем, ако автомобилът е под наем. Глобата от 150 евро за нарушение на разпоредбата вече удари по джоба някои смаяни туристи. И ако белгийските градове не са координирали усилията си, Германия измисли \"екохапче\", което е задължително за 58 населени места. За да влезете в 57 от тях, ви е необходима зелена винетка, която се купува предварително в гаражи или бензиностанции.  Очевидно френският еквивалент Crit'Air не се приема в Белгия, а глобата е 80 евро. Черешката на тортата в Германия - със съдебни решения бяха наложени ограничения за движението на най-замърсяващите коли. Засега те обхващат Щутгарт и някои улици на Дармщат и Хамбург. Магистралата A40, която прекосява Рур от единия до другия край, също може да бъде забранена за дизелови коли. Германците обаче трябва освен това да се разберат помежду си за разграничаване на дизеловите коли, които засега нямат специална винетка. Тази пълна липса на хармонизация, в момент когато Франция, Испания, Холандия или още други белгийски градове подготвят нови зони LEZ, които ще засегнат и чуждестранни коли, \"изправя транспорта в ЕС пред нови предизвикателства\", признава източник от Европейската комисия. \"В момента няма никакъв проект за въвеждането на обща европейска винетка\", обясниха от Еврокомисията, защото въпросът е от компетенциите на местните власти. Брюксел поставя ударението върху информацията за шофьорите основно чрез портала  .  А що се отнася до потребителите на коли под наем, анкетираните от АФП, то те не виждат никакво неудобство да лепят винетки на предните стъкла. ", "date": "2019.07.08", "title": "Винетки и ограничения на движението усложняват живота на пътуващите в Европа"}
{"url": "https://www.monitor.bg:443/bg/a/view/bivsh-voenen-napadna-majka-s-pelenache-izvadi-noj-sreshtu-myja-j-169963", "text": "Бивш военен, с криминална регистрация, нападна майка с пеленаче без никаква причина. Грозната сцена се разиграла в събота след обяд на детска площадка в бургаския комплекс \"Възраждане\". Младата жена вървяла съвсем спокойно и бутала бебешка количка, в която спяло 8-месечното й пеленаче, когато бившият военен се появил изневиделица зад гърба й. С няколко бързи скока той я настигнал и заплашително надвесен над нея, започнал да й крещи цинизми и псувни. Майката побързала да се отдалечи и да избяга, но агресивният мъж извадил нож . \"Не я докосна, но от поведението му всички се изплашихме. Изглеждаше така, сякаш всеки момент ще започне да я налага с юмруци. Жената също се изплаши и хукна да бяга, доколкото можеше. Но се движеше бавно, защото беше с бебешката количка и бебето в нея. Цялата трепереше, помислихме че ще припадне\", разказаха свидетели на инцидента. Изплашената жена извадила телефона си и позвънила на мъжа си, който само след секунди се появил. Той защитил съпругата си и се изправил срещу нападателя, за да предпази нея и бебето. Последвала кратка схватка, при която криминално проявеният мъж, замахнал с ножа към съпруга на пострадалата. Според очевидци, той насочил острието не към ръцете на жертвата, а директно се прицелил в торса му. \"Засегна го в коремната област. Човекът каза, че е получил лека драскотина от ножа\", казаха потресени свидетели. Пострадалият съпруг, пък твърди ,че нападателят се е целили умишлено в сърдечната област и смята, че инцидентът можеше да завърши и фатално, но защастие в последния миг той успял да отскочи назад. От полицията заявиха, че по случая е образувано бързо полицейско производство, но  отказаха да дадат повече подробности. След безпричинното нападения, бившият военен избягал и се скил в дома си  в комплекс \"Възраждане\".  Униформените го открили минути по-късно и го арестували за 24 часа. Срещу него е образувано бързо производство за хулиганство, но обвинението може и да се промени в по-тежко.  Това не е първият инцидент провокиран от него. Според съседи мъжът и друг път се държал агресивно с млади жени. \"Забелязали сме, че напада вербално предимно майки с малки деца. Смятаме, че този човек или има някакъв проблем или ненавижда деца\", коментираха негови съседи. Според тях той е служил във Френския легион, а след това бил на служба във Военното пристанище край Атия. Преди около 10 години е бил уволнен дисциплинарно, заради опит за нападение над комшия. Битовата свада сложиза завинаги край на военната му кариера.  \"Случи се една нощ - беше си поканил гости в апартамента и беше надул музиката. Някой от входа позвънил в полицията, оплакал се че не може да спи и униформените пристигнаха. Докато разговаряха с него пред вратата му, в коридора минал един от комшиите. Тогава военният побесня и го нарочи, че той се е обадил за музиката. Стана страшен скандал, започнал да кещи и да го заплашва, дори извадил и служебния си пистолет. Заради това го уволниха, а той стана още по-агресивен\", разказаха негови съседи.  Инцидент имало и преди месец, когато агресивният мъж взел на мушка няколко тийнейджъра. Хлапаците седели кротко на пейка пред блока, когато той ги подгонил. Крещял на децата грозни думи и ги псувал. После запалашително ги предупредил да не се мяркат в района. Още на следващия ден осъмнал с натрошени прозорци. ", "date": "2019.07.08", "title": "Бивш военен нападна майка с пеленаче, извади нож срещу мъжа й"}
{"url": "https://www.monitor.bg:443/bg/a/view/2-signala-do-etichnata-komisija-na-gerb-169959", "text": "В етичната комисия на ГЕРБ, която беше създадена по време на партийния конгрес в неделя, вече са постъпили първите сигнали. Това заяви пред Нова ТВ председателят на Народното събрание Цвета Караянчева, която бе  избрана и за член на Изпълнителната комисия на партията по време на форума. От думите й стана ясно, че сигналите са срещу кметовете на Сандански и Банско - Кирил Котев и Георги Икономов, но не се разбра в какво точно са обвинени.  Етичната комисия на ГЕРБ има за цел да следи поведението на всеки член на партията и особено на тези на ръководни позиции, обясни Караянчева и увери, че новият орган ще разглежда всеки сигнал, който постъпи. „Някои са си повярвали прекалено много. Мисля, че това не е патент само на ГЕРБ. Трябва много по-често да си светкаме лампичката в тази посока“, коментира междувременно създаването на комисията и шефката на бюджетната комисия и парламента Менда Стоянова пред Радио Пловдив. Тя отбеляза, че със създаването на комисията, партията ще може да прецизира сигналите срещу фигури от ГЕРБ на местно ниво, както и че в нея ще влязат експерти от различни области и юристи, тъй като най-често сигналите били свързани със строителство и със закона за местното самоуправление.  Стоянова коментира и ситуацията със зам.-кмета на Пловдив Димитър Кацарски, който беше освободен заради жалби за прекомерно забавяне на преписки. „Работата на заместник-кмета на Пловдив Димитър Кацарски отдавна беше проблемна и отдавна трябваше да се вземе това решение“, каза Стоянова. По думите й и при нея са идвали хора и са се оплаквали от бавна работа по документите им в общинската администрация. По думите на Стоянова няма причина Пловдив да бъде разглеждан като проблемен за политическата позиция на ГЕРБ. \"На изборите за Европейски парламент в Пловдив постигнахме едни от най-високите резултати, така беше и на предните парламентарни избори“, припомни Стоянова. В същото време обаче, според нея трябвало да има промени в местната структура.   ", "date": "2019.07.08", "title": "2 сигнала до етичната комисия на ГЕРБ"}
{"url": "https://www.monitor.bg:443/bg/a/view/emil-koshlukov-predloji-da-se-syzdade-direkcija-sport-v-bnt-169942", "text": "Едно от първите предложения, които новият генерален директор на БНТ внесе за разглеждане на Управителен съвет е създаването на дирекция „Спорт“ в обществената медия. В настоящата структура на телевизията спортните журналисти и специалисти са обособени в продуцентски център „Спорт“, който е част от дирекция „Информация“ и се ръководи от главен продуцент. За директор на дирекция „Спорт“ в БНТ е предложен Сашо Йовков, който беше един от кандидатите в приключилия конкурс за генерален директор на обществената телевизия и бе вторият номиниран за гласуване от членовете на СЕМ.", "date": "2019.07.08", "title": "Емил Кошлуков предложи да се създаде дирекция „Спорт“ в БНТ"}
{"url": "https://www.monitor.bg:443/bg/a/view/shotlandec-obleche-15-bluzi-predi-polet-video-169961", "text": "Шотландецът Джон Ървин облече 15 блузи на летището в Ница, за да не плати такса за свръхбагаж за полет на \"Изи джет\", съобщи метро. При претеглянето на багажа се оказало, че семейството е надхвърлило лимита с осем килограма. Бащата Джон Ървин бързо намерил решение - навлякъл всичко, което могъл, въпреки че температурата била около 30 градуса Целзий. Наземният персонал си умрял от смях. Единственото притеснение на семейството било как Джон ще премине през проверката за безопасност. Той се справил и с това. Сценката заснел синът Джош и разпространил видеото в интернет. За един ден то е гледано 475 000 пъти.", "date": "2019.07.08", "title": "Шотландец облече 15 блузи преди полет (ВИДЕО)"}
{"url": "https://www.monitor.bg:443/bg/a/view/ronaldo-pomognal-za-126-milionnija-transfer-na-atletiko-169958", "text": "„Атлетико“ (Мадрид) официално представи рекордната си покупка Жоао Феликс. 19-годишният португалец пристигна на „Уанда Метрополитано“ от „Бенфика“ за сумата от 126 млн. евро, а пред медиите 19-годишният играч призна, че роля за трансфера е изиграл и сънародникът му Кристиано Роналдо. „Не обръщам внимание на темата за цената ми, не искам прекално големите очаквания да ми тежат, сподели Жоао Феликс. - Пожелавам си да се паднем срещу „Бенфика“ в евротурнирите, ще бъде един наистина специален мач. Преди да приема офертата, говорих с Кристиано Роналдо. Той ми разказа за Мадрид и ме посъветва да приема. Аз обаче не искам да ме сравняват с него, а да вървя по собствен път“, допълни нападателят, който е гласен за заместник на Антоан Гризман. Френският национал е сигурен напускащ, но преговорите с „Барселона“ зациклиха. Допълнителни неприятности за Гризман ще създаде и самоволното му отлъчване от тренировки, заради което ще бъде глобен 200 000 евро от ръководството на „Атлетико“.", "date": "2019.07.08", "title": "Роналдо помогнал за 126-милионния трансфер на „Атлетико“"}
{"url": "https://www.monitor.bg:443/bg/a/view/dfz-krystosanite-proverki-po-kampanija-2019-zapochvat-169966", "text": "Държавният фонд \"Земеделие\" уведомява всички кандидати за подпомагане по схемите и мерките на директните плащания, че днес, 8 юли, започват т. нар. кръстосани проверки на подадените заявления за подпомагане за Кампания-2019, съобщават от фонда. Проверките представляват геопространствено сравнение на декларираните от кандидатите площи и наличните данни в специализираните регистри на Интегрираната система за администриране и контрол (ИСАК). Съгласно разпоредбите тази година за условията и реда за подаване на заявления по схеми и мерки за директни плащания, \"не се приемат искания за оттегляне на заявления за подпомагане в периода на извършване на кръстосани проверки на тези заявления\", отбелязват от фонда.", "date": "2019.07.08", "title": "ДФЗ: Кръстосаните проверки по Кампания 2019 започват"}
{"url": "https://www.monitor.bg:443/bg/a/view/kamfor-goni-vlechugi-i-komari-169881", "text": "Най-простото и евтино средство да прогоним влечугите от градината и на полето, където работим, е парче камфор. Може да се купи от аптеката и да се разхвърлят частици от него в градината. Миризмата му гони влечугите и гарантира нашата безопасност в задаващите се големи жеги. Също така 100 г камфор или валериан, изпарени на котлона, ще почистят дори много големи помещения от мухи и комари. Ситно нарязани пресни листа на череша или офика, втрити добре в кожата, са отлична защита от комари. Етеричните масла са едно просто и достъпно средство срещу тези насекоми, които могат да направят живота ни на село или на вилата, където работим или просто си почиваме. Ефикасна е рецептата с масла от карамфил, босилек, анасон и евкалипт срещу комари и други буболечки. Намазват се върху голата кожа (5 - 10 капки на чаша вода или се разтварят най-добре в зехтин или каквото и да е олио). Могат да се хвърлят в огън, камина, свещ или просто се загряват в подходящ съд. Ароматът им ще държи нашествениците дълго време надалеч. Също така можете да навлажните памучна кърпа с етеричното масло и да я поставите на перваза на прозореца и така ще се предпазите от насекомите. Можете да отблъснете комарите, ако поставите свежи клони от бъз или листа от домати в стаята. Ако сте сред природата в планината, добра защита срещу тях е стрък хвойна, хвърлен в огъня. Миризмата на кедрово масло пъди не само комарите, но и мухите и хлебарките. Никакво насекомо няма да докосне лицето ви, ако го измиете с отвара от корените на пелин (залейте шепа нарязани корени с 1,5 литра вода, кипнете и оставете да се запари 20-30 минути). Когато свърши течността за електрическия фумигатор (устройството, което пъхаме в контакта, за да пъди комарите през лятото), не бързайте да бягате към магазина за нова таблетка. Напълнете празния флакон със 100% екстракт от евкалипт. Комарите ще забравят пътя към дома ви.", "date": "2019.07.08", "title": "Камфор гони влечуги и комари"}
{"url": "https://www.monitor.bg:443/bg/a/view/agrometeorologichna-prognoza-za-perioda-8-7-15-7-2019-g-169882", "text": "Горещото време през първата седмица на юли, с максимални температури на места до 37-38 оС (Русе, Силистра, Благоевград, Казанлък, Чирпан, Ст. Загора, Карнобат), а в отделни райони – до 39 оС (Сандански, Елхово), затормозяваше вегетацията на пролетните култури, имаше негативно въздействие върху фертилността на полена при зеленчуковите култури от късното полско производство (домати, пипер, краставици, тиквички) и средноранните хибриди царевица. През повечето дни от следващия период агрометеорологичните условия ще се определят от неустойчиво време. През периода се прогнозират валежи, понижение и нормализиране на температурите и подобрение на условията за развитие на земеделските култури. Очакваните валежи ще се отразят благоприятно на пролетните култури, по-голямата част от които са в репродуктивен стадий от развитието си, с повишени изисквания към влагата в почвата. До средата на юли при царевицата, в зависимост от ранозрелостта й, ще се наблюдават различни фази: изметляване, цъфтеж на метлицата и изсвиляване. При ранните хибриди царевица ще се осъществява формиране и наливане на зърното. При слънчогледа ще протичат цъфтеж, оплождане и формиране на семената. При фасула и соята ще се наблюдава образуване на бобове, при граха – масово фаза узряване. При памука ще преобладава фаза бутонизация. В края на първото десетдневие се прогнозира повишена вероятност за градушки. При засегнатите от градушка лози по-често се развива болестта бяло гниене. Тя се причинява от гъбата Coniothyrium diplodiella. Заразата прониква през рани. Оптимални условия за развитие на патогена се създават при влажно и топло време, при температури от порядъка на 25-30º. При тези условия инкубационният период е къс – 3 дни. За борба срещу бялото гниене по лозата няма регистрирани фунгициди. След градушка за намаляване на риска от разпространение и развитие на болестта бяло гниене е желателно при първа възможност да се извърши пръскане на лозите с някои от посочените препарати: 2% бордолезов разтвор, Купроксат – 0,3%, Каптан 50ВП – 0,3%, Дитан М-45 – 0,2%, Фолпан 80ВДГ – 0,2%. При поява на признаците на болестта пръскането трябва да се повтори. При доматите след градушка за ограничаване на заразите от мана и алтернария, се препоръчва профилактично третиране с фунгицидите: Шампион ВП - 0,15%, Фунгуран ОН 50 ВП - 0,15%, Дитан М-45 – 0,2%, Дитан ДГ – 0,2%, Полирам ДФ– 0,2% и др.  ", "date": "2019.07.08", "title": "Агрометеорологична прогноза за периода  8.7.- 15.7.2019 г. "}
{"url": "https://www.monitor.bg:443/bg/a/view/ima-opasnost-ot-zasushavane-v-severozapadna-bylgarija-8-14-uli-2019-g-169883", "text": "Месец юли започна с високи температури, достигащи критични за някои физиологични процеси стойности и летни бури със значителни количества валеж на някои места в Централна България. Най-ниска беше средната денонощна температура на въздуха за периода в София 23,5 ºС, а най-висока в Сандански – 27,9 ºС. Средно-денонощни температури на въздуха по-високи от 27 оС бяха отчетени и по поречието на Дунав - Оряхово, Русе и Силистра. Отклоненията на средните денонощни температури от нормата за периода бяха положителни и превишаваха нормата с 2,1 ºС в Пазарджик и с 5,1 ºС във Враца (фиг. 1). Най-топло в сравнение с климатичната норма е беше в Северна България – Лом, Враца, Добрич, Варна, Разград, Силистра, а по-хладно - в Шабла, Пловдив и Пазарджик. Акумулираните суми от активни температури са от 2087 ºС в Сандански до 1610 ºС в София. Освен в Сандански високи температурни суми са акумулирани в Северозападна България и по поречието на р. Дунав - Свищов, Оряхово, Русе и Силистра, а най-малки в Кюстендил, Казанлък, Карнобат, Добрич и Шумен. Тези суми са по-високи от нормата за периода със 110 ºС в Сандански и с 380 ºС в Добрич. През периода продължи тенденцията за увеличение на тези отклонения в Североизточна България и в Черноморската зона (фиг. 2). В началото на седмицата температурните условия се характеризираха със средни денонощни температури на въздуха, надвишаващи 25ºС, в почти всички райони, с изключение Североизточна България, Пловдив, Пазарджик и Кюстендил. Максималните температури на въздуха надвишаваха 35 ºС в повечето станции, като в Сандански бе измерена максимална температура от 39 ºС. Тези температури създават неблагоприятни условия за нормалния растеж и развитие на земеделските култури, особено на местата, където са регистрирани максимални температури над 35 ºС. При тези условия се наблюдаваха топлинен стрес и забавяне на вегетационните процеси, а при растенията, които са във етап на опрашване, понижена фертилност на цветния прашец. През периода при царевицата в зависимост от ранозрелостта й ще протичат различни фази:  листообразуване, изметляване, цъфтеж на метлицата и изсвиляване. При ранните хибриди царевица ще се осъществява формиране и наливане на зърното. При слънчогледа ще се наблюдава масово фаза цъфтеж, при фасула и соята - образуване на бобове, при граха – фаза узряване. В началото на периода валежи не се прогнозират и на много места в страната условията ще позволяват провеждането на най-важното за сезона мероприятие - жътвата на пшеницата.  В началото на следващия период - 8-14 юли, се прогнозира атмосферата да бъде нестабилна. В понеделник преди обяд ще е предимно слънчево, но около и след обяд ще се развива купеста и купесто-дъждовна облачност и на много места ще превали и прегърми. Вятърът ще се ориентира от северозапад, ще се усили и ще започне да нахлува по-хладен въздух. Преобладаващите максимални температури ще бъдат между 30º и 35 ºС. Във вторник след обяд на места ще превали и прегърми. В сряда през страната се очаква да премине добре изразен студен атмосферен фронт. Под негово влияние ще се развива мощна купесто-дъждовна облачност и на много места ще има краткотрайни, временно интензивни валежи и гръмотевични бури. Очакват се и градушки. Максималните температурите ще бъдат в широк интервал от 24 – 26 ºС в северозападната половина от страната до 36 – 37 ºС в Югоизточна България. В четвъртък и петък ще е ветровито и сравнително хладно за периода. Ще има променлива облачност, но само на отделни места ще има краткотрайни превалявания. Сумата на измерените валежи от 1 до 7 юли варираше в широки граници, като най-големи валежни количества са измерени във В. Търново - 34 l/m2 , Казанлък – 33 l/m2 Пловдив - 26 l/m2. В тези райони валежните количества са най-големи и бяха с най-голяма интензивност, нанасяйки щети на земеделските култури (фиг. 3). Поради неравномерното разпределение на валежите състоянието на водните запаси в почвата се различават в различните райони на страната. В Северозападна България са отчетени 9 - 10 безвалежни дни, което може да се счита за начало на засушаване. В Североизточна България – Добрич и Шабла, също има поредица от безвалежни дни.   Прогнозата за по-интензивни валежи в началото на периода в Северна, а през втората половина само на отделни места с вероятност за градушки в цялата страна ще пречат на прибирането на реколтата и извършването на сезонните агротехнически мероприятия – почвообработки и пръскания. Те ще имат локален и кратковременен характер, което налага фермерите да следят метеорологичната и агрометеорологична прогноза на сайта http://www.meteo.bg. През всички дни на периода условията от сутринта до обяд ще са по-подходящи за работа на полето.", "date": "2019.07.08", "title": "Има опасност от засушаване в Северозападна България   8 - 14 ЮЛИ 2019 г."}
{"url": "https://www.monitor.bg:443/bg/a/view/bezplatni-pregledi-vyv-vtora-mbal-169964", "text": "От следващата седмица лекарите във Втора МБАЛ започват да правят безплатни профилактични прегледи по седем специалности, съобщиха от Столичната община. В определени дни, всеки месец до края на годината, пациентите могат да получат консултация при специалисти по кардиология, ендокринология, гастроентерология, нефрология, педиатрия, нервни болести и белодробни болести. Приемът ще се извършва след предварително записване, което може да се направи всеки работен ден от 14.00 до 16.00 ч. на тел. 02 91 58 500.", "date": "2019.07.08", "title": "Безплатни прегледи във Втора МБАЛ"}
{"url": "https://www.monitor.bg:443/bg/a/view/zaradi-iznevjara-biljana-dol-zarjaza-bojinov-169956", "text": "Атрактивната сръбкиня Биляна Дол би шута на родния футболист Валери Божинов. Причината – спортистът й е слагал периодично рога. За раздялата съобщи 44-годишната красавица, като изля душата си в социалните мрежи. „Валери и аз вече не сме заедно. За съжаление, нашето общо пътуване, което за мнозина изглеждаше като сън, завърши. Направих всичко по силите си да бъда възможно най-добрият спътник - както и той самият да бъде щастлив... Бях с него в паданията и поп пътя обратно към върха... и в Китай бях с него... Но очевидно това не беше достатъчно и нагоните му се оказаха по-силни... Не става въпрос, че съм спряла да го обичам, но неговият инстинкт и необходимостта да го задоволи ме нарани като жена. Пожелавам му щастие в живота, но вече няма да намери друга жена като Биляна Дол, която да го обича и подкрепя безусловно. КРАЙ!\", написа Дол. Божинов и Дол бяха забелязани заедно за последно в началото на юни, когато заминаха на почивка в Дубай. Към тях се присъединиха бившата съпруга на футболиста Николета Лозанова и дъщеричката им Никол.", "date": "2019.07.08", "title": "Заради изневяра: Биляна Дол заряза Божинов"}
{"url": "https://www.monitor.bg:443/bg/a/view/jandarmerija-blokira-sevlievo-169953", "text": "Полиция и жандармерия блокираха част от Севлиево в специализирана акция под ръководството и наблюдението на Специализираната прокуратура - София. Според непотвърдена информация акцията е насочена към Митническото бюро, намиращо се в Северната промишлена зона, чиято шефка Йорданка Костадинова дори бива задържана.  Хората в града също нямат информация какво се случва. Разказаха само, че са видели няколко буса с надписи „Жандармерия” и полицейски автомобили, паркирани в района на митницата. Никой обаче не е видял от сградата на бюрото да се извеждат служители с белезници. За шефката Костадинова севлиевци обясняват, че е от самото създаване на митницата. Тя е отворена преди около 20 години с построяването на американските заводи в града за обмитяването на тяхната продукция за износ. Още от самото начало за шеф на бюрото е назначена Костадинова. Досега името й нито веднъж не е замесено в скандал на местно или национално ниво. Дори нещо повече, по време на ръководството и, бюрото било винаги на едно от първите места по приходи. Докато някои от жителите на Севлиево умуваха и се чудеха какво ли е сгафила началничката на митницата, други подозираха, че тя е била натопена, защото е станала неудобна на някого или е отказала да си затвори очите за далавера или нередност. Имаше пък такива, които пък твърдяха, че жандармерията е в града им заради група цигани гастрольори, които от няколко дни се били самозаселили в покрайнините на града, обикаляли по улиците и оставяли след себе си мръсотия. ", "date": "2019.07.08", "title": "Жандармерия блокира Севлиево, арестувана е шефката на митническото бюро (ОБНОВЕНА)"}
{"url": "https://www.monitor.bg:443/bg/a/view/presadete-jasmina-v-po-goljam-syd-169879", "text": "Юли е месецът, в който всички цветя буйно цъфтят. Мнозина отглеждат жасмин в саксия, дали на балкона, дали в градината. Когато го купим от цветарския магазин, белите му цветове са пищни и цялата къща се изпълва с прекрасния му аромат. След няма и месец цветето губи цъфтящия си чар, въпреки уверенията на усмихнатите търговци, че ще цъфти цяло лято на почивки. И за да не останем само с празна надежда, любителите цветари предлагат едно много просто решение. За да започне отново да цъфти, просто трябва да се смени саксията с два пъти по-голяма от тази, в която е бил досега. Няма специални изисквания към пръстта, отлична работа върши и тази от цветарските магазини. Не е добре също директно да се полива, просто саксията се слага в достатъчно дълбок съд, в него се сипва вода и растението ще си пие толкова, колкото му е необходимо. Жасминът е средиземноморско растение, така че нито слънцето може да го уплаши, нито липсата на достатъчно влага. Много често лалетата стават все по-малки след цъфтежа им всяка следваща пролет.  Една от най-често срещаните причини е, че луковиците не се изкопават в продължение на години. Тази грешка е типична за начинаещите градинари. Резултатът не се забелязва в началото, но след това се налага да се купуват нови луковици. Появата на гъбични заболявания по луковиците води до тяхното израждане. Затова преди засаждането ги огледайте добре и отстранете негодните. Не си струва да се надявате, че болните луковици ще прораснат и ще цъфнат. Вместо това те могат да заразят и околните цветя. Можете да ги обеззаразите, като ги накиснете за 1 час в разтвор на калиев перманганат. Заболяванията по картофите и доматите се предават на лалетата, затова не ги засаждайте на места, където преди това сте отглеждали тези култури. За смаляването на лалетата допринася ненавременното изваждане на луковиците – прекалено рано, или прекалено късно. Изваждането им обикновено става веднага след като наземната част пожълтее и засъхне – юни, юли. Лалетата се смаляват и поради засушаването или неправилното съхранение на луковиците. Те трябва добре да се изсушат на проветриво място. След това ги огледайте, почистете ги и ги съхранявайте почти до края на лятото при стайна температура. В началото на есента ги преместете (до засаждането им) на по-прохладно място. Ако току-що закупените луковици са здрави, едри, тежки, но през първата година не цъфтят добре, проблемът явно е в засаждането. Това се случва при прекалено ранно или доста късно засаждане, а също така при плитко засаждане или при засаждане в суха пръст. Ако пък всички правила по отглеждането на лалетата са изпълнени, но луковиците от година на година стават все по-дребни, причината може да е в ниското срязване на стръковете, поради което на стъблото остават малко листа. По този начин растението отслабва. Трябва да запомним: колкото са повече листата, толкова по-едра е луковицата и толкова по-силно ще бъде растението през следващата година. Трябва да срежем стъблото само с един или два листа, а останалите не трябва да пипаме.", "date": "2019.07.08", "title": "Пресадете жасмина в по-голям съд"}
{"url": "https://www.monitor.bg:443/bg/a/view/nahranete-pipera-s-azot-ako-jyltee-169880", "text": "Любители градинари използват стари рецепти, за да осигурят здрав и весел пипер. Една от тях е да насадят стръкове бакла сред лехите. Древното растение предизвиквало бърз растеж и здрав пипер. Въпреки че баклата е много спорно растение за храна, вероятно осигурява на любимия пипер добро здраве. Припомняме, че самият Питагор в древността е забранил на учениците си да се хранят с бакла, защото тя можела да предизвика отравяне. По-късно съвременната наука установила, че за определени хора баклата наистина е вредна, защото имат липса на определени вещества в кръвта. Така или иначе баклата в пипера няма да навреди, а може да помогне. Няколко са най-важните причини които за пожълтяването на лехите с пипер. Според сайта „Стопанин“ една от причините е прекалено ранното пресаждане в почвата на разсада, когато времето навън е все още твърде студено. На растенията може да се помогне да излязат от този ступор с пръскане с „Новосил” или „Имуноцитофит”. Чушките понасят зле и недостига на влага. Ако почвата пресъхне, при тях започва да опада абсолютно всичко, а останалото пожълтява. Трябва да бъдат поливани често и обилно, а за да не изсъхва бързо почвата в лехата, можете да мулчирате около тях със слама или с изтръгнатите вече бурени. Листата на чушките могат да пожълтеят и от липсата на азот, а израстващите нови листа ще бъдат по-дребни от обичайното. Затова веднага след като забележите пожълтяване на листната маса, трябва да подхраните чушките с амониева селитра при поливане – достатъчни са 2 кибритени кутийки селитра на 10 литра вода. Друга причина за пожълтяването на листата може да се окаже недостигът на микроелементи. При това положение при разрохкването на почвата между редовете я наторете с малко дървесна пепел – по 1 - 2 чаши на квадратен метър. Това подхранване ще утоли глада на растението за почти всички други елементи освен азота. Много е важно на пипера да се осигури достъп на въздух. Освен плевенето можете да разрохкате почвата около стъблата, не е задължително да се прекопава.  ", "date": "2019.07.08", "title": "Нахранете пипера с азот, ако жълтее   "}
{"url": "https://www.monitor.bg:443/bg/a/view/nona-jotova-vlubena-sgodena-izcheznala-i-namerena-169950", "text": "Трудно някой ще дръзне да изостави жена с енергията и креативността на Нона Йотова. Никакво намерение да го прави няма и публиката, която в края на миналата седмица, макар вече да е жарко лято, ентусиазирано аплодира актрисата в най-новото й превъплъщение – в пиесата на австриеца Щефан Фьогел „Влюбена, сгодена, изчезнала“ под режисурата на Елена Панайотова в Театър 199. Да, Нона не е особа, която лесно може да бъде игнорирана, но ето, че героинята й в спектакъла получава точно в разгара на подготовката за сватбата си бележка от своя годеник, съдържаща категоричното „Не мога“... Тълкувайте го както искате, но тя го разчита по най-логичния възможен начин и, както си е с бялата рокля и с воала, се превръща в булка беглец, за да се скрие да „ближе рани“ в детската дървена къщичка в двора на своя роден дом. Нейната Дагмар Лудишер е зряла и силна личност, натрупала горчива мъдрост от предишни провалени връзки и бракове, за да характеризира с достатъчна доза самоирония както личните си грешки, така и отношенията между половете по принцип, да идентифицира и забавно да ни разкрие седемте типа мъже, от които трябва да се пазим, и още куп тънкости на женското познание в стил „Сексът и градът“. И накрая да опровергае сама себе си, но това е хитър ход на Фьогел, един от най-поставяните в света съвременни немскоезични драматурзи, който сега няма да издаваме... Спектакълът – интелигентна комедия с драматични нотки, е зов за комуникация, за втори шанс, за малко търпение, с което да си изясним мотивите на другия... Може би именно затова, макар по същността си „Влюбена, сгодена, изчезнала“ да е монолог, Елена Панайотова въвежда и втори персонаж, който за кратко влиза в обувките на мъжете в живота на Дагмар. Той е чаровният Деян Ангелов и през останалото време, което е повече, поема функциите на автора и артикулира неговите ремарки. Които пък дават възможност на героинята на Нона, изпълнявайки нарежданията му, иронично да се дистанцира от образа. Подобен похват режисьорката бе използвала и преди в „Царството земно“ от Тенеси Уилямс, също с Нона Йотова и брата на Деян – Дарин Ангелов... Тук актрисата прави всичко онова, което знаем, че умее добре – пее и свири на китара (текстовете на песните са нейни), дори на моменти разиграва куклен театър; преминава с лекота от сериозното до насмешливото, от ранимостта на Дагмар до нейната неизтребима виталност. За да ни подскаже, че с повече общуване недоразуменията в любовта могат и да се избегнат, но пък без тях няма да е интересно... Пиеси на Щефан Фьогел този сезон се играят в още два столични театъра - \"Алонсо\" под режисурата на Марий Росен в театър \"София\" и \"Басейнът\" в постановка на проф. Атанас Атанасов в театър \"Българска армия\".  ", "date": "2019.07.08", "title": "Нона Йотова – „Влюбена, сгодена, изчезнала“ и...намерена"}
{"url": "https://www.monitor.bg:443/bg/a/view/mi5-razsledva-ruski-zagovor-169955", "text": "Британската служба за сигурност МИ5 е започнала разследване на руска лобистка кампания, целяща да повлияе на британската политика и получавала подкрепа от страна на водещи консервативни депутати, Целта на „руския заговор“ била оказване на натиск върху Националната агенция за борба с престъпността на Великобритания, за да стане възможен ареста на имуществото на един руски бизнесмен в интересите на двама други руски предприемачи. Лицето, чието имущество е заинтересувало предприемачите, е живеещият в Лондон зет на руския въглищен магнат Александър Шчукин, който в момента е под домашен арест в Новосибирск за опит за подкуп на шефа на Следствения комитет на Кемеровка област. Според в. „Сънди Таймс“ въпросната лобистка кампания е оглавявана от няколко души: Руският адвокат Андрей Ляхов, който през 2017 г. е лишен от правото да практикува във Великобритания заради случай с подправяне на електронна кореспонденция. Британският предприемач и русофил Патрик Нюман (той е получил за услугите си 20 000 паунда), който е свързан с финансовите интереси на минната промишленост и с бившия член на Партията на либерал-демократите лорд Разъл. Самият Разъл, който е организирал вечеря в Камарата на лордовете за представянето на това „дело“, на която са присъствали експерти от Русия. Освен това представители на пиар-агенцията Sans Frontières Associates, която е собственост на политтехнолога Тимъти Бел – гуру на пиара, работил за Маргарет Тачър, Борис Березовски и Александър Лукашенко. Сър Хенри Белигъм – бивш министър по въпросите на Европа и Америка, член на парламента, един от официалните представители на премиера на Великобритания за търговията. Цялата кампания се е финансирала от американския юрист от руски произход Емануил Зелцър, известен покрай поделянето на наследството на партньора на покойния руски олигарх Березовски Бадри Патаркацишвили. Тази група руски и британски граждани се е опитвала да повлияе на решенията на британските власти, използвайки местните медии с подаването на необходимата информация и реклама. Сър Хенри Белигъм е изпратил официално писмо в британското министерство на вътрешните работи, а лорд Разъл е писал на шефа на руския Следствен комитет Александър Бастрикин с призив да се проведе съвместно руско-британско разследване на дейността на руския въглищен магнат и активите му. След това сър Белингъм е убедил министъра на сигурността Бен Уолъс да повдигне въпроса за Александър Шчукин, зет му и активите му в Националната агенция за борба с престъпността, която е независима и защитена от политическо влияние. Уолъс обаче си е направил справка по това дело и установил кой стои зад него. Според справката един от лобистите е адвокатът Андрей Ляхов, който в електронната си кореспонденция е заявявал, че кампанията против Шчукин и семейството му се провежда при активната подкрепа на Уолъс. Тогава министърът веднага се обърнал към МИ5 и е предал на контраразузнаването цялата налична информация по случая. Смята се, че подобна атака с цел оказване на натиск върху висши британски длъжностни лица е станала възможна благодарение на тясното преплитане на интересите на частния и държавния сектор в Русия, където корупцията е един от основните проблеми на всички нива на властта от най-примитивния – в пътната полиция до най-тънките финансови връзки между кремълските чиновници и руските олигарси. Тези преплитания и объркани връзки сега не само управляват голяма част от икономиката на Русия, но и са излезли на международно ниво, използвайки дипломацията за частни цели. Въпросното дело е акцентирало общественото внимание върху факта, че в британския парламент и в лондонските бизнес среди отдавна са се настанили представители на различни пиар-агенции и политтехнолози, които обслужват интересите на съмнителни руски физически лица.", "date": "2019.07.08", "title": "МИ5 разследва руски заговор"}
{"url": "https://www.monitor.bg:443/bg/a/view/skandalen-evrochinovnik-zapazva-posta-si-v-komisijata-169951", "text": "Генералният секретар на Европейската комисия Мартин Зелмайер изглежда очаква да остане на поста и след избирането на новия председател на институцията, ако се съди по изявленията на говорителя на ЕК. Според говорителя нищо не пречи генералният секретар и председателят да бъдат от една и съща народност. Говорителят уточни на пресконференция в отговор на въпроси, че има много примери, че и досега подобно нещо се е случвало и даде два примера от цялата история на ЕС. Въпросът възникна, след като за следващ председател на ЕК бе посочена германката Урсула фон дер Лайен. Назначението на Зелмайер преди година бе оспорено от Европейския парламент и от омбудсмана на ЕС, които го определиха като незаконно. \"Няма правило генералният секретар да не бъде от една народност с председателя на ЕК. Има \"много примери\", това се е случвало досега\", каза говорителят на комисията Мина Андреева. Тя добави, че Лайен вече разполага с канцелария в ЕК и няколко служители. Тази седмица Лайен ще се срещне с новоизбрания председател на Европейския съвет Шарл Мишел и с представители на политическите групи в ЕП. По-рано днес водещи европейски издания цитираха представители на парламентарната група на Зелените, според които Лайен има само седмица да събере необходимата подкрепа в ЕП, за да бъде утвърдена начело на ЕК. Според Зелените, чиято подкрепа може да се окаже решаваща, гласуването би трябвало да се състои идния вторник. Те допускат, че е възможно евродепутатите да решат да се произнесат през септември вместо следващата седмица. Ако ЕП отхвърли Лайен, Европейският съвет ще разполага с един месец, за да предложи друго име.", "date": "2019.07.08", "title": "Скандален еврочиновник запазва поста си в Комисията"}
{"url": "https://www.monitor.bg:443/bg/a/view/ek-ni-iska-proekti-za-napojavane-169867", "text": "ЕК иска спешни проекти в напояването  по подмярка 4.3 за инвестиции в инфраструктурата за напояване извън земеделските стопанства. Държавата е заделила за нея 465 860 евро.  Засега е ясно, че тя ще стартира най-рано през май 2020 г. „За Европейската комисия е важно да научи как тази мярка ще бъде насочена към подпомагане на най-спешни проекти, свързани с намаляването на загубите на вода и с възстановяването на инфраструктурата в приоритетните за българското земеделие подсектори“. Това е заявил експертът от Генерална дирекция „Земеделие и развитие на селските райони“ на ЕК Майкъл Пилке на последното заседание на Комитета по наблюдение на ПРСР 2014-2020, проведен на 26 юни т.г.", "date": "2019.07.08", "title": "ЕК ни иска проекти за напояване"}
{"url": "https://www.monitor.bg:443/bg/a/view/izbraha-nov-rektor-na-htmu-169954", "text": "Проф. д-р инж. Сеня Петрова Терзиева-Желязкова е новият ректор на Химикотехнологичния и металургичен университет в София. Тя бе избрана от Общото събрание на 4-и юли, като нейният мандат е до 2023 г., съобщиха от учебното заведение. Досега Терзиева-Желязкова заемаше поста на зам.-ректор по акредитация и качество. Тя завършва университета, на който застава на чело, през 1986 г. в специалност „Технология на неорганичните вещества“. През 1989 -а придобива и следдипломна квалификация по професионална педагогика в СУ „Св. Климент Охрдиски“. Работата на новия ректор на ХТМУ във ВУЗ-а започва през 1990 г. като асистент. През 2003-а ѝ е присъдено научното звание „доцент“, а през 2016-а „професор“. Проф. д-р инж. Сеня Терзиева-Желязкова е и ръководител на катедра „Хуманитаристика“.", "date": "2019.07.08", "title": "Избраха нов ректор на Химикотехнологичния университет"}
{"url": "https://www.monitor.bg:443/bg/a/view/chereshata-udari-2-lv-kg-izkupna-cena-169872", "text": "До 2 лв. за кг се очаква да достигне изкупната цена на кюстендилските череши в края на кампанията, коментираха местни производители. Цената се оказва рекордна, тъй като през последните години плодовете на местните овощари се изкупуваха по 70-80 ст. за кг. Стигна се и до абсурди ситуации миналото лято, когато черешите останаха по дърветата в знак на протест. Други пък решиха да ги сложат за ракия заради липсата на пазар. „Тази година реколтата за едни е добра, а други не могат да наберат и една шепа. Причината е, че през април хванаха слани, които унищожиха немалка част от масивите. Плодните пъпки направо измръзнаха и окапаха. Палихме слама, какво ли не опитахме, но резултат нямаше“, обяснява земеделският производител Георги Георгиев. Най-потърпевши бяха овощарите в райони на селата Четирци, Катрище, Нов Чифлик и Друмохар. Сред тях беше и Васил Георгиев, който отглежда 15 декара череши. „За четвърта поредна година ни удря слана. Какъв е смисълът вече, всяка година влагам средства, които не са никак малко! То са обработки, пръскания, кроене и накрая хващат студове и всичко отива на вятъра“, обяснява с мъка земеделският производител. Още тогава от Института по земеделие обявиха, че щетите при черешата са в зависимост от сорта, като пораженията в ниските части на котловината достигнаха до 60 - 70%.   Към момента изкупната цена на червеното злато е 1,50 – 1,70 лв. за килограм. Заради продължаващото засушаване и високите температури кампанията е към края си. Директорът на Института по земеделие в Кюстендил доц. д-р Илиана Кришкова обяви, че като цяло черешовата кампания в региона върви със седмица напред. През тази година пък от института могат да се похвалят с 10 нови сорта череши, които имат перспектива за отглеждане на територията на страната. На Празника на черешата бяха показани над 70 сорта на научния институт. Един от най-новите е „Алекстон“ с награда на Панаира в Пловдив за най-перспективен сорт. През т.г. площите за реколтиране са над 16 хил. декара, а само в района на Кюстендил през м.г. бяха произведени над 6200 т череши. 35% от тях са за прясна консумация и над 65% за преработка според зам.-министъра на земеделието Лозана Василева. От 135 финансирани проекта по земеделската програма в Кюстендилско 77 са за производство и преработката на череши. Субсидиите, които са получили овощарите в района, възлизат на 20 млн. лв.     „Загубите ми от измръзналата сливова градина в района на Пловдив възлизат на 200 хил. лв.“, разказа пред „Телеграф“ земеделският производител Красимир Кумчев. Той подчерта, че няма да има никаква компенсация за загубите, защото агрофондът плаща обезщетение при 100% пропаднали площи. От друга страна, застрахователните дружества застраховат дръвчетата след 20 април. А именно преди тази дата падат слани и поразяват бъдещата реколта.   Той сподели, че е вложил 700 хил. лв. в създаването  и отглеждането на градината до тази година. Производството на сливите е било предназначено за прясна консумация, компоти, сушене, мусове.        ", "date": "2019.07.08", "title": "Черешата удари 2 лв./кг изкупна цена"}
{"url": "https://www.monitor.bg:443/bg/a/view/do-31-uli-sobstvenicite-na-nivi-kazvat-shte-gi-rabotjat-li-169866", "text": "До 31 юли собствениците на ниви са длъжни да кажат какво ще правят с тях, припомни „Агри.бг“ - дали ще ги работят, или ще ги дадат под аренда. Това коментира Николай Маринов, ръководител на Главна дирекция „Земеделие и регионална политика“ в МЗХГ, по повод недоволство на собственици относно работата с „белите петна“.      „Оказа се, че при обработката на земята много от земеделците обработваха земята на собственици, без да им заплащат. Затова бяха наложени така наречените споразумения между арендаторите, става ясно от думите на Маринов. От друга страна, се наложи всяка година до 31 юли всеки един, който ще обработва земята си за следващата стопанска година, да подаде декларация, че той ще го прави. Ако до края на юли собствениците не подадат такова заявление, се прави регистър, в който се вписват всички договори и собствени земи. Така остават белите петна, които се разпределят между арендаторите за обработка. Всеки един от тях е длъжен, преди да ги работи, да плати по сметка в общината необходимия наем за това. Той се формира въз основа на средната аренда за района. Ако до три години собственикът на бялото петно не си потърси тези пари, те остават за общината, коментираха от Българската асоциация на собствениците на земеделски земи.", "date": "2019.07.08", "title": "До 31 юли собствениците на ниви казват ще ги работят ли"}
{"url": "https://www.monitor.bg:443/bg/a/view/gurbet-s-borovinki-hrani-stado-169874", "text": "За повечето от хората тази история може и да се стори невероятна. С разбираща усмивка ще  реагират тези, които са отглеждали домашни животни. Да се грижиш за прасето в двора, козичката и овцата не е нито толкова романтично, нито толкова лесно. Защото животните изискват храна и вода всеки ден. А стопанинът им не може да си мечтае и час за почивка, камо ли отпуска. Въпреки това привързаността на такива хора, които са по-скоро губещи, отколкото на печалба от тази си дейност, към животните е огромна. Тази порода хомосапиенс е на изчезване, защото животновъдството изисква огромна всеотдайност. Много често парите, които печелят, те харчат за храна и удобствата на животните. За себе си оставят каквото има. Точно от тази порода е и хубавата и чевръста Мария Колева. Тя живее със съпруга си в трънското село Ломница. То се намира на едно от най-мистичните, девствени и красиви места на Западна България до Ждрелото на река Ерма. Най-лесно е да се срещнеш Мария Колева на Празника на киселото мляко в Трън в края на юни. Мястото, където наистина можеш да опиташ истински подквас - домашно кисело мляко и сирене. Предлагат го малки семейни ферми. Те отглеждат стадата си от овце, кози и крави в  района, където е роден откривателят на бактерията лактобацилус булгарикус д-р Стамен Григоров. Тук животновъдството може да се каже,  че е изцяло пасищно. Всяка година на този празник се провежда и конкурс за майстор на овчето и краве кисело мляко, обикновено при сляпа дегустация. Или пък се дават проби от продуктите в лабораторията на Ел Би Булгарикум за установяване на качеството. Всяка година, освен когато не участва, овчето кисело мляко на Мария Колева печели безспорна първа награда. Обикновено Мария Колева излага гърненца или буркани с киселото си мляко на малка масичка. При нея винаги свършва още преди да ги е подредила. Желаещите да си купят са на опашка и влизат в разпри, защото не могат да се доредят. Мария Колева с усмивка демонстрира майсторството си. Грабва буркана и го обръща смело към земята. Млякото в него никога не пада. Стича се само водичката, задължителна при оригиналния продукт. Каква е тайната на този подквас. Той се прави само от мляко и закваска. Нищо повече.  Мария Колева заедно със своя съпруг е стопанка на стадо от 20 овце и 1 коза. Фермичката им е в село Ломница, Трънско, до Ждрелото на мистичната река Ерма, увековечена миналия век от големия български художник Никола Петров. Семейството развива изцяло пасищно животновъдство. Нямат собствени пасища, но изкарват стадото да пасе, докато не падне сняг край Ждрелото, където почти всичко пустее, споделя жената. Животните се хранят само с треви и дъхави билки. През зимата със сено, но понеже недостига, те са принудени да купуват допълнително храна. Това е люцерна и жито. Овцете не са млечна порода, те са местна порода, издръжливи на планинските сурови условия. Но почти не боледуват. Дават общо средно по 4 литра мляко на ден, но за сметка на това е изключително качествено. От него Мария прави овче сирене, около 5 тенекии на сезон, което служи основно за семейството. Ако има излишък, мога да продам, споделя тя. Другото го прави на кисело мляко, което предава още преди да стане готово. От трийсет години тя си има постоянни клиенти и от България и Западна Европа. Италианци, французи и германци, щом пристигнат в София, вземат такси и отиват до Ждрелото, за да си купят от скъпоценните буркани с подквас от овче мляко. Водят си преводач, вкъщи ме намират. Идват, купуват и после пак се връщат, казва стопанката. Въпреки този огромен интерес, семейството не може да се справи финансово. Всяка година Мария Колева се зарича да махне стадото, защото не само не може да спечели от него, но трябва да изкарва допълнително пари, за да осигури храна за зимата. Причината е, че като малка семейна ферма получават субсидии само на глава животно, които не стигат за никъде. Пазар за мляко имам, но нямам достатъчно, разказва тя. Това е такъв тип животновъдство, в който продуктите са много качествени, но с висока себестойност. Към такива ферми като нашата трябва да има по-специално подпомагане, ако искаме да оцелеят. И стопанствата, и този край, в който остават все по-малко хора.   Ние се издържаме с две прасета, имаме и агнета, отглеждаме си храната в двора, но работя в Испания да изхранвам овцете, разказва Мария Колева. Така всяка година тя си взема платен и неплатен отпуск и бере боровинки в Испания в оранжерии. Плащат й седем евро на час, спи безплатно, а работодателите й са приятели, които обичат и нея, и цялото й семейство. Успявам да си спестя малка сума, за да си купя балите за зимата. През това време за животните се грижи съпругът ми, казва тя. Влагат 3 хил. лв. в бали от люцерна по пет лева за всяка. Осигуряват на животните и по 2 т жито, което мелят и го дават за подхранване през зимата.   Смятам да го махна тази есен окончателно, ядосва се майсторката на подквас. После се замисля и си признава: Не мога, много ги обичам тези овце!   Когато д-р Стамен Григоров говори за кисело или квасено мляко, както той го нарича, има предвид само овчето мляко. Навремето овчето мляко се е използвало за квасене, кравето – за пиене, и козе и биволско – за други продукти. Това казва Юлия Григорова, внучка на д-р Стамен Григоров, откривателя на бактерията лактобацилус булгарикус. Тя е и основател на фондация „Д-р Стамен Григоров“, която в последните години съживи малките животновъдни ферми в района на Трън. Фондацията осъществи успешен проект с община Ниш, в който участваха дребни животновъди от двете страни на границата. Фондацията е в основата на традиционните празници на киселото мляко в Трън. Според специалисти  млякото може да се закваси и от роса по нашите ширини. Ако съдът се остави навън, на другия ден вече да се е подквасило. Причината е, че бактерията лактобацилус булгарикус се намира навсякъде. Най-голямата концентрация е в района на Трън, мястото, където е роден нейният откривател д-р Стамен Григоров. През 1905 г. той открива пръчковидната млечнокисела бактерия. В негова чест тя била наречена по-късно \"лактобацилус булгарикус Григоров\". През последните години обаче  фамилията на откривателя отпаднала от официалното наименование, разказва неговата внучка.  Смята се, че киселото мляко е дар от най-старите обитатели на нашите земи  - траките. Изследване на фондация \"Д-р Стамен Григоров\" сочи, че разпространението на продукта в съседни и по-далечни на България страни е започнало през 1345 г. Тогава след турско нападение българите в Тракия отвели със себе си в Мала Азия огромни стада овце. До Балканската война млекарниците в Цариград били изключителна собственост на българи. Родното кисело мляко добило широка известност в Европа, след като бил излекуван френският крал Франсоа Първи (1515-1547 г.), който страдал от болест на стомаха. Оттогава датира първото отбелязано съобщение за лечебните свойства на българското кисело мляко, твърдят от фондацията.", "date": "2019.07.08", "title": "Гурбет с боровинки храни стадо    "}
{"url": "https://www.monitor.bg:443/bg/a/view/asociacija-bylgarsko-chernomorie-maja-manolova-podkrepja-demokratichna-bylgarija-za-avanta-po-moreto-169945", "text": "Омбудсманът на България е в съдружие с „Демократична България” са за безплатен международен туризъм по Черноморието, твърдят от Национална асоциация „Българско Черноморие“. След странните аргументи за налагане на вето от Президента върху текст от ЗУЧК, който дава възможност за опазване на околната среда, развитие на дребния бизнес и ограничаване на нелоялната конкуренция, в защита на ветото се включи и омбудсманът Мая Манолова. От организацията смятат, че Манолова е против новоприетия текст от закона: „Чл. 10а. (1) В зона „А“ и в зона „Б“ извън територията на морските плажове, пясъчните дюни и категоризираните къмпинги в поземлени имоти или части от тях, собственост на държавата, на общините, на частни физически или юридически лица, попадащи в горски територии или в земеделски земи, както и в незастроени имоти, включени в границите на урбанизирани територии, без промяна на предназначението им могат да се обособяват места за временно разполагане на палатки, кемпери или каравани.“ Текстовете са станали повод Мая Манолова да се срещне с представители на „Демократична България” - сладкодумните авантаджии, живеещи около жълтите павета в София, научени през годините, че на почивка се ходи безплатно, които скочиха в защита на ветото на Президента на вял протест пред парламента. „Дали това е траен подход за боравене с неистини не е ясно, но е по-добре за всички ни преди да реши някой да се бори да стане кмет на София или да заеме ръководен държавен пост да мине под обстоен медицински преглед. Лошото е, че Президент, Омбудсман и малка шепа непредставени в Парламента хора са против реда в Р. България.  Защо тази групичка не чете приетите промени в закона? Защо не подава сигнали в прокуратурата ако има нарушение по Българското черноморие, а се самосезират във Фейсбук и докладват на медията с неясен собственик – БТВ“, питат от асоциацията.", "date": "2019.07.08", "title": "Асоциация „Българско Черноморие\": Мая Манолова подкрепя „Демократична България” за аванта по морето"}
{"url": "https://www.monitor.bg:443/bg/a/view/korojadyt-atakuva-gorite-na-kanada-169876", "text": "Короядът е започнал да мигрира на север заради затоплянето, са установили канадски и американски учени и еколози. Въпрос на време е това да се забележи и при нас. Огромни територии са засегнати от корояди и няма спиране. Очакванията са всички гори в Северна Америка да бъдат засегнати. Това съобщи Александър Дунчев от Югозападното държавно предприятие по време на семинар, посветен на горите и климатичните промени, с домакин ЮЗДП. Еколозите проследяват как в Канада короядите се изместват в по-студени ширини. При миграцията си започват да атакуват борови и смърчови лесове. Те обаче са загубили или никога не са притежавали способността да се защитят от короядите, като ги облеят със смола.  А това означава, че короядът много лесно ги унищожава, разказа Дунчев. Заради климатичните промени американците са започнали да изследват как ще се промени горско-дървесната растителност в различните пояси. Такива проучвания имат САЩ, Германия, Швейцария. България също вече има свое изследване, направено само за територията на Югозападното държавно предприятие.     Проучването беше представено в доклада „Адаптиране на управлението на горите в Югозападна България“. То е осъществено от климатолози, геодезисти и лесовъди, обединени от сдружение „Балканка - 2009“ -  Благоевград. Финансирано е от Националния доверителен екофонд и е със съдействието на Югозападното държавно предприятие. На аудиторията бяха изнесени любопитни факти за случващите се вече климатични промени, които са най- съществени на територията на Югозападното държавно предприятие. Част от тях е миграцията на дървесните видове по на север, както и настаняването на насекоми по долината на река Струма, иначе познати само за района на Средиземноморието. На събитието бе съобщено, че нещата се случват един път и половина по-бързо от прогнозираното. Така например по-високите  температури за 2027 г., които сме очаквали, се случиха през 2019 г.        Най-сигурната и единствена борба срещу корояда е намаляване на гъстота на създадените култури, изтъкна Дамян Дамянов, шеф на Държавното югозападно предприятие.  Целта е да се създаде нормална хранителна среда за тези видове, за да не ги губим. Традицията е да се влиза със сеч с интензивност до 30%. Периодът на защита обаче от последните години е изтърван и сега се налага сеч с 50% интензивност, за да стане по-устойчива гората.     В Западна Витоша, в района на язовир „Студена“, започва мозаечно съхнене на черния бор. Така е, защото тази култура е със 700 - 800 фиданки на декар, обясни Дамянов. Налага се  интензивна лесовъдска намеса, тоест сеч. Той обясни, че за това е необходимо хората да бъдат информирани, понеже те го приемат като изсичане. Според Дамянов това е единственото ефикасно лесовъдско действие, за да издържат тези гори. Като цяло горите в района са в добро   здравословно състояние, защото проблемните култури са от два до пет процента. Той посочи, че държавното предприятие е усвоило 500 хил. кубика увредена изсъхнала дървесина тази година. Тази година има увредени гори от късните пролетни снегове в Западните Родопи, по-малко в Пирин, което отново е вследствие на недобре свършена лесовъдска дейност. Не бива да търсим проблемите само в промяната на климата. Все още изоставаме в техническото оборудване на хората, които правят дърводобиви, ниска квалификация на самите работници, повечето от които са роми. Извеждайки една сеч, допускаме нарушения, които не трябва да ги има. Не бива да се тревожите, защото усилията, които лесовъдската колегия влага, започват да дават резултат. Трябва да сме внимателни във всяко едно действие, коментира Дамянов.     Той изтъкна, че статистиката показва, че степента на разпространение на корояда пада.  В района на Трънско има малък процент заразени гори. В  Трънско, Земенско, Кюстендилско има намеса с интенизвна сеч на хиляди декари, което е дало добър резултат за горите. Но пък за сметка на това са тръгнали гъбични заболявания по черния бор. Болестите са елемент от живота на гората, посочи лесовъдът.       Чело 11 страница     Не можем да виним за всичко климата, коментира Дамян Дамянов, шеф на Югозападното държавно предприятие. Много често причина за проблемите в горите е недалновидната лесовъдска практика и недобре свършената работа. Той даде за пример неуместното залесяване отпреди повече от четирийсет години с иглолистни гори. За да опазят здравето на горите, лесовъдите в момента не се намесват в естествения прираст, а в регулираното ползване на прираста, което не трябва да е повече от 40% сеч.  Той обясни, че от години средната възраст на горите в България пада. Сега например стопанството в Етрополе има годишен план за добив на дървесина от 25 хил. кубика, докато преди е бил 200 хил. кубика. Тоест сечта е била много повече. Дамянов изтъкна, че технологията на преработка на дървесината в България е изостанала, защото фирмите преработват едра строителна дървесина, тъй като се добива от едрите гори, които са по-стари.   Като следствие от недобре свършена лесовъдска дейност за тази година той даде пример с увредени гори от късните пролетни снегове в Западните Родопи и в Пирин, но по-малко. Все още изоставаме в техническото оборудване на хората, които правят дърводобив, както  в  ниската  квалификация на самите хора, повечето от които са роми. Така, извеждайки една сеч, допускаме нарушения, които не трябва да ги има.  Въпреки това няма място за тревога, защото усилията, които лесовъдската колегия влага, започват да дават резултат, изтъкна Дамян Дамянов           По думите му става ясно, че ако искаме да съхраним горите си, трябва сериозна инвестиция в технологията. Така че основното ползване да е в средно възрастни гори, които са на 40 - 60 години. Тоест трябва да се преработва по-нисък клас асортименти, което ще задоволи търсенето на пазара на дървесината. Друго важно нещо е, че не се работи достатъчно добре по отглеждането на изкуствени култури с цел залесяване в България.       Бихме били професионално задължени, ако някой убеди общините и частните горовладелци да ни съдействат в оздравяването на горите. Ние извадихме всички собственици на гори на територията на Югозападното държавно предприятие, уведомихме ги, предложихме ние да извършваме всички дейности в горите с оглед на здравето на лесовете. Реакцията от двете страни беше нулева, каза Дамян Дамянов. Той посочи, че ние имаме нужда от гората, а не тя от нас. Затова е нужно да се инвестира в поддържането й. Към момента средствата за това идват от извършваната стопанска дейност, която е резултат на 99% ползване на горите. Но средствата, с които държавните предприятия разполагат, надали ще бъдат достатъчни. Може би трябва да възстановим фонда за българската гора, като в него да се влага процент от печалбата на всички икономически субекти в лесовете, защото запазването на гората е първостепенна задача, изтъкна Дамянов. Ние не й трябваме на гората, а тя ни трябва на нас. В Хърватия процент от печалбата на всички фирми в дърводобива влиза във фонд „Хърватска гора“. Тези пари са за залесяване и това е най-доброто решение срещу климатичните промени и за бъдещето, изтъкна лесовъдът.", "date": "2019.07.08", "title": "Короядът атакува горите на Канада      "}
{"url": "https://www.monitor.bg:443/bg/a/view/toto-pechalbi-tiraj-54-169952", "text": " Числа - (14, 15, 16, 31, 34, 44); 6 - няма, 5 - 4 по 6616,50 лв., 4 - по 98,00 лв., 3 - по 5,80 лв.; ДЖАКПОТ: 2 964 614,12 лв.  Числа - (1, 2, 12, 17, 20, 34); 6 - няма, 5 - 3 по 3189,20 лв., 4 - по 40,20 лв., 3 - по 3,60 лв.; ДЖАКПОТ: 330 630,14 лв.  I теглене - (13, 21, 22, 30, 32); 5 - няма, 4 - по 234,60 лв., 3 - по 8,70 лв.; II теглене - (13, 25, 28, 29, 35); 5 - 1 от 21 280,50 лв. 4 - по 126,60 лв., 3 - по 5,40 лв.  Числа - (3, 6, 9, 11, 30); Зодия 9 - Стрелец; 5+1 - няма, 5 - няма, 4+1 - 1 от 5000,00 лв., 4 - 21 по 500,00 лв., 3+1 - 47 по 100,00 лв., 3 - 326 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (4, 6, 7); Цифри – (8, 4, 4); 3 - 12 по 2253,40 лв., 2 - 1898 по 14,30 лв.; ДЖАКПОТ: 0,00 лв.  Година 03, месец 07, дата 04, ден 1; I група - няма, II - няма, III - няма, IV - няма, V - 1 от 217,40 лв., VI - 7 по 24,90 лв., VII - 7 по 31,10 лв., VIII - 18 по 9,70 лв., IX - 35 по 7,50 лв., X - 64 по 4,80 лв.; XI - по 4,00 лв., XII - по 2,30 лв., XIII - по 2,10 лв., XIV - по 1,00 лв., XV - по 1,20 лв.; ДЖАКПОТ: 7126,93 лв.                        \"6 от 49\"                         081887405                   Ракитово", "date": "2019.07.08", "title": "Тото печалби - тираж №54"}
{"url": "https://www.monitor.bg:443/bg/a/view/gubim-rekoltata-ot-zelen-fasul-169875", "text": "Плевелите конкурират фасулевите растения по отношение на светлина, водопотребление, хранителни вещества и влошават количеството и качеството на произведената продукция. Установено е, че при оптимално торене с фосфорни и азотни препарати при заплевеляване добивите могат да бъдат редуцирани със 70%, като на всеки 1 кг/дка плевелна биомаса съответства намаление на добива с 0,38 кг/дкa. За преодоляване на вредното действие на плевелната растителност са разработени интегрирани системи за борба с плевелите, в които освен хербицидите са включени агротехнически и организационни мероприятия за борба. Това са основна и предсеитбена обработка на почвата, механизирани и ръчни окопавания, сеитбообращения, профилактични мерки и др. За да се избегне получаването на резистентност на плевелите към хербицидите, прилагани при фасула, от правени в България опити е установено, че при редуване на фасула с домати става смяна на прилагани хербициди, което повишава тяхната ефективност и възпрепятства получаването на резистентни плевели към тези хербициди. Отглеждането на фасул след ориз улеснява борбата с плевелите и се подобрява почвената структура. За да се проведе най-пълно борбата с различните групи плевели, се препоръчва при фасула да се прилагат интегрирани системи от почвени и листни хербициди. За борба с едногодишните плевели (житни и широколистни) най-подходящи са хербицидите базагран и фузилад в дози 0,2 – 0,25 л/дка, приложени във фаза 2-ри - 3-ти същински лист на фасула. Препоръчват се системи от хербициди и обработки за борба с плевелите при отглеждане на фасула на по-големи междуредови разстояния.  При използването на почвени и листни хербициди, съчетани с 2 или 3 механизирани окопавания, се получава най-силен ефект срещу плевелите. Велев Б. (1981), Порязов И. и др. (1984), Бахариев Д. и др. (1992) са разработили система от хербициди, която се прилага при отглеждане на фасула на тесни междуредия, при която е възможно да отпаднат напълно ръчните и механизираните окопавания през вегетацията на културата. Зеленият фасул се напада от много болести, но най-голямо значение за България имат бактериозите, антракнозата и кореновото гниене. От бактериозите бактерийният пригор (Xanthomonas campestris pv. Phaseoli Smith) е  икономически най-важното заболяване по фасула. Наред с него навсякъде е разпространен и ореоловият пригор (Pseudomonas syringae pv.phaseolicola). Засетите при неблагоприятни условия за отглежане на фасула семена могат да загинат още в самото начало от т.нар. кореново гниене - загиване на пониците (Pythium ultimum), черно кореново гниене (Thielaviopsis basicola), сухо кореново гниене (Fusarium solani f. Phaseoli), ризоктонийно гниене (Rhizoctonia solani), антракноза (Colletotrichum lindemuthianum) и др. Бактерийният пригор се проявява по всички части на растението. Ако е засято заразено семе, една част от кълновете и пониците изгниват и не поникват, а от друга част израстват растения, чиито котиледони са с воднисти (мазни) с неправилна форма петънца. Някои от семеделите остават слепени, наричат ги \"змийски глави\". В сухо време заразените котиледони окапват и болестта се ограничава. Но при влажно време или изобилна роса заразата преминава върху листата. По тях се появяват големи тъмнокафяви петна, оградени с лимоненожълт пръстен. Петната са полупрозрачни (мазни). Силно засегнатите листа пригарят и окапват. По стъблата се развиват продълговати тъмнозелени петна, които по-късно стават червено-кафяви. Когато фасулевите растения образуват генеративните си органи, пораженията от пригора  се появяват на междувъзлията, образуващи пръстен, който затруднява по-нататъшното плодообразуване.  Бактерията се предава чрез заразените семена. Тя живее до 6 години, а в семето се запазва до втората година.   Въпреки че няма официално регистрирани продукти за борба с бактериозите по фасула, химическите мерки могат да включват преди всичко медни фунгициди за предпазно пръскане – няколко третирания през 7 дни. Ако има валежи, третирането се прави възможно най-скоро. Първото пръскане  се провежда във фаза несъщински листа, а последното -  преди узряването на бобовете. Могат да се използват някои от фунгицидидите:  Шампион ВП - 0,2%, Фунгуран ОН 50 ВП - 0,3%, Косайд -  0,3%, Купроксат ФЛ – 0,3%, или Дитан М-45 - 0,2%. Бордолезовият разтвор действа депресиращо на растенията, затова не се препоръчва. ПРЗ се използват след консултация с агроном, специалист по растителна защита.      ", "date": "2019.07.08", "title": "Губим реколтата от зелен фасул"}
{"url": "https://www.monitor.bg:443/bg/a/view/podsilvat-bul-bylgarija-s-metalna-mreja-169943", "text": "„Започна полагането на метална мрежа на пътно платно на бул. „България“, която има за цел за заздрави пътните платна“. Това написа столичният кмет Йорданка Фандъкова във фейсбук. „До момента са монтирани около 9 хил. кв. м в южното пътно платно между бул. „Ив. Гешов“ и бул. „Витоша“. Общо в ремонтирания участък ще се положат 38 хил. кв. м мрежа. Тази технология бе приложена и при ремонта на кръстовището на „Орлов мост“ и на участъка от бул. „България“, който ремонтирахме основно миналата година - между бул. “Гоце Делчев“ до бул. „Ив. Гешов“.“, уточнява Фандъкова. Ремонтът на отсечката на булевард „България“ от „Иван Гешов“ до „Черни връх“ стартира на 30 юни и трябва да приключи до средата на септември. Първият етап на рехабилитацията предвижда първо да се работи по част от южното платно на булеварда, а след това да продължи по цялата дължина на южното платно в посока центъра. В това време движението по бул. \"България\" ще се осъществява двупосочно в северното платно. На следващия етап движението ще се обърне.", "date": "2019.07.08", "title": "Подсилват бул. „България“ с метална мрежа "}
{"url": "https://www.monitor.bg:443/bg/a/view/vjara-panteleeva-sama-zasne-klipa-na-novata-si-pesen-sled-zimata-video-169936", "text": "Вяра Пантелеева, която дава поредната заявка тази година, че ще се завърне на голямата сцена, е готова с ново лятно парче. Песента се казва „След зимата“ и изненадва стилово меломаните, защото не е запазената марка на певицата – баладите. По текст, музика и аранжимент на Чавдар Цолов парчето е танцувално и много лятно, а клипът е заснет в по-голямата си част от самата Вяра. Без да подозира, чаровната певица е уцелила световния тренд напоследък - артисти снимат сами видеата си като селфи. Голяма помощ в снимките е оказала дъщеричката на Пантелеева, която поискала хонорар за операторската си длъжност под формата на сладолед. Финалният вариант на парчето пък е дело на диджей Тихомир. С него Вяра работи за първи път. Запознава ги музикалният редактор Светлин Давидов тази пролет, когато Вяра представя песента си \"Знам\". Нещата се случват импулсивно. Певицата му предлага да направят парче още след тази първа среща. И така се ражда песента, за която Вяра казва, че й е специална, защото е толкова различна от всичко правено досега.", "date": "2019.07.08", "title": "Вяра Пантелеева сама засне клипа на новата си песен \"След зимата\" (ВИДЕО)"}
{"url": "https://www.monitor.bg:443/bg/a/view/15-mln-evro-davat-za-malka-ferma-169864", "text": "До края на септември е отворен прием за проекти по подмярка 6.3 „Стартова помощ за развитието на малки стопанства“, съобщиха от фонд „Земеделие“. Бюджетът е в размер на 43 027 600 лв., като финансовата помощ за един кандидат не може да надвишава левовата равностойност на 15 000 евро за период от пет години. Идеята на тази подмярка е да стимулира бизнеса на дребните земеделски стопанства, за да станат конкурентни в производство на качествени селскостопански продукти.  Проектните предложения се подават по електронен път чрез Информационната система за управление и наблюдение на средствата от Европейските структурни и инвестиционни фондове (ИСУН 2020), на интернет адрес: http://eumis2020.government.bg/. Кандидатите могат да се възползват безвъзмездно от услугите на Националната служба за съвети в земеделието, която ще им окаже подкрепа при подготовката на документите, необходими за да кандидатстват.  Кандидатите могат да задават допълнителни въпроси и да искат разяснения във връзка с условията за кандидатстване до 3 седмици преди крайния срок за подаване на проектни предложения. Въпроси ще се приемат на електронната поща: rdd@mzh.government.bg.  ", "date": "2019.07.08", "title": "15 млн. евро дават за малка ферма   "}
{"url": "https://www.monitor.bg:443/bg/a/view/bg-deputati-igrajat-rezervi-v-agrokomisijata-169863", "text": "В Агрокомисията в Европейския парламент отново няма да има пълноправни български депутати. След гласуванията във върховната европейска институция стана ясно, че  за българското земеделие  в ресорната комисия влизат трима наши депутати. Това са Асим Адемов (ЕНП/ГЕРБ), Иво Христов (СиД/БСП) и Атидже Алиева-Вели („Обнови Европа“/ДПС).Те обаче са със статут на заместници. Това означава, че българските избраници имат всички права като на колегите си, но не и да гласуват. Въпреки това могат да влизат на терена и да дават гласа си само когато заместват някой от колегите си по партия. Това разясни пред „Телеграф“ бившият евродепутат Момчил Неков, който в досегашния парламент беше със същия статут в Комисията по земеделие на ЕП. Това не е драма, че българските депутати са заместници, ако са активни, присъстват на заседанията, познават координатора, те биха могли да направят много за националните интереси. Различни са причините да нямаме пълноправен член на комисията. На първо място самият депутат трябва да изяви първото си желание в коя комисия иска да участва. Също така българската група трябва да се съобрази с местата, които има в съответната комисия. Според Момчил Неков земеделието явно не е истински приоритет за страната ни. Ако беше, още миналата година по време на българското европредседателство щяхме да се присъединим към страните, които са поискали да се изравнят субсидиите между източно- и западноевропейските фермери. Той каза, че е успял да разреши много проблеми по отношение на храните и пчелите, защото земеделският сектор е бил негов личен приоритет.    Страните, за които агросекторът е изключително важен, са Франция, Италия, Германия, Румъния. Това се вижда от хоризонта на Европейския парламент, каза Неков. За жалост нито Гърция, нито България се нареждат сред тях.  е родена в гр. Девин през 1981 г. Завършила е биотехнологии в СУ „Св. Климент охридски“ и публична администрация в УНСС. От 2013 г. е зам.-изпълнителен директор на ДФЗ-РА.  е роден през 1970 г. в Истанбул. Завършва право в СУ „Св. Климент Охридски“. Автор е на политическата биография на Франсоа Митеран. От 2017 г. е началник на политическия кабинет на президента Румен Радев.  е роден през 1968 г. в с. Дъбница. Учител по бъл. език и литература и училищен директор. Бил е зам.-областен управител на Благоевградска област. От 2017 г. е депутат в ЕП от ГЕРБ. И тримата евродепутати са редовни членове и на други комисии в новия европейски парламент.  ", "date": "2019.07.08", "title": "БГ депутати играят резерви в агрокомисията    "}
{"url": "https://www.monitor.bg:443/bg/a/view/vechnata-krasota-na-dvoreca-v-balchik-shte-byde-pokazana-i-v-praga-169939", "text": "След големия интерес, който предизвика в Унгария, фото - изложбата “Вечната красота на Двореца в Балчик” отпътува за Прага. Изложбата включва снимки на движими и недвижими културни ценности, архитектурни елементи, артефакти и градини, изграждащи архитектурно-парков комплекс Двореца. Авторските снимки на Ясен Казанджиев и Румяна Тенева представляват 40 цветни отражения на впечатленията, които кралската атмосфера в дворцовия комплекс оставя в професионалните фотографи. В момента двамата фотографи живеят и работят в Испания. Освен многобройните самостоятелни и колективни изложби, които реализират в различни точки на земното кълбо, те осъществяват и международния етнофестивал “Без граници”. Мултикултурния проект е едно от водещите балкански крос-културни събития, носещи европейската ценностна система и промотиращи взаимното разбиране между културите, толерантността, мирното и приятелско съществуване, както и културния обмен. Разказът за рая на балчишки бряг се допълва от 20 автентични черно-бели фотоси, отразяващи възможностите на безкрайно талантливите италиански архитекти Америко и Агустино, както и на швейцарския градинар Жул Жани, които създават дворцовата архитектурно – паркова композиция. В експозицията са включени и стъклени пластики на архитектурните елементи, които се виждат на снимките, сътворени от талантливите ученици от Средно училище по стъкларство, живопис и промишлен дизайн - Валашке Мезиржичи, черпили вдъхновение от вечната красота на Двореца в Балчик по време на ежегодните художествени пленери на чешкото училище, което под егидата на Юнеско. Куратор на изложбата е магистър Йозеф Дивин, майстор стъклар и преподавател в същото училище. Изложбата ще бъде открита на 09.07.2019 г. от 18 ч. в БКИ – Прага и може да бъде разгледана до края на месеца.", "date": "2019.07.08", "title": "“Вечната красота на Двореца в Балчик” ще бъде показана и в Прага"}
{"url": "https://www.monitor.bg:443/bg/a/view/dobrudja-plache-kneja-likuva-169857", "text": "Трудна, тревожна и тежка ще е  жътвата тази година, каза Костадин Костадинов, зърнопроизводители от Добричко и председател на Националната асоциация на зърнопроизвдителите. Докато в Добруджа на места очакват по 300 кг от декар, в Кнежа има стопани, които ожънаха 900 кг от декар. В Дунавския район край Оряхово и Кнежа в края на седмицата зърното вече е прибрано в хамбарите. В Добричо все още жънат и се молят да не вали, в Монтанско започнаха в края на седмицата и очакват до 600 кг от дка.   Костадин Костадинов е отглежда 11 хил. дка зърно. Той направо заяви :  „Ние предполагаме, но не знаем какви ще са резултатите.“ За нас в момента е важно да приберем пшеницата в складовете, за да избегнем дъжд и лошо време. Заради есенната суша, на места самият посев нямаше бройка и там добивите може да паднат до 320 кг от дка на други да стигнат до 560 кг от дка. Картината е пъстра, годината за зърнопроизводителите е тежка и трудна, обобщи стопанинът.  Той обясни, че работи  само със западни сортове пшеница. Зависи от резултатите, но вероятно себестойността на пшеницата това лято в Североизточна България ще се вдигне, според Костадинов. „Няма какво да се заблуждаваме. При 350 кг добив на дка, по 28 ст на кг, прави близо 150 лв общ приход от декар, а 110 лв. е разход от пшеницата за декар. При средна рента от около 80 лв на дка в Добруджа, виждате къде отиват нещата“, беше неговият коментар за очакванията на стопаните в Североизточна България. Въпреки това той очаква добро качество и пшеницата ще има добри хлебопекарни качества.    Родната Гергана, сорт  на института в Генерал Тошево пък е пуснала от 560 до 600 кг от дка в района на Кнежа, където стопаните вече са прибрали зърното. Това разказа доц. Наталия Петровска от Института по царевицата в Кнежа. Учените правят семепроизводство от българския сорт и въпреки сушата през есента са доволни от реколтата си това лято. Петровска обясни, че изпозват пшеницата основно за сеитбооборот на царевицата. Тя добави, че това са добри добиви, при положение, че пръсканията, които са направили са поне с две по-малко от тези на земеделци в района, които ползват интензивни технологии. Те обичайно отглеждат френски пшеници, като някои от стопаните са постигнали от 700 до 900 кг от дка. Петровска уточни, че те имат повече пръскания, повече наторявания, както и третиране с листни торовеот тези за българските сортове.  Жътвата в района на Монтана започна в края на седмицата и засега там очакват среден добив около 560-600 кг за декар. Според Костадин Костадинов ситуацията със зърното на в Северозападна България е много по-добра, отколкото в Североизточна България,  но не се наема да дава прогнози за окончателните резултати. Той заяви, че се очаква Русия да излезе на пазара големи количества пшеница, а Украйна може да влезе с по-евтино зърно, заради квотите, които има от ЕС. Прогнозата е чисто теоретична, защото резултатите от жътвата са все още хипопетични.       Има глад за биопшеница, и това, което се произвежда, пазарът го поглъща. Това каза за Телеграф Албена Симеонова, биопроизводител и председател на Българска асоциация биопродукти. Тя отглежда биопшеница, биоечемик и биограх в района на Никопол. Без третиране с химически препарати, добивите от ечемика са около  400 кг от декар, което  според нея е добър резултат. Иначе всички искат биопшеница, купуват веднага, увери тя. Добиви от декар при нея са около 300-400 кг за дка, без да бъдат третирани с препарати, а от биограха около 280 кг за дка, което е превъзходен добив, коментира тя.  Миналата година цената за биопшеницата е стигнала 60 ст за кг, което е два пъти повече от тази на конвенциоалната, а на граха 22 евроцента на кг. Биопшеницата директно заминава за Германия, а биограха Австрия изкупува за фураж за биоживотновъдство. Албена Симеонова обясни, че има клиенти за биофураж и в България, защото вече има ферми с биоживотновъдство.   Тя допълни, че вече има не малко биопроизводители на зърно в Южна България, чиято реколта се купува от Гърция и Турция. Албена Сименова сподели, че засява основно български сортове, предимно от сантимент.  ", "date": "2019.07.08", "title": "Добруджа плаче, Кнежа ликува"}
{"url": "https://www.monitor.bg:443/bg/a/view/desislava-taneva-shte-ima-obezshtetenija-za-ubitite-svine-169859", "text": "„Мислим за възможен механизъм, по който стопаните, на които бяха евтанизирани животните, да получат определено обезщетение\", заяви министърът на земеделието и храните Десислава Танева в парламента. Утре на заседание на управителния съвет на Държавен фонд \"Земеделие\" (ДФЗ) ще се определи размерът на обезщетенията за умъртвените животни.  Досега евтаназираните животни са 36, припомни Танева. По думите й всички те не са били регистрирани. Тя обясни, че БАБХ е определила рисковите зони, свързани с откритите огнища на АЧС. Очаква се днес в Министерството на земеделието, храните и горите да се състои среща с областните управители в Северна България, представители на БАБХ и директорите на държавните горски предприятия. Министър Танева разясни, че по време на срещата ще бъдат обсъдени рисковете, свързани с пренасянето на заболяването, както и организацията на масирана информационна кампания сред стопаните. Тя коментира, че само в съседна Румъния има над 1100 огнища на АЧС и огромни икономически загуби от евтаназията на над 250 хиляди свине.  \"В сравнение със съседна Румъния ние все още се справяме добре, но трябва да бъдем безкомпромисни в мерките\", каза още Танева и допълни, че в България има около 600 хиляди свине, отглеждани в свинеферми.     ", "date": "2019.07.08", "title": "Десислава Танева: Ще има обезщетения за убитите свине"}
{"url": "https://www.monitor.bg:443/bg/a/view/samodelna-bomba-otkrita-v-bruksel-169941", "text": "Прокуратурата в Брюксел съобщи, че в столичния квартал \"Андерлехт\" в събота е била открита чанта със самоделни взривни устройства и хладно оръжие. Чантата е била намерена при ремонт на жилище в часовете, в които в града се откриваше колоездачното състезание \"Тур дьо Франс\". Засега по случая няма задържани. Властите не са сигурни дали чантата е била свързана с подготовка на атентат срещу участниците и зрителите на състезанието, или е била подготвяна за нанасяне на удар по друга цел. След атентатите в Брюксел през 2016 г. и последвалите разпити на оцелели терористи властите предприеха масови обиски по данни, че в града има скривалища с боеприпаси. Тогава не бе открито нищо, въпреки че бяха претърсени стотици адреси. През юни тази година срещу Брюксел бяха отправени няколко заплахи за непосредствено предстоящ нов атентат. Квартал \"Андерлехт\" е населен основно с имигранти от арабски произход.", "date": "2019.07.08", "title": "Самоделна бомба открита в Брюксел "}
{"url": "https://www.monitor.bg:443/bg/a/view/birisov-zaminava-za-saraevo-za-sreshta-na-psuie-169937", "text": "Министър-председателят Бойко Борисов ще участва в Срещата на върха на държавните и правителствените ръководители на страните-участнички в Процеса за сътрудничество в Югоизточна Европа (ПСЮИЕ), съобщиха от кабинета. Форумът ще се проведе на 8 и 9 юли в Сараево, тъй като Босна и Херцеговина е настоящият ротационен председател на ПСЮИЕ. По време на Срещата на върха ще бъде обсъдено засилването на свързаността в областта на инфраструктурата, бизнеса, дигитализацията и връзките между младите хора, които са основните приоритети на председателството на Босна и Херцеговина на ПСЮИЕ. България е инициатор за създаването на Процеса за сътрудничество в Югоизточна Европа, като водещ политически формат за диалог в региона. Началото на инициативата е положено на Софийската среща на министрите на външните работи на страните от Югоизточна Европа (6-7 юли 1996 г.), която приема Софийската декларация за добросъседски отношения, стабилност, сигурност и сътрудничество на Балканите. Освен България, страни-участнички в ПСЮИЕ са Албания, Босна и Херцеговина, Гърция, Република Северна Македония, Молдова, Румъния, Словения, Сърбия, Турция, Хърватия и Черна гора. Председателството на ПСЮИЕ се поема на ротационен принцип за срок от една година от страните-участнички в процеса. А ежегодната Среща на върха на държавните и правителствени ръководители бележи финала на всяко ротационно председателство на Процеса. В рамките на форума в Сараево българският министър-председател Бойко Борисов ще проведе редица двустранни срещи: с председателстващия Председателството на Босна и Херцеговина Милорад Додик, с президента на Турция Реджеп Тайип Ердоган, с президента на Република Северна Македония Стево Пендаровски.", "date": "2019.07.08", "title": "Бирисов заминава за Сараево за среща на ПСЮИЕ"}
{"url": "https://www.monitor.bg:443/bg/a/view/pusnaha-svetofari-s-lika-na-elvis-presli-169940", "text": "Кралят на рокендрола ще регулира движението през кръстовище в германския град Бад Наухайм, след като там беше инсталиран светофар с неговия силует, съобщи ДПА. Елвис с китара и характерния перчем протяга ръце, когато е червено и ходи спокойно на зелена светлина. \"Това не е само номер. Светофарът кара сърцата на феновете на Елвис да бият по-бързо\" - каза кметът Клаус Крес. Градът още пази спомена за легендарния музикант, който от октомври 1958 г. до март 1960 г. е на служба в съседния гр. Фридберг, но живее в Бад Наухайм. Във Фридберг има светофари със силуета на Елвис Пресли още от декември миналата година. Те са малко по-различни - Елвис стои с микрофон, когато е червено, а когато е зелено танцува.", "date": "2019.07.08", "title": "Пуснаха светофари с лика на Елвис Пресли"}
{"url": "https://www.monitor.bg:443/bg/a/view/marija-ilieva-trygva-na-turne-s-4-specialni-rokli-169932", "text": "Мария Илиева винаги се е славела като една от най-добре облечените поп певици, а плановете за бъдещото й турне отново доказват старанието й да поднесе на феновете си не само наслада за ушите, но и за очите. За големите си спектакли в Пловдив, Варна, Бургас и София, тя се е доверила на българската дизайнерка Вяра Лазарова от FEDE, която е изработила за нея цели четири тоалета. Вяра е толкова фина и възхитителна в таланта си, за мен е безкрайно удоволствие да работя с нея”, сподели пред Нова телевизия Мария. „Всичко – най-доброто от Мария Илиева“ ще изненада феновете на българската поп музика и със звездни гости. Турнето, което започва утре, 9 юли, от Античния театър в Пловдив, ще посрещне под звездите не само Мария, но и Любо Киров под тепетата. На 14 юли публиката в Летния театър на Бургас ще види за пръв път заедно на сцената Кадифения глас и победителя от „Като две капки вода” Стефан Илчев. Летния театър на Варна пък ще е домакин на звездно трио – Графа, Мария и Любо. разказа певицата. „Стефан Илчев, който спечели сърцата на цяла България с невероятния си талант, ще се присъедини към мен в родния му Бургас. Вълнението ми е огромно и нямам търпение да започнем!” За кулминацията на турнето в София на 22 октомври певицата обещава още по-големи изненади. Снощи в социалните мрежи тя обяви и първият щастливец от играта, която организира, и който ще чуе на сцената на Античния театър любимата си песен от репертоара на Илиева, изпълнена специално за него. Предизвикателството продължава за концертите в Бургас, Варна и София, като феновете трябва да качат снимка с билетите си за съответния град и имат шанса да се насладят на уникалното преживяване.", "date": "2019.07.08", "title": "Мария Илиева тръгва на турне с 4 специални рокли (+СКИЦИ)"}
{"url": "https://www.monitor.bg:443/bg/a/view/kubinskata-pevica-dolores-estrada-ni-sybira-na-latino-piknik-v-cigov-chark-169926", "text": "Кубинската звезда Dolores Estrada ще бъде хедлайнер на първия по рода си латино пикник на българска територия. Певицата, в чиято биография влизат стотици представления като част от световноизвестния шоу балет Internacional Varadero ще забавлява ентусиастите с разгорещена кръв на 20 юли, а терен на събитието ще даде брегът на язовир Батак, Цигов Чарк. След нея на сцената ще се качи международната шампионка по салса свободен стил Таня Тончева, която е приготвила атрактивни стъпки, подходящи както за начинаещи, така и за напреднали танцьори. На първия латино пикник у нас ще присъства и Димитър Лазаров – De Fuego, който също е международен шампион по салса, както и основател на една от най-големите танцови школи у нас. Освен танцьор, той е певец и създател на музикалната банда “De Fuego Orchestra”, с която на събитието ще изпълнят популярни латино хитове и свои авторски песни. Организаторите от Plovdiwood Ent. напомнят всички присъстващи да си носят постелка, шапка или чадър, както и удобни обувки за много танци.", "date": "2019.07.08", "title": "Кубинската певица Dolores Estrada ни събира на латино пикник в Цигов Чарк"}
{"url": "https://www.monitor.bg:443/bg/a/view/uspeshna-tehnologija-za-torene-predstaviha-eksperti-ot-agropolihim-169858", "text": "Технологията е приложена успешно в стопанството на ППК „Бръшлян“ в Русенското село Бръшлен, където се проведе открита жътва. Фермери и гости се запознаха с ползите и предимствата на технологията и наблюдаваха високи резултати, който са рядкост през тази трудна стопанска 2018/19 година. Любезен домакин на демо полето бе ППК „Бръшлян“ с председател Йордан Тодоров. Регионалният агроном-консултант Християн Христов запозна земеделските производител с технологията за торене, приложена на опитното поле с пшеница. Посевите с пшеница са предшествани от царевица. След почвен анализ за предсеитбено торене на пшеницата е внесен по 15 л/дка течен комбиниран тор NP 6:21, производство на „Агрополихим“ АД . Веднага след сеитбата – течен азотен тор UAN, също в доза 15 л/дка. На пролет пшеницата отново е подхранена с UAN, като дозите са – 20 л/дка в края на месец февруари и 15 л/дка в средата на месец март. Приложени са и два продукта от серията ФАСТ и ФАСТ + за листно торене – продуктът ФАСТ 10:10:10 е приложен с първия фунгуцид, а ФАСТ + за зърнено житни култури с втория фунгицид в доза 500 мл/дка. Искам да уточня, че в тази комбинация активното вещество на азота за цялата вегетация е 22,27 кг/дка, а на фосфора 4,03 кг/дка, коментира агроном-консултантът Християн Христов. Той подчерта, че картината на това поле не е била по различна от другите краища на страната. Посевът е поникнал напролет – през февруари – март, въпреки това приложената прецизна технология с торове на „Агрополихим“ е дала съвсем различни резултати. При пшеницата кантарът отчита от 730 до 780 кг/дка, а при ечемика – между 680 и 730 кг/дка. Добивите не са по-различни от тези, които жънаха любезните домакини от ППК „Бръшлян“. Резултатите на масовите им полета, където са използвани технологията и продуктите на „Агрополихим“, са над 800 кг от декар.     Владимир Желев – агроном в отдел „Агрохимия и почвознание“ даде препоръки на  фермерите за предстоящата есенна кампания по засяване на пшеницата, ечемика и рапицата. Със сигурност торенето трябва да бъде балансирано и прецизно, независимо дали се прави с течни или с гранулирани торове. В световен мащаб все повече се налага използването на комбинирани торове, затова ние сме разработили разнообразни торови програми, адаптирани към потребностите на различните култури. През годините прецизирахме изключително много технологиите си и натрупахме богат опит от партньорството си със земеделските производители. Например ние виждаме в реални условия, че рапицата се развива прекрасно, когато фермерът заложи на NP 20:20  с 13 процента сяра. Това е един балансиран продукт, който задоволява потребностите през есенната вегетация от основните елементи азот и фосфор в комбинация със сяра. При норма между 15 и 25 кг/дка фермерът си гарантира добро вкореняване, натрупване на достатъчно листна маса, успешно презимуване и залагане на висок добив. Поради факта, че сме най-големият производител на гранулирани и течни торове в страната, земеделските стопани свързват „Агрополихим“ основно с тези продукти. За наша радост, обаче ние можем да предложим пълна гама от продукти, в това число и листни торове. Двете ни серии Фаст и Фаст+ предлагат комплекс от макро- и микрохранителни елементи в оптимално съотношение, отговарящи на всички нужди на растенията. За рапицата например най-подходящ е продуктът за маслодайни култури от серията Фаст+. Той се характеризира с високо съдържание на бор (10 % процента под формата на боретаноламин в комбинация с молибден и манган), който спомага по-доброто презимуване и опрашването при маслодайните култури. Това, което препоръчваме на фермерите е да разделят приложението на микроелементи, тоест да приложат продукта веднъж наесен и веднъж напролет. При пшеницата и ечемика препоръчваме на фермерите да заложат на продукти с високо съдържание на фосфор, като моно и диамониев фосфат (МАР и DАP) и горещо препоръчваме един нов продукт за България, който произвеждаме от скоро – DАP + К. Състава на продукта, който е 15:40:10 го прави изключително подходящ за предсеитбено приложение при пшеница и ечемик и задоволява нуждите от трите най-важни елемента през есенната вегетация. За нас като компания партньорството с фермерите е изключително важно. Ние познаваме потребностите на бранша и създаваме продукти в подкрепа на иновативното земеделие. Това, което със сигурност можете да очаквате от нас е разработването на нови успешни продукти.        ", "date": "2019.07.08", "title": "Успешна технология за торене представиха експерти от „Агрополихим“ "}
{"url": "https://www.monitor.bg:443/bg/a/view/nad-polovin-ton-kanabis-otkriha-v-petrichko-169922", "text": "Около половин тон канабис зелена маса откриха полицаи в землището на село Гега, Петричко. В обезлесен участък на Държавен горски фонд полицаите откриха 321 броя зелени тревисти растения, с общо тегло 489 кг. При направения наркотест те реагирарли положително на канабис. В местността „Ръждакливата вода“, землище на с. Сливница, общ. Кресна, са открити около 40 кв.м терасирани ниви със засадени 40 бр. зелени растения, с общо тегло 40,2 кг, които реагирали при теста на канабис. По случаите са образувани досъдебни производства. След вземане на представителни проби, растенията са унищожени по установения от закона ред.", "date": "2019.07.08", "title": "Над половин тон канабис откриха в Петричко"}
{"url": "https://www.monitor.bg:443/bg/a/view/rekordna-globa-za-british-airways-zaradi-tech-na-danni-169927", "text": "Рекордна глоба от 189 милиона британски лири (209 млн. евро) беше наложена на British Airways за миналогодишен хакерски пробив в системата й.   Глобата е наложена по силата на Закона за защита на данните в Обединеното кралство, след като през 2018 година хакери откраднаха лична и финансовата информация на повече от 500 000 клиенти от уебсайта и приложението на компанията, пише Би Би Си. Ръководителят на British Airways Алекс Круз заяви, че са \"изненадани и разочаровани\" от първоначалното решение. Той официално се извини на клиентите за неудобството и увери, че няма доказателства за извършени измами, свързани с крадените лични данни. Въпреки това, авиокомпанията ще обжалва наказанието, което може да струва 1,5% от световния оборот на British Airways за финансовата година, заяви Уили Уолш, изпълнителен директор на собствениците от IAG. \"Възнамеряваме да предприемем всички необходими стъпки, за да защитим позицията на авиокомпанията твърдо, включително да отправим всички необходими жалби\", отбеляза той. На 5 септември миналата година British Airways се обърнали към полицията 16 дни след началото на хакерската атака. Според докладите, престъпниците може да са откраднали данни, включващи банкови сметки на клиенти, имейл адреси и информация за плащане с карти - включително номера, срок на годност и в някои случаи техните персонални кодове за достъп.", "date": "2019.07.08", "title": "Рекордна глоба за British Airways заради теч на данни"}
{"url": "https://www.monitor.bg:443/bg/a/view/mario-biondi-izbra-viktorija-georgieva-za-koncerta-si-v-sofija-169931", "text": "Соул властелинът Марио Бионди и екипът му са избрали младата българска надежда Виктория Георгиева да се качи преди него на сцената на зала 1 на НДК за първия му концерт в София на 18 октомври. Финалистката от X Factor спечели сърцата не само на родните фенове, но и на световни специалисти с последния си сингъл I Wanna Know. Песента изправи дори носителя на 13 награди „Грами“ Рафа Сардина на крака преди дни в Мадрид на музикалното събитие Melboss Open, където парчето направи своята премиера. Наследникът на Бари Уайт, както наричат гласовития италианец, пък пусна новата си песен Sunny days преди две седмици и летният хит вече уверено върви към върховете на класациите. Песента е в дует с изгряващата джаз звезда Кливланд Джоунс и е част от новия албум на най-чувственият глас на Ботуша Brasil. Именно от него ще чуем композиции на концерта в София на 18 октомври. Разбира се няма да липсват и любими композиции от цялата кариера на Бионди. Все още има билети за шоуто му у нас на цени от 50 до 95 лв.", "date": "2019.07.08", "title": "Марио Бионди избра Виктория Георгиева за концерта си в София"}
{"url": "https://www.monitor.bg:443/bg/a/view/trudovite-inspektori-zasilvat-proverkite-po-moreto-169935", "text": "От днес екипите на ИА \"Инспекцията по труда\" в морските курорти се подсилват с командировани инспектори от други области на страната, съобщиха от Изпълнителната агенцията. Обектите със сезонен характер се проверяват от началото на юни. През юли и август по традиция те се подсилват с допълнителни екипи от други области предвид ръста на наетите и на обектите на контрол. По данни на НСИ за 2018 г. наетите в областите с морски курорти са се увеличили с почти 33 000 души през юли спрямо април. При контрола в курортните комплекси се акцентира върху превенцията на недекларирания труд - работа без трудов договор, наемане на договор за непълен работен ден при работа по 8 и повече часа, законосъобразното наемане на непълнолетни лица и на чужденци, заплащане на част от възнагражденията на ръка след устно договаряне. ", "date": "2019.07.08", "title": "Трудовите инспектори засилват проверките по морето "}
{"url": "https://www.monitor.bg:443/bg/a/view/gledame-onlajn-restavracijata-na-noshtna-straja-na-rembrand-169929", "text": "Райксмузеум в Амстердам започва най-мащабната реставрация на шедьовъра на Рембранд \"Нощна стража\" зад стъклена витрина в голямата галерия, пред погледа на посетителите, съобщи АФП. Реставрацията на огромната картина, която е една от най-разпознаваемите в света, ще бъде предавана пряко по интернет, за да може \"целят свят\" да стане свидетел. Цялата работа на реставраторите може да бъде наблюдавана в реално време на този линк  Проектът \"Операция \"Нощна стража\" струва няколко милиона евро. Става дума за \"най-задълбочените изследвания и най-пълната реставрация на шедьовъра на Рембранд в историята\" - заявиха от музея. Целта на проекта е шедьовърът да бъде запазен възможно най-добре. Ежегодно той привлича повече от два милиона посетители. Сега те ще могат да наблюдават внимателните жестове на реставраторите. Картината не е реставрирана от 40 години и по нея започнаха да се появяват бледи петна, особено в зоната, където беше разкъсана с нож от неуравновесен човек през 1975 г. Тя е с размери 4,5 м на 3,8 м, тежи 337 кг. Нарисувана е през 1642 г. Реставрацията може да продължи няколко години. Рембранд Харменсон ван Рейн (1606-1669) е роден на 15 юли 1606 г. в Лайден. Смятан е за един от най-великите художници в историята на европейското изкуство. Рембранд създава своите творби през епохата на икономически и културен подем, известен като \"Нидерландски златен век\". Автор е на повече от 600 картини, около 300 гравюри и над 2000 рисунки. Ранната си слава дължи на портретната живопис, сред които: Хендрике Стофелс, портретът на актьора Николас Брунинг, портретът на Ян Сикс, приятел на Рембранд. През различните периоди от живота си сменя теми и стилове. В своя ранен период, Рембранд използва големи платна от лен и тежки тонове, изобразявайки драматични сцени. В края на 30-те на XVII век рисува много пейзажи и различни природни офорти. След 1640 г. неговите творби стават по-сериозни, представяйки семейни трагедии, изстрадани от самия него. Библейските сцени вече произлизат от Новия завет, не от Стария. През 50-те години на XVII век стилът на Рембранд отново се променя - внушителни размери, разширена цветова гама. През последните години от живота си Рембранд рисува някои от най-значимите си автопортрети. Умира на 4 октомври 1669 г. в Амстердам.", "date": "2019.07.08", "title": "Гледаме онлайн реставрацията на \"Нощна стража\" на Рембранд"}
{"url": "https://www.monitor.bg:443/bg/a/view/s-50-lv-za-otstreljan-gligan-borjat-chumata-po-svinete-169925", "text": "Ловците ще получават по 50 лв. за отстрелян глиган в зоните с рискове за разпространие на африканска чума по свинете (АЧС). Това стана ясно днес след среща в земеделското министерство за предприемане на мерки за превенция и контрол на болестта. В него взеха участие представители на 14 области от Северна България, а също изпълнителният директор на БАБХ д-р Дамян Илиев, зам.-министърът на вътрешните работи Красимир Ципов, областният управител област Плевен Марио Тодоров и директорът на Агенция по горите Мирослав Маринов. Земеделският министър Десислава Танева уточни, че сумата ще се изплаща само за отстреляни диви прасета в зоните, където има рискове от разпростирането на чумата основно в Северна България. Зоната включва районът с констатирани случаи на АЧС при при диви свине и огнища при домашни прасета, която обхваща в момента област Плевен. Освен това има още 2 зони, на наша територия по поречието на Дунава, сухоземната ни граница с Румъния и почти всички области Шумен, Варна и Добрич в Североизточна България. От горската агенция уточниха за \"Монитор\", че премията от 50 лв. ще се отнася за трите държавни горски предприятия, които обхващат цяла Северна България. „Сумата Африканската чума се разпространява изключително бързо, ако навлезе в индустриалните предприятия, щетите ще бъдат огромни“, обясни още Танева. Около плевенските села полиция и жандармерия дебнат по пътищата да не се пренасят домашни прасета с цел да бъдат укрити от започналата акция по евтаназирането им. „Досега в Жернов са убити 46 животни от лични дворове на селяните“, уточни шефът на БАБХ Дамян Илиев. Той предупреди, че самосиндикалното клане на прасетата от страна на собствениците им и затварянето на месото във фризери не намалява опасността от разпространяване на заразата, а напротив я увеличава. По думите му, „Освен това всички дрехи и инструменти използвани за обработка на заразеното месо са заразни и трябва са се обработят по специален начин“, обясни главният ветеринар на страната. На въпрос дали са били законни прасетата, отглеждани в задните дворове в двете плевенски села Илиев обясни, че кметовете на съответните населени места не са знаели за тях. От последното огнище са засегнати 5 села в Плевенско Жернов другите села са Муселиево, Новачево, Върбел и Евлогиево. За да се спре разпространението на болестта ветеринарните власти вече са умъртвили десетки животни. Всички обекти са стопанства тип “заден двор”. За сега няма други огнища.", "date": "2019.07.08", "title": "С 50 лв. за отстрелян глиган борят чумата по свинете (ОБНОВЕНА)"}
{"url": "https://www.monitor.bg:443/bg/a/view/borisov-obsydi-s-bosovete-na-futbola-u-nas-starta-na-pyrvenstvoto-169924", "text": "Босовете на водещите клубове у нас се разбраха за феърплей на специална визита при премиера. Лично Бойко Борисов организира срещата. Той прие в Министерския съвет президента на БФС Борислав Михайлов и собствениците на трите топклуба “Лудогорец”, ЦСКА и “Левски” - Георги Домусчиев, Гриша Ганчев и Васил Божков. Присъстваха още главният прокурор Сотир Цацаров и вътрешният министър Младен Маринов. След срещата Михайлов обяви, че клубовете са се разбрали да не притискат съдиите. „Чувал съм и аз, че има някакъв натиск върху съдиите, коментира Борислав Михайлов. - Но съм си дал телефона на всички. А никой не ми е звънял за нищо. Инициативата за срещата беше на премиера Борисов. Той се грижи за цялата държава, част от която е и футболът ни. Опитва да помага, за да не се стига до наказания като това с футболните хулигани. Не мога да кажа кога ще има нова такава среща. Идеята беше на премиера. Не можем да му казваме кога пак да го направи, нали така? Според КЗК няма конфликт на интереси за тв правата. Всичко е проверено и е по правилата. Стиснахме си ръцете за феърплей. Разбрахме се да не се притискат съдиите”, заяви Михайлов. Собственикът на ЦСКА Гриша Ганчев пък разкри, че е било постигнато разбирателство да не се купуват мачове и съдии, както и да не се пробиват отбори. „Договорихме се. Дано да е за последен път и да има феърплей. Разбрахме се да не се купуват мачове, да не се купуват съдии, да не се пробиват отбори и така нататък. Да има пълен феърплей и да победи най-добрият“, лаконичен бе Ганчев. „Поведението на агитките по стадионите е функция от това, което се случва на самия терен, както и на отношението между собствениците. От тази гледна точка е много важно да има феърплей. Това и бе целта на тази среща. Напрежението между собствениците може да се пренесе и на терена, а с това и по трибуните. Това води до ненужна ескалация. Това, което ние ще вземем като мерки, няма как да бъде сведено до общественото знание. Но идеята на всички е ясна, а тя е именно да не се допуска купуване на мачове, да не бъде упражняван натиск върху длъжностни лица и т.н. Премиерът искаше да седнем на една маса и да начертаем план как да не се стига до уговарянето на мачове. Има сигнали, те са оповестявани. Срещата не беше проведена на база постъпил сигнал, а по-скоро с цел превенция на бъдещи неприятности, относно футбола”, каза министър Маринов. Премиерът Бойко Борисов сподели, че босовете на водещите клубове са обещали да бъдат водени от принципите на честната игра. „Проведох среща със собствениците на трите водещи футболни отбора - Георги Домусчиев („Лудогорец“), Васил Божков („Левски“) и Гриша Ганчев (ЦСКА), за да обсъдим началото на футболното първенство с оглед на спокойното му протичане. Те заявиха, че отборите им ще бъдат водени от принципите на честната игра и няма да се допуска напрежение на терена, което да се пренася към агитките“, коментира министър-председателят на профила си във Фейсбук.", "date": "2019.07.08", "title": "Топклубовете се разбраха за феърплей (ОБЗОР на срещата при премиера)"}
{"url": "https://www.monitor.bg:443/bg/a/view/meksiko-podchini-sa-sht-vyv-finala-na-gold-kyp-169923", "text": "Мексико победи с 1:0 САЩ във финала на \"Голд Къп\" и заслужено спечели трофея. Двубоят се игра на \"Солджър Фийлд\" в Чикаго, но мексиканците имаха солидна подкрепа от трибуните и успяха да надделят над тима на Грег Берхалтър благодарение на красив гол на Джонатан Дос Сантос в 73-ата минута. Американците пропуснаха най-чистите си положения в началото на двубоя. Джоузи Алтидор изведе по перфектен начин Кристиан Пулишич, но новото попълнение на Челси не можа да преодолее вратаря Гийермо Очоа. Много скоро и самият Алтидор имаше шанс да открие резултата, но шутира в аут.", "date": "2019.07.08", "title": "Мексико подчини САЩ във финала на \"Голд Къп\""}
{"url": "https://www.monitor.bg:443/bg/a/view/deloto-sreshtu-andon-ubil-chetirima-v-nasreshtnoto-obratno-v-prokuraturata-169921", "text": "Делото срещу Андон Огнянов, който късно вечерта на 27 март т.г. уби четирима мъже в насрещното, бе върнато от съда по време на разпоредителното заседание обратно на прокуратурата за отстраняване на две отстраними процесуални нарушения. При първото обвиняемият е бил лишен от правото да разбере в какво престъпление е привлечен към наказателна отговорност, а при второто сестрата на двама от загиналите не е била намерена от органите на досъдебното производство, които е трябвало да й разяснят правата. Самият Андон Огнянов се появи в съдебната зала избръснат и подстриган. По време на мерките си за неотклонение този март той идваше в съдебната зала по пижама и с патерици, а по лицето му имаше гъста брада. За разпоредителното заседание на 8 юли той бе доведен от Съдебна охрана в изряден външен вид – облечен в чиста и бяла тениска, с елегантна подстрижка и гладко обръснат. „Много съжалявам за случилото се”, каза само пред председателя на съдебния състав съдия Славка Димитрова Андон. Преди делото да бъде върнато обратно на прокуратурата стана ясно, че има индикации задържаният в ареста шофьор да признае фактите и обстоятелствата в обвинителния акт срещу него и делото да протече по съкратената процедура. На 27 март т.г. късно вечерта Андон е влязъл в насрещното на надлеза преди село Скутаре, на околовръстния път на Пловдив. Движел се е със скорост от 109 км/час, с която се е блъснал в идваща му насреща кола. В нея били четирима мъже – роднини, които пътували към родния Кърджали. Загиналите били строителни работници и се връщали от гурбет в Германия.", "date": "2019.07.08", "title": "Делото срещу Андон, убил четирима в насрещното, обратно в прокуратурата"}
{"url": "https://www.monitor.bg:443/bg/a/view/treti-den-prodyljava-bedstvenoto-polojenie-vyv-vetren-169919", "text": "Трети ден продължава бедственото положение във Ветрен. То ще остане в сила, докато Агенция \"Пътна инфраструктура\" не предприеме действия по ремонтирането на републиканския път, който минава през града, съобщи БНР. Припомняме, проливен дъжд разруши пътната отсечка в петък. Пътят е бил изграден преди четири години без проект и разрешение от АПИ, като средствата са били осигурени от настоящия кмет на Септември Марин Рачев, но тогава в качеството му на кандидат за поста. Оттогава обаче пътят стои незавършен - без положен втори асфалт и нивелация. Кметът на Ветрен Радослав Лютаков твърди, че от Пътната агенция така и не са реагирали на многократните искания ремонтът да бъде довършен. От своя страна от Пътната агенция посочват, че ремонтът е незаконен. Независимо от това, след като беше обявено бедствено положение, са поели ангажимент за възстановяването му. Очаква се ремонтът да започне от утре. \"Докато не дойдат и не започнат, няма как да спрем бедственото положение, защото наистина главната ни е в окаян вид. И не само тя. Имаме над 10 улици, които са в много лошо състояние\", обясни Лютаков.", "date": "2019.07.08", "title": "Трети ден продължава бедственото положение във Ветрен"}
{"url": "https://www.monitor.bg:443/bg/a/view/direktori-ot-voennoto-ministerstvo-s-obvinenija-davali-dostyp-do-dyrjavni-tajni-169913", "text": "Военноокръжна прокуратура – София ръководи досъдебно производство за престъпления по служба, извършени от висши офицери в Служба „Военна информация“ (СВИ) в Министерство на отбраната. Разследването е стартирало след извършена проверка от ДАНС и сигнали, изпратени от ръководството на ДАНС до главния прокурор, съобщиха от прокуратурата. Събрани са доказателства за това, че в периода 01.04.2016 г. – 01.05.2019 г. са били издадени 504 разрешения за достъп до информация, класифицирана като държавна тайна с ниво на класификация „Секретно“ и „Строго секретно“ в нарушение на Закона за защита на класифицираната информация. Разрешенията за достъп до класифицирана информация с ниво „Секретно“ и „Строго секретно“ били издадени от служител по сигурността на информацията в Служба „Военна информация“-МО, а не от компетентния орган – ръководителя на тази служба. Това е довело до нерегламентиран достъп до секретна информация, тъй като достъп е бил предоставен на 504 лица в нарушение на разпоредбите на закона. Същите разрешения, издадени от некомпетентен орган, са довели до издаване на сертификати за достъп до класифицирана информация (КИ) на НАТО и ЕС от ДКСИ. Тези факти са отразени в сигналите на ДАНС, станали причина за образуване на досъдебното производство. В периода 01.04.2016 г. – 21.05.2018 г. Директор на Служба „Военна информация“ е бил о.р. бригаден генерал С.Д., а в периода 22.05.2018 г. – 01.05.2019 г. директор на службата е бригаден генерал П. А. И двамата директори на службата за сигурност - С.Д. и П.А. не са изпълнили задълженията си по служба, регламентирани в чл. 24 ал.1 от Закона за военното разузнаване по ръководство, организиране и контролиране на дейностите по защита на класифицираната информация и допуснали служителите по сигурността на информацията в СВИ да издават разрешения за достъп за нива на класификация, които нямали право да издават, тъй като е изключително правомощие на директора на Служба „Военна информация“ – МО. На 30.05.2019 г. под ръководството на ВОП–София бившият директор на СВИ С.Д. и настоящият директор на службата П.А. са привлечени като обвиняеми за извършени престъпления по служба - чл. 387 ал.1 от Наказателния кодекс и са им взети мерки за неотклонение „Подписка“. На 31.05.2019 г. ВОП - София е сигнализирала министъра на отбраната за това, че в качеството на обвиняем е привлечен настоящият директор на СВИ- П.А., с предложение за временно ограничаване на достъпа до КИ и отнемане на издаденото му разрешение за достъп, както и предприемане на действия за контрол и гарантиране спазването на ЗЗКИ в СВИ-МО. От СВИ са изискани множество документи, включително и издадените незаконосъобразно разрешения за достъп до класифицирана информация в оригинал, извършени са разпити на 25 свидетели, назначена е техническа експертиза. В хода на разследването се събират доказателства и за извършени злоупотреби с финансови средства и нарушения на Закона за обществените поръчки в Служба „Военна информация“ - МО. Информация за това се съдържа отново в сигнали на ДАНС, оправени до прокуратурата. ВОП-София е възложила на АДФИ извършване на финансова инспекция, резултатите от която се очакват.", "date": "2019.07.08", "title": "Директори от военното министерство с обвинения, давали достъп до държавни тайни (ОБНОВЕНА)"}
{"url": "https://www.monitor.bg:443/bg/a/view/borisov-obsydi-evropejskata-ikonomika-s-shef-na-bmr-169912", "text": "Министър-председателят Бойко Борисов разговаря с Агустин Карстенс, генерален мениджър на Банката за международни разплащания (БМР). По време на срещата, на която присъства и Димитър Радев, управител на Българската народна банка (БНБ), бяха обсъдени актуални въпроси, свързани с глобалните икономически процеси, перспективите пред европейските икономики и международните финансови пазари. Генералният мениджър на Банката за международни разплащания (БМР) Агустин Карстенс е в София във връзка с отбелязването на 140-ата годишнина на БНБ. БМР, със седалище в Базел, Швейцария, е основана на 17 май 1930 г. и е най-старата международна финансова институция в света. Акционери в БМР са 60 централни банки, като БНБ е сред първите акционери в БМР от 1930 г.", "date": "2019.07.08", "title": "Борисов обсъди европейската икономика с шеф на БМР"}
{"url": "https://www.monitor.bg:443/bg/a/view/grigorij-leps-pravi-duet-sys-stivyn-segal-169915", "text": "Руският изпълнител Грегорий Лепс, който през април т.г. изнесе концерт в София, ще прави певчески дует с американската екшън звезда Стивън Сегал. Това обяви самият Лепс на профилната си страница в Инстаграм. Двамата планират да запишат съвместна композиция, която ще изпълнят на предстоящия международен музикален фестивал „Жара“, който ще се проведе в края на юли в Баку. Лепс не разкрива пред феновете си подробности около проекта със Сегал и не е ясно дали те ще изпълнят нова песен или ще направят кавър на някое от известните парчета от репертоара на руския музикант. В социалната мрежа Лепс публикува и своя снимка с холивудския актьор, която получи бурните одобрения на последователите на певеца в Инстаграм. През 2016 г.  Сегал получи руско гражданство, като две години след това бе назначен за  официален представител на руското Външно министерство.  В дипломатическото ведомство той отговаря за руско-американските хуманитарни връзки и общото културно наследие, като за тази си дейност получава съответното парично възнаграждение. През есента на миналата година Сегал дори изяви мераци да стане губернатор на Промирския край. Желанието на актьора не е случайно – пред световните агенции той призна,  че предците му по бащина линия са именно от Приморието. Затова, по думите му, изпитвал особен интерес към този край.  ", "date": "2019.07.08", "title": "Сегал ще пее с Лепс"}
{"url": "https://www.monitor.bg:443/bg/a/view/kachvat-kandidat-shofiori-gimnazisti-na-simulatori-169916", "text": "Кандидат-шофьори, които се обучават в професионалните гимназии по автотранспорт, ще имат възможността да се качат на симулатори. Закупуването им може да бъде финансирано по Оперативна програма „Наука и образование за интелигентен растеж“, заяви зам. - образователният министър Деница Сачева при демонстрация на тренажори в столичен мол. „За следващата година планираме да разработим проекти, които са свързани с дегитализацията на професионалното образование. В рамките на проект по Оперативна програма „Наука и образование за интелигентен растеж“ще бъде дадена възможност да се закупува модерна техника и апаратура в това число и подобни симулатори“, обясни Сачева. Почти 2500 гимназисти годишно изучават професии, които изискват и придобиването на шофьорска книжка. 16-17% от пътно транспортните произшествия в страната се случват на млади шофьори на възраст 18-24 години и най - честата причина за тях е недостатъчният опит на младежите, посочи зам. - образователният министър. Статистиката може да се промени с въвеждането на модерните тренажори „Симулаторът дава възможност кандидат - шофьорите да попаднат в среда, в която нормално не биха - трудни пътни условия и настилки, ситуации, в които да се вземат бързи решения.“, коментира Сачева. Тренажори за обучение на кандидат-шофьорите са възприети повечето от 10 години в целия Европейски съюз, обясни Богдан Милчев от Института по пътна безопасност. Курсистите на школите в Германия, които ги използват пък имат 7% по - голяма успеваемост при изпита за шофьорска книжа. Те могат да прекарат до 4 часа на тренажорите преди да се качат в истинска кола. Благодарение на тях кандидат-шофьори, които са притеснени и имат проблеми с тръгването, още от самото начало могат да ги преодолеят със сухи тренировки на симулатора и да нямат проблеми, когато се качат на автомобила. Симулаторите дават възможност за шофиране в условия, които не са налични по време на шофьорските курсове. „Има градове, които са на повече от 200 км от магистрали и курсистите в тях никога няма да имат възможност да проведат подготовка на тях. На симулатори те могат да видят как се влиза и излиза от магистрала, какво поведение трябва да имат шофьорите на нея“, коментира Богданов. Симулаторът дава възможност да научиш как се пали кола, къде да мигачите, а след това и как се прави завой, как се изпреварва, има включен и регулировчик. Моделът, който беше представен на демонстрацията, струва около 20 000 евро. Зам.-кметът по транспорта в Столична община посочи, че трябва да използва колкото се може повече новите технологии за подобряване на пътната безопасност. „Това е добро средство хората да се обучават в контролирана и интерактивна среда.“, заяви той, след като изпробва сам тренажора. Барбалов припомни, че на скоро бяха поставени камери на бус лентите. Това обаче не било достатъчно и трябва да се търсят и други начини за подобряване на подготовката на водачите.", "date": "2019.07.08", "title": "Качват кандидат-шофьори гимназисти на симулатори "}
{"url": "https://www.monitor.bg:443/bg/a/view/uslovni-prisydi-za-bashta-i-sin-otglejdali-za-boeve-pitbuli-169917", "text": "Условни присъди получиха 51-годишният Иван Иванов и синът му Константин Иванов на 26 години за отглеждане и трениране на питбули за боеве, съобщиха от прокуратурата в Пловдив. Оттам уточниха, че наложените им наказания от първоинстанционния съд изцяло са били потвърдени от Окръжния съд в Пловдив и присъдите са окончателни. Бащата е с присъда от 2 години условно с 4 години изпитателен срок и глоба от 4000 лева. Константин получи 1 година условно с 3 години изпитателен срок и глоба от 2000 лева. Двамата ще трябва да платят и по 68 502,37 лева разходи за отглеждането на питбулите на Зооветеринарния комплекс в Пловдив, където животните бяха приютени от 29 октомври 2016 г. до момента. „Към 1 юли т.г. разходите за отглеждането на питбулите са около 230 000 лева. Присъдената сума от съда не ги покрива и вероятно ще се наложи общината да води гражданско дело срещу бившите собственици”, предположи шефът на комплекса Георги Божев. Той припомни, че преди три години в зоокомплекса бяха настанени общо 50 питбула на различна възраст и част от които със заболявания. От тях към днешна дата са живи 38 питбула, които до момента не са били чипирани и това предстои, каза още Божев. Иззетите през 2016 г. палета са вече тригодишни кучета и те никога не са участвали в боеве. Със съдебното решение всички питбули се отнемат в полза на държавата и ще бъдат предадени на Българската агенция по безопасност на храните към Министерството на земеделието и храните, гласи съобщението от прокуратурата. Предаването на питбулите на БАБХ породи безпокойство у неправителствените организации за защита на животните, че кучетата може да бъдат евтанизирани или продадени на търг, какъвто случай е имало във Варна. „В близките дни ще проведем среща с агенцията по храните в Пловдив, за да обсъдим какво ще бъде бъдещето на питбулите. При всички положения те остават в Зооветеринарния комплекс, защото от БАБХ нямат условия да поемат толкова животни”, каза Божев. Очаква се на предстоящата среща той да предложи на директора на БАБХ в Пловдив д-р Камен Янков кучетата да бъдат чипирани, кастрирани и да бъдат предложени на подходящи кандидати за осиновяване. От неправителствени организации предлагат да се включат с помощ в изхранването на животните, докато не бъде изяснена тяхната съдба. Потърсен за коментар от Агенция \"Монитор\" д-р Янков уточни, че не е запознат със съдебното решение и ще изчака да бъде официално уведомен. В производствено хале на Иван и Константин Иванови на 29 октомври 2016 г. полицаите откриха окървавена арена с размери 2,5 на 2 метра с височина на оградата й около 60-70 см., направена от дъски. Отстрани имало натрупани мебели – столове, имало прожектори, насочени към арената. Като иззели джиесемите на бащата и сина, вътре имало клипове с биещи се кучета. В едно от помещенията имало лекарства, хранителни добавки, като хранителните добавки били за хора, а лекарствата – кучешки. Имало и уред за тренировка – като пътека за тичане, направена от подръчни материали. Залозите започвали от около 1000-2000 лева и достигали до 5000-6000 лева в зависимост от това дали кучето на арената е „шампион”. Преди години боевете между питбулите били в импровизиран за арена външен басейн в имота. Тъй като обаче квиченето и предсмъртните стенания на кучетата се чували наоколо, собствениците били предупредени да приберат боевете вътре в халето. Преди около 4 години срещу ставащото била пусната жалба, след което боевете били преместени вътре в промишленото хале. Там била изградена масивната арена с дървени рамки. Имало кучета, гледани и участвали в кучешки боеве в други градове в България и в Сърбия, каза още полицаят. Константин обяснил на полицаите, че с другите собственици на питове се разбирали помежду си по телефоните, били затворен кръг. За зрителите на битките имало входна такса. Зрителите били външни хора без кучета. Парите се давали кеш и на място, а който спечелел, взимал всичко. По-късно Иванови отрекли да са гледали питбулите за боеве и казвали, че харесват породата и ги подарявали на приятели.  ", "date": "2019.07.08", "title": "Условни присъди за баща и син, отглеждали питбули за боеве"}
{"url": "https://www.monitor.bg:443/bg/a/view/pochina-20-godishna-zvezda-na-disni-169914", "text": "Камерън Бойс – 20-годишният актьор, когото тийнейджърите помнят от продукции на „Дисни“ като „Джеси“ и „Наследниците“, почина вследствие на „медицинско заболяване“. Това съобщи екипът на младата звезда. Според изявлението му, Бойс е издъхнал в съня си в дома си в Лос Анджелис. гласи още коментарът на екипа на семейството. „Камерън Бойс. През последното десетилетие се срещнах с много актьори, но ти винаги изпъкваше“, написа по трагичния повод колегата му Грег Сълкин. „Сърцето ми се къса за семейството и приятелите на Камерън“, коментира и Зендая, която също бе кадър на „Дисни“. Продуцентският гигант също не остана безучастен: „Скърбим по загубата на Камерън Бойс, който беше приятел на много от нас. Той бе изпълнен с талант, сърце и живот и бе твърде млад“, гласи част от изявлението на “Дисни“. „Прекалено млад, прекалено мил, прекалено забавен. Обожавам го това хлапе! Той се грижеше много за своето семейство, за света. Благодаря ти, Камерън за всичко, с което ни дари“, написа в социалните мрежи и комикът Адам Сандлър, с когото Бойс си партнира в „Дърти хлапета“.", "date": "2019.07.08", "title": "Почина 20-годишна звезда на „Дисни“"}
{"url": "https://www.monitor.bg:443/bg/a/view/fenove-startiraha-peticija-protiv-chernokojata-malka-rusalka-169920", "text": "Петиция под мотото #NotMyAriel (в букв. превод - Не е моята Ариел) стартира броени дни, след като от „Дисни“ обявиха кой ще изиграе главната роля в игралния римейк на „Малката русалка“. Става дума за певицата Холи Бейли, която не се понрави на редица киномани с афинитет към оригиналната анимация от 1989 г., заради тъмния цвят на кожата си. #NotMyAriel се превърна в един от най-използваните хаштагове в социалната мрежа Туитър през уикенда. и „Няма да го гледам този филм. Уморих се от тази римейк култура, която не отдава никаква почит към своя източник“ са само част от коментарите на недоволните фенове на анимацията. Самата Бейли не е коментирала споровете около ангажирането й с проекта. Ръководството на „Дисни“ също все още пази мълчание. Въпреки това дъщерната й кабелна телевизия Freeform публикува отворено писмо по повода. Датските русалки могат да са черни, защото датчаните (като хора) могат да са черни. Но спойлер! Героинята е плод на въображението. Затова ако все още не можете да приемете идеята, че изборът на това невероятно, чувствително и талантливо момиче Холи Бейли е нещо различно от вдъхновяващо, имаме новини за вас... относно самите вас“, гласи част от коментара на Freeform, който бе публикуван и в Инстаграм.", "date": "2019.07.08", "title": "Фенове стартираха петиция против чернокожата Малка русалка"}
{"url": "https://www.monitor.bg:443/bg/a/view/chetvyrto-pokolenie-na-genialnija-magiosnik-169891", "text": "Четвъртото поколение на Ford Focus е най-новата семейна кола в изключително конкурентния компактен сегмент. Въпреки че моделът беше представен в Европа през миналата година, точно 20 години след премиерата на първото поколение на Focus, у нас официалният дебют се състоя през тази година, а първите тестове бяха неотдавна. Всичко в новия Ford Focus е съвсем ново - от платформата до дизайна, двигателите, скоростната кутия и електрониката. Основните конкуренти на новия Ford Focus както и преди са Volkswagen Golf, Opel Astra, KIA Ceed и Renault Megane. За да се пребори с такива сериозни съперници, от Ford решиха да направят новия Focus от нулата. Само по този начин беше възможно да се обединят в едно цяло всички задачи и изисквания, които потенциалните клиенти поставиха пред новия модел. Зад волана на новия Ford Focus стана ясно как всичко това е подобрило управлението, динамиката и удоволствието от шофирането. Новият Ford Focus привлича вниманието още на пръв поглед. Още като го видях веднага ми се прииска бързо да седна зад волана. Новата дизайнерска концепция съчетава емоционален външен стил с отлична аеродинамика. Аеродинамичният коефициент за хечбека Focus с 5 врати е едва 0,27. Теглото е намалено в зависимост от модела и конфигурацията с до 88 кг. Наред с новите двигатели и скоростни кутии, това позволява да пести 10% от горивото в сравнение с предишното поколение. В новия Ford Focus има емоции, динамика и премиум характеристики. Името на модела е изписано на задния капак под логото със синия овал. Новият Focus е със спортен силует, постигнат главно чрез изтегляне на А-колоните по-назад, което им позволява да се насочат към центъра на предните колела. Атлетичните извивки на С-колоните са разположени точно над задните колела. По-издълженият преден капак и обтекаемата предна броня, в комбинация с изразеното редуциране на ръбовете на средната линия, са едновременно мощни и елегантни, подобрявайки първокласния и спортен характер на автомобила. Четвъртото поколение на Focus е първият модел на Ford, построен на новата платформа C2. Благодарение на нея междуосието на Focus е нараснало с 53 мм до 2700 мм, в сравнение с третото поколение. Това логично е довело до значително увеличение на пространството в салона. В допълнение към увеличеното междуосие, инженерите на Ford са изтеглили арматурното табло възможно най-напред. Така че сега има повече място за пътниците отпред и повече пространство за коленете и раменете на тези отзад. Пътниците на предните седалки са получили още място за раменете от 1421 мм. За пасажерите на задните седалки, освен удълженото междуосие, допълнително пространство придава и плоския под. Мястото за коленете е увеличено с повече от 50 мм в сравнение с предишния Focus до 81 мм, което сега е най-доброто в своя клас с. Пространството за раменете е нараснало с почти 60 мм. Новият Focus разполага с щедро багажно пространство от 375 литра, а при сгъване на задните седалки с едно дръпване на лост вместимостта достига до 1354 литра. Интериорът на новия Focus е типичен за съвременните модели на Ford. Пластмасата на первазите на вратите е мека, тапицерията на седалките е добра, подлакътниците на вратите са с еластични подложки, качеството на изработката е високо. Във високите версии на оборудване има тъмна тапицерия и червени шевове на седалките. Пред погледа на водача се намира проекционен дисплей, който показва скоростта на движение, навигационните указания, пътните знаци, предупрежденията за системата за безопасност и всички най-важни данни за пътуването. Като цяло дори можете да не поглеждате таблото, за да не отклонявате вниманието си от пътя. Във високите версии на оборудване седалката на водача има 18 електрически настройки, а кормилната колона се регулира в дълбочина и във височина. Благодарение на широките интервали, зад волана на новия Focus може да седне удобно както едър мъж с височина до 2 метра, така и фина дама с нисък ръст. Новият Ford Focus се предлага с богата гама от нови и усъвършенствани бензинови турбодвигатели EcoBoost и турбодизелови мотори EcoBlue, които осигуряват оптимизирана мощност и отговарят на най-новите изисквания на стандарта за емисиите Euro 6d TEMP. Двигателите са снабдени със стандартна автоматична система Старт-Стоп за намалени разходи за поддръжка и се комбинират стандартно със 6-степенна механична скоростна кутия и новата 8-степенна автоматична трансмисия с бърза и плавна смяна на предавките за безметежно шофиране на автопилот. Спечелилият множество награди 1,0-литров 3-цилиндров бензинов турбодвигател EcoBoost на Ford е оптимизиран и се предлага с мощности 100 и 125 к.с., а новият 1,5-литров 4-цилиндров турбомотор EcoBoost е наличен в два варианта с мощност 150 и 182 к.с. Разходът на гориво и емисиите на CO2 и при двата бензинови двигателя са намалени с помощта на първата в индустрията система на Ford за деактивиране на един цилиндър на 3-цилиндровия двигател, която автоматично го спира, когато не е необходима пълна мощност, например при шофиране по инерция или при движение с постоянна скорост. Технологията може да изключи или включи един цилиндър за 14 милисекунди без компромиси. На първо време тествам новия Focus с 1,0-литровия 3-цилиндров бензинов турбодвигател EcoBoost с мощност 125 к.с., комбиниран с 6-степенна механична скоростна кутия. Трансмисиите на Ford са добри с това, че предавките се превключват ясно и лесно, а съединителят зацепва от върха, без да се налага да се натиска педала до пода. Така че дори и с ръчна скоростна кутия шофирането на новия Focus е почти толкова удобно, колкото и с автоматик. Тягата от 170 Нм е напълно достатъчна, но при изкачване на стръмни наклони с обратни завои все още трябва да се премине към втора предавка, за да не губят темпото и ентусиазма. Така можете да влезете в завой с пищящи гуми, усещайки задната опора на седалките. В същото време комбинираният разход на гориво е в рамките на 4,8 до 5,1 л/100 км. Шумоизолацията на салона изолира рева на двигателя, стига да не се развие над 3000 об/мин. След това се оказва, че трите цилиндъра могат да звучат доста добре и да осигурят прилична динамика с ускорение от място до 100 км/ч за 10 секунди. Ако спрете музиката, окачването ще ви предаде, че шофирате по груб планински асфалт. Новите дизелови двигатели EcoBlue на Ford с турбокомпресори са проектирани да предоставят по-висока мощност, по-голям въртящ момент при ниски обороти в минута и подобрена икономия на гориво и рафинирана работа за водачи, които шофират на по-дълги разстояния. Новият 1,5-литров турбодизел се предлага с мощност от 95 и 120 к.с., като и в двата варианта въртящият момент е 300 Нм. Големият 2,0-литров турбодизел е с мощност от 150 к.с. и въртящ момент 370 Нм. За двигателите 1.0 EcoBoost със 125 к.с., 1.5 EcoBoost със 150 к.с., 1.5 EcoBlue със 120 к.с. и 2.0 EcoBlue със 150 к.с., се предлага новата интелигентна 8-степенна автоматична трансмисия на Ford, която се контролира от стилен и ергономичен въртящ се селектор. Автоматичната трансмисия адаптира смяната на предавките спрямо стила на шофиране и позволява бърза смяна на скоростите, като допълнително оптимизира икономичността и осигурява повече динамика. Новият Ford Focus въвежда широка гама усъвършенствани функции и технологии, които подобряват защитата, сигурността, управлението и паркирането, и са проектирани да направят шофирането по-комфортно, по-лесно и по-безопасно. Функциите адаптивен круиз контрол със система „Спри и тръгни”, камерата за разпознаване на пътните знаци за скорост и придържането в средата на лентата помагат на автомобила да поддържа комфортна дистанция до превозните средства отпред, спомагат за намаляване на стреса по време на дълги пътувания и могат да регулират скоростта в рамките на законовото ограничение, като следят за знаци за ограничение на скоростта и използват също навигационната система на автомобила. Активният асистент за паркиране улеснява още повече паркирането, предоставяйки напълно автоматизирани маневри за успоредно или перпендикулярно паркиране само с едно натискане на бутон. Системата идентифицира подходящи паркоместа и водачът може да контролира движенията на колата, като избере неутрална предавка и задържи натиснат бутон на централната конзола. Асистентът за предотвратяване на сблъсъци със засичане на пешеходци и велосипедисти на Ford може да засича хора на или близо до пътя, или които може евентуално да пресекат траекторията на автомобила. Системата автоматично прилага спирачките, ако засече потенциален сблъсък и водачът не реагира на предупрежденията, като вече може да засича и велосипедисти и функционира в тъмното, като използва светлината от фаровете. Новият Ford Focus постигна 5-звезден рейтинг за безопасност на независимата организация Euro NCAP, което го превръща в една от най-сигурните коли на пазара. Новият Ford Focus идва у нас с три варианта на каросерии - хечбек с 5 врати, седан и комби. Има четири основни нива на оборудване – базовото е Trend, следва Titanium, спортното ST-Line и луксозното Vignale. Палитрата с 13 цвята включва новото синьо Desert Island Blue и ексклузивния Dark Mulberry Vignale. Друга новост в гамата на новия Ford Focus е повдигнатия с 30 мм кросоувър Focus Active, който се предлага във варианти хечбек и комби. В резултат на всички тези промени, от Ford смело твърдят, че новият Focus е най-добрият семеен автомобил от компактния сегмент. И имат всички основания за това.", "date": "2019.07.08", "title": "Четвърто поколение на гениалния магьосник"}
{"url": "https://www.monitor.bg:443/bg/a/view/arestuvaha-dj-na-svatba-za-visoki-decibeli-169908", "text": "41-годишен DJ, който забавлявал гостите на сватба край басейн в Разград бил арестуван в ранните часове на деня в понеделник след ти предупреждения от полицията за високи децибели. Официалната формулировка за ареста е нарушаване на нощната тишина и неизпълнение на полицейски разпореждания. В неделя вечерта дисководещият пускал музиката на сватба в популярно заведение до стадиона в Разград. Според обясненията на говорителя на ОДМВР в Разград Илияна Георгиева вечерта постъпили множество сигнали на тел. 112 за високата музика след 22:00. Първото оплакване било прието н 22:30 на 7 юли. На мястото на купона бил изпратен полицейски патрул, който предупредил водещия и певицата да намалят децибелите, съставили им и писмени протоколи, че са предупредени. 70 минути по-късно в 23:40 явно музиката не намаляла и обитатели на блокове в кв. \"Левски\" отново набрали 112. Полицейска патрулка дошла за втори път край басейна и този път съставили акт за нарушаването на нощната тишина. Това не смутило храбрия DJ от близкото село Раковски, който продължил да води купона със същия хъс. Наложило се собстввеникът на локала също да го предупреждава, че ще навлече проблеми на заведението и ще развали сватбата. 27 минути след полунощ, вече в понеделник на 112 пак се обадили със същото оплакване - шум от сватбарите. Полицаите дошли за трети път в заведението и този път съставили два акта на дисководещия и го прибрали със себе си в РУ на МВР в Разград. Задържаният е популярният в региона дисководещ на сватби Мустафа Назъм Мустафа, който беше съветник в общинския съвет в Разград пред предишния мандат, а през 2015 беше и кандидат за кмет на село Раковски от ПП ГЕРБ, но загуби катастрофално от опонента си от ДПС с 15 срещу близо 44 на сто процента.", "date": "2019.07.08", "title": "Арестуваха DJ на сватба за високи децибели"}
{"url": "https://www.monitor.bg:443/bg/a/view/mirizlivi-vhodove-gonjat-kupuvachi-na-stari-imoti-169862", "text": "Миризливи входове и раздрънкани асансьори гонят купувачите на стари апартаменти, научи „Монитор”. Според столични брокери първото впечатление винаги е от външния вид на сградата, който нерядко също е неугледен с олющените си фасади, изпопадали мазилки и прозиращи ръждясали арматури на балконите. След това бъдещите клиенти се натъкват на входа и стълбищата на гледки, които още от там ги отказват да оглеждат жилището. „Неподдържаните общи части не само влияят на купувачите, но при вида на занемарен вход клиентите направо се отказват”, казва Наско Атанасов от „Виктория инвест”. „Не бива да се забравя, че те няма да живеят само в жилището, но ще ползват и входа, стълбищата, асансьора. Лошият вид на общите части означава нещо много важно - Логично е да се направи изводът как в бъдеще, каквото и да се повреди, ще има проблем с ремонта му. По този начин например апартамент на по-висок етаж може да остане без асансьор. Да не говорим за течове и повреди по канализация или други инсталации в кооперацията. От влизането през входа става ясно дали всичко се поддържа или не. Клиентите, ходещи на огледи да избират жилища, се интересуват още и от контрола на достъпа, дали външната врата на входа се заключва и колко е надеждна”, коментира брокерът. Според Даниела Грозева от „Веда корект” видът на общите части играе огромно влияние на клиентите, дори подсъзнателно. „Когато някъде не работи крушка по стълбите или входът е захабен, това създава неприятно впечатление, дори конкретният имот вътре да е хубав. Състоянието на общите части е кое жилище да се избере в крайна сметка. Това говори за отношението на всички живеещи във входа. Добрите съседи са гаранция за добри взаимоотношения и хубави общи части. Почти всички купувачи държат да направят оглед и на мазетата. Там се вижда нивото на влагата и се усеща миризмата от тези зони на сградата. Долу се разбира дали има неработеща канализация или спукани тръби на инсталациите. Състоянието на асансьорите също е важно. Когато ми се налага да продавам имот в блок с асансьор, викам поддържащата фирма да смени крушките в кабината и развалените бутони. Такива дори дребни наглед неща отблъскват хората. Неприятно впечатление правят и обяснява Грозева. Тя смята още, че факторът общи части все повече ще влияе на купувачите при вземането на окончателното решение кое жилище да изберат. „Определено, ако влезеш в една сграда, където входът е в ужасен вид и мирише, е естествено, че по скоро никога няма да купиш предлагания там имот”, казва Константин Пандов от ЕППИ. „Дори в престижни зони като „Докторски паметник” в София има сгради, на които входовете им изглеждат зле и дори миришат лошо. Районът предполага високи цени и когато купувач влезе в такъв вход му прави лошо впечатление. По тази причина нерядко съветвам продавачи на скъпи жилища в престижни райони При условие, че цената на имота е над 200 000 евро, един ремонт за 3000-4000 евро не би трябвало да е проблем. Част от купувачите искат да оглеждат и инсталациите в общите части и се интересуват дали са нови вертикалните щрангове на водопроводите”, обяснява Пандов. Според други брокери понякога клиенти, купуващи жилища на по-ниски етажи, питат и за изправността на комините, дали някой нагоре не ги е издънил, за да си разшири стаята. Интересът им е породен от намеренията им да си направят в жилището камина. В старите кооперации липсата на асансьор е доста сериозен минус за апартаментите на високите етажи и е предпоставка за по-ниска цена, категорични са столични брокери. Продажбите на имоти от четвърти етаж нагоре в стари кооперации са много трудни, дори самият апартамент да е в много добро състояние, казват те. Освен това лошото състояние на асансьорите, дори да ги има, също кара хората да отбягват жилища на висок етаж, което се отразява и на цените. Според данни от imot.bg за просторните апартаменти в центъра на София - 4-стайни, многостайни и мезонети, разположени между втория и четвъртия етаж на сградата, средните офертни цени са с около 300 евро на квадратен метър по-високи, отколкото на тези от петия етаж нагоре. При липса на асансьор тази разлика може да се удвои.", "date": "2019.07.08", "title": "Миризливи входове гонят купувачи на стари имоти"}
{"url": "https://www.monitor.bg:443/bg/a/view/sobstvenikyt-na-zatynalija-na-perla-djip-imah-razreshenie-da-dostavja-djeta-si-169909", "text": "Христо Щърбанов, собственикът на джипа, който затъна в пясъка на плаж \"Перла\" близо до водата, заяви, че инцидентът е станал на 6 юли и тогава на плажа не е имало табела, че е забранено влизането с коли. Това заяви той пред bTV. Щърбанов обясни, че е искал да вкара джета си във водата и това е бил единственият начин да го направи. И други години го е правил, тъй като на това място редовно се организират състезания с джетове и всички изкарвали по този начин съдовете си в морето. Още повече, че на това място се организират и международни състезания. Самият той често е помагал на други хора да изкарат затъналите си в пясъка коли, а и винаги е питал служителите на плажа дали и как може да си откара джета си до водата и винаги му обяснявали, че това става с коли. Преувеличенията, че джипът е газил хора по плажа, били абсолютни глупости. Концесионерът на плажа Лъчезар Захариев обаче му опонира, че според правилата джетове могат да се откарват до водата само с колесар по специално изграден на пясъка коридор, за който е взето разрешение от местната морска администрация. Имало табели, които забраняват влизането с коли. Щърбанов обаче заяви, че на 6 юли не е имало никакви табели. Захариев допълни, че коридорът за джетовете е даден под наем и ако той като концесионер бъде глобен, ще разтрогне договора с наемателя. \"Опитахме се да го спрем, но нямаме правомощия освен да поставяме табели и да направим устна забележка\", каза в своя защита концесионерът. Глобата за Захариев ще бъде в размер на 6 хил. лв. Това съобщиха служители на Министерството на туризма в сутрешния блок на Нова телевия. Очаква се в 11 ч. министър Ангелкова да направи проверка на място.", "date": "2019.07.08", "title": "Собственикът на затъналия на \"Перла\" джип: Имах разрешение да доставя джета си"}
{"url": "https://www.monitor.bg:443/bg/a/view/brazilija-triumfira-v-kopa-amerika-169903", "text": "Бразилия за 9-и път стана шампион на Южна Америка, като това е 5-ият случай, в който го прави като домакин на турнира. Това стана факт, след като “селесао” победи Перу с 3:1 на финала на Копа Америка 2019, игран на легендарния “Маракана”. Така тимът грабна първия си континентален трофей от 2007 г. насам. За победителите точни бяха Евертон (15-ата мин.), Габриел Жезус (45+3) и Ришарлисон (90-д.), а за \"инките\" - Паоло Гереро (44-д.). “Селесао” вече е 9-кратен шампион на Южна Америка, изоставайки по този показател единствено от Уругвай (15 титли) и Аржентина (14 титли). Интересното е, че и в петте пъти, в които Бразилия е била домакин на футболния форум, именно “кариоките” са триумфирали с трофея. Освен в тазгодишното издание това се случва и през 1919 г., 1922 г., 1949 г. и 1989 г. Техният съперник Перу остава със само две титли от турнира - през далечните 1939 г. и 1975 г. “Инките” са на 4-о място по трофеи на континента заедно с Чили и Парагвай, които също разполагат с по два.", "date": "2019.07.08", "title": "Бразилия триумфира в Копа Америка"}
{"url": "https://www.monitor.bg:443/bg/a/view/sydyt-zadylji-stolichna-obshtina-da-informira-za-mrysnija-vyzduh-i-da-mie-ulicite-169911", "text": "Състав на Софийския градски съд (СГС) постанови привременни мерки на Столична община по делото за мръсния въздух. Магистратите задължават общината да обявява средноденонощните нива на фините прахови частици на интернет сайта си, на информационните табла, разположени в автомобилите на градския транспорт и в станциите на метрото. Освен това Столична община се задължава да реализира на територията си дейността машинно миене на улиците с обществена значимост и вътрешно-кварталните улици 2 пъти месечно - от месец май до месец септември. И един път месечно от месец октомври до месец април. Последната привременна мярка, с която съдът задължава общината, е в двуседмичен срок от днес да представи по делото план за изграждане на велоалеи, включително и от крайните квартали към централната градска част. Решението може да се обжалва в едноседмичен срок от днес пред Софийския апелативен съд. Въпреки че магистратите постановиха привременните мерки на Столична община, отново отложиха делото с аргумент, че трябва да се посочат вещите лица, които трябва да извършат екологичната експертиза. Съдът насрочи следващото заседание за 11 ноември от 9.30 ч.", "date": "2019.07.08", "title": "Съдът нареди: София да се мие 2 пъти месечно "}
{"url": "https://www.monitor.bg:443/bg/a/view/bezdomno-kuche-nahapa-dete-v-haskovo-169910", "text": "Бездомно куче нападна и ухапа дете в центъра на Хасково, съобщи Нова телевизия. Сигналът е получен на телефон 112, а детето е откарано в Спешна помощ от майка си, която е била с него. Зрители сигнализираха, че в Градската градина е пълно с бездомни кучета, които ползват за почивка детските пясъчници в парка. Това не е единственият случай на нападнат от кучета в града.  „На 30 май детето ми тръгна за училище. На входа на градината две кучета са го ухапали по крака. В момента вече е добре. След тази случка синът ми вече се страхува да се разхожда в парка. От много време имаме проблем с бездомните животни”, разказа в ефира на „Здравей, България“ майката на пострадалото дете - Снежана Митева. По думите на охранителя на парка Веселин Цанев, кучетата стават все по-агресивни. „Подавали сме сигнали. Общината прибра най-агресивното куче, но другите останаха”, каза още Веселин Цанев. Пресаташето на община Хасково Диана Иванова заяви, че проблемът не е само в този град. „От началото на годината в Хасково работи приют за бездомни животни. Повече от 150 кучета вече са прибрани. В момента се опитваме да заловим и останалите животни, които проявяват агресия”, каза още тя.", "date": "2019.07.08", "title": "Бездомно куче нахапа дете в Хасково"}
{"url": "https://www.monitor.bg:443/bg/a/view/ispanija-otnovo-na-evropejskija-vryh-pri-basketbolistkite-169904", "text": "Испания защити титлата си след победа във финала на Евробаскет 2019 над Франция с 86:66 на шампионата за жени в Сърбия. Испанките не срещнаха никаква съпротива в решителния мач за златните медали. Те поведоха от самото начало и нито за миг не оставиха съмнение в превъзходството си, като станаха първият отбор, който взима титлата в две поредни първенства. Марта Шаргай беше най-резултатна за шампионките с 23 точки. Силвия Домингес реализира 13 точки, а Лайя Палау добави 12. Центърът Лаура Хил допринесе за успеха с 9 точки и 10 борби. Французойките изнесоха много хубави мачове в сръбската столица, но във финала бяха безпомщни. Звездата Сандрин Грюда вкара 18 точки, а Бриа Хартли наниза 17, но двете не получиха достатъчно подкрепа от съотборничките си.  Делегат на ФИБА-Европа във финалната среща бе българката Елеонора Рангелова. Титлата е общо четвърта за Испания от европейски първенства. Предишните три златни отличия бяха спечелени през 1993, 2013 и 2017 година.", "date": "2019.07.08", "title": "Испания отново на европейския връх при баскетболистките"}
{"url": "https://www.monitor.bg:443/bg/a/view/vtorata-po-golemina-banka-v-sveta-obmislja-vlizane-v-bylgarija-169905", "text": "Втората по големина на капитала банка в света - China Construction Bank, обмисля навлизане в България. Екип на финансовата институция заедно с изпълнителния заместник-председател са били на посещение у нас.  За това стана ясно от интервю Цветан Симеонов, председател на Българската търговско-промишлена палата за Bloomberg TV Bulgaria. „Тя посети България заедно с изпълнителния заместник-председател на банката и доста сериозен екип и представителя им в Люксембург“, поясни Симеонов.  Представителите на банката разглеждат много сериозно темата за свое присъствие в България и формата му. China Construction Bank Corporation има активи за 3,3 трлн. долара и годишна печалба от 37 млрд. долара. „Тя посети България заедно с изпълнителния заместник-председател на банката и доста сериозен екип и представителя им в Люксембург“, поясни Симеонов.  „За голямо съжаление държавните институции не проявиха интерес, но ние ще направим необходимото информацията, която събрахме, да достигне до тях и при една следващата визита да могат да бъдат договорени с по-големи подробности и то с институциите, от които зависи осъществяването на това намерение“. Припомняме, че от съобщение на президентството от миналата седмица стана ясно, че държавният глава е поканил китайска банка да открие представителство у нас. От съобщението обаче не ставаше ясно за коя банка става дума. China Construction Bank Corporation е една от водещите търговски банки в континентален Китай и започва дейността си през октомври 1954 г. като Китайска строителна банка. Тя е листната на фондовата борса в Хонконг от октомври 2005 г. и на Шанхайската фондова борса от септември 2007 г. В края на 2018 г. пазарната капитализация на банката достига 207,179 млрд. долара, което я поставя на пето място сред банките в света. С 14 977 клона и 345 971 служители тя предоставя цялостни финансови услуги, включително лично банкиране, корпоративно банкиране, управление на инвестиции на стотици милиони индивидуални и корпоративни клиенти. China Construction Bank Corporation има и широко представяне в света - над 200 клона и дъщерни дружества от всички нива в 29 страни и региони по света. Дъщерните дружества покриват множество бизнес области, като взаимни фондове, финансов лизинг, животозастраховане, имуществено застраховане, инвестиционно банкиране, фючърси и пенсии.", "date": "2019.07.08", "title": "Втората по големина банка в света обмисля влизане в България"}
{"url": "https://www.monitor.bg:443/bg/a/view/prez-2020-richard-marks-idva-za-koncert-u-nas-169918", "text": "Американската звезда Ричард Маркс ще отпусне гласни струни пред българските меломани. Десет години след първия си концерт в София, той ще се завърне с нови сили и обновен плейлист. Датата е 28 март 2020 г, а мястото е зала 1 на НДК, съобщиха организаторите от Loud Concerts. Маркс ще отправи музикален поздрав към феновете със своята соло-акустична програма, която включва хитове като Hazard, Should`ve Known Better, Right Here Waiting, Now and Forever. Билетите са на цени от 40 до 110 лв. 55-годишният изпълнител има над 30 милиона продадени албума по света, като се започне от едноименния дебют с топ 5 сингъла, между които Hold on to the Nights и донеслият му \"Грами\" - Don't Mean Nothing за най-добро мъжко рок вокално изпълнение. Последвалият през 1989 г. Repeat Offender е още по-успешен, като се превръща в четири пъти платинен и включва синглите Satisfied и Right Here Waiting. Като изпълнител, автор и продуцент Ричард Маркс има общо 14 сингъла под номер 1, между които и Long Hot Summer на Кийт Ърбън, и е един от малкото артисти с номер едно хит сингли през всяко едно от последните четири десетилетия.", "date": "2019.07.08", "title": "През 2020: Ричард Маркс идва за концерт у нас"}
{"url": "https://www.monitor.bg:443/bg/a/view/oficialno-valeri-i-biljana-se-razdeliha-169907", "text": "Валери Божинов и сръбската красавица Биляна Дол официално вече не са двойка. Слухът за раздялата им тръгна преди три дни, когато се разбра, че двамата са изтрили общите си снимки в социалните мрежи. Днес това твърдение намери своето потвърждение, след като 44-годишната Биляна направи официално съобщение в \"Инстаграм\". Оказа се причината за края на връзката им е доста прозаична и едва ли ще изненада някого - изневери от страна на българския футболист. В обръщение до почитателите си Биляна обясни за края на връзката си с Валери, разказа за саможертвите, които е направила заради любовта си към него и накрая му пожела всичкото щастие на света. “С Валери вече не сме заедно. За съжаление, настъпи краят на нашето общо пътуване, което мнозина определяха като мечта. Дадох най-доброто от себе си, за да бъда най-добрата партньорка, тъй като му помогнах да съживи кариерата си, да стане по-добър родител, да подобри отношенията с майка си и бившата си съпруга, както и самият той да се чувства щастлив и пълноценен. Бях до него, когато падаше и когато се опитваше да се върне на върха... и дори в Китай бях до него. Явно това не беше достатъчно и неговите нагони бяха по-силни. Не става въпрос, че съм преставала да го обичам, но неговите болни инстинкти и желанието да ги осъществи ме нараниха като жена... Желая му всичкото щастие в живота, но повече няма да намери друга жена, която да го обича и подкрепя като Биляна Дол. Край!“, написа Биляна.", "date": "2019.07.08", "title": "Официално: Валери и Биляна се разделиха"}
{"url": "https://www.monitor.bg:443/bg/a/view/naematel-i-naemodatel-koj-kakvo-plashta-audio-169890", "text": "Сблъсъкът наемател и наемодател е „вечно дерби“ в света на имотите. Макар в началото да има разбирателство между двете страни с цел сделка, на по-късен етап възникват често спорове, които понякога стигат даже до съд, ако не са уредени с договор за наем. Кой какво трябва да плаща за поддръжка, общи части и други сметки? Много често спорове възникват първо за комуналните разходи. Възприето е, че те се заплащат от наемателите, но в случая уязвим е наемодателят. Затова трябва да бъде уточнено дали разходите за ток, газ, вода ще бъдат включени в наемната цена или извън нея. Наемодателят трябва да следи дали сметките се плащат в предвидения срок, за да не се трупат излишни негативи за имота, съветва Ламбро Попов, председател на Асоциация на дружествата, управляващи етажна собственост. Най-рискови при комуналните разходи са сметките за отопление. Заради изравнителната сметка, която е готова след отоплителния сезон, ако договорът се прекъсне преди излизането й, може да не бъде калкулирана и да остане за сметка на хазяйна. Друг риск крият и сметките за вода, защото ако енергото при две неплатени фактури спира тока, то при водата може да се натрупат няколко фактури. При неотчитане от инкасатора в сгради в режим на етажна собственост, каквито са повечето панелки и сгради ново строителство, монополистът отчита изразходването на база. Следва преразпределение между останалите собственици, по-високи сметки за добросъвестните съседи и скандали по време на общите събрания. За да са уредят въпросите кой какво плаща трябва да бъде сключен нотариално заверен договор с реалната наемна цена, но често и двете страни го избягват. Наемодателите, за да не плащат данъци, а живеещите под чужд покрив заради заплащането на материален интерес върху сумата и времето на наема. Наемателите освен неразплатени сметки оставят и щети върху имуществото. Това е и причина голяма част от жилищата да остават „заключени“ за отдаване от собствениците, а това допълнително вдига наемните нива, смята Павел Миланов, председател на Асоциацията за регулиране на отношенията в етажната собственост. У нас не е регламентирано какво се случва, когато наемателят откаже да изпълнява своите задължения. Отива се на съд, в повечето случаи делата са скъпи и дълги. В България за разлика от Холандия наемодателят има по-малко права. Нашето законодателство е по-близко до немското и белгийското, в страната на бирата и шоколада, докато не се произнесе съда наемателите може да не напускат жилището, дори и да не плащат наем. С нови промени в Закона за управление на етажната собственост се прави опит таксите за входа да бъдат обособени като задължение на собствениците, за да не се натрупват сметки от прехвърляне на топката. Логично е наемателите да заплащат такси за ток, асансьор и почистване, а собствениците ремонтите на покрив и друга по-сериозна поддръжка. Но нормативно това не е  разписано и често наемателите плащат необосновано всички такси, казва експертът Павел Миланов, а по-късно търсят парите от хазяите си. Брокерът Даниела Грозева съветва наемодателите да искат референции от наемателите си от работодатели или предишни хазяи, за да се гарантира плащането. Трябва да се договорят напълно за колко време ще се ползва жилището, колко човека ще живеят, какво ще е предназначението. Съветът към наемодателите е да не обезпокояват своите наематели, но и да договарят ден поне на няколко месеца за контрол как се стопанисва имота им. Предоверяването е грешка, смята Грозева. Наемодателите да заплащат всички сметки, като изискват парите за тях от живеещите в имота им с фактури, а наемателите да проверява дали са заплатени наистина сумите. При сключване на договор задължително попълнете приемо-предавателен протокол за състоянието на вещите и уредите в жилището, съветва още брокерът. Също така наемодателите трябва да правят застраховка на имотите си с клауза наемателите и техните близки да носят отговорност в имота при пожар, наводнение или друго.", "date": "2019.07.08", "title": "Наемател и наемодател – кой какво плаща (АУДИО) "}
{"url": "https://www.monitor.bg:443/bg/a/view/zapochva-izplashtaneto-na-po-visokite-pensii-169899", "text": "От днес започва изплащането на по-високите с 5.7 процента пенсии. За хората, които получават пенсията си по банков път, преводът ще бъде направен днес, а тези, които я взимат от пощенска станция, трябва да проверят в съответния клон графика, по който ще стане изплащането. От 1-ви юли минималната пенсия за стаж и възраст се вдигна на 219 лева, а максималната сума, която може да получава един пенсионер, независимо от внасяните осигуровки, е 1200 лева. Социалната пенсия за старост вече е 133 лева. Повишаването на пенсиите обхваща близо 2 милиона и 300 хиляди души. Изплащането им през юли ще продължи до 22-ро число.", "date": "2019.07.08", "title": "Започва изплащането на по-високите пенсии"}
{"url": "https://www.monitor.bg:443/bg/a/view/sydyt-gleda-deloto-za-chistotata-na-vyzduha-v-sofija-169900", "text": "В понеделник Софийският градски съд ще гледа делото, заведено от „Група за чист въздух“ срещу Столична община. По време на последното заседание, проведено през месец май т.г., съставът на Софийски градски съд допусна провеждането на екологична експертиза, която да установи как е управляван въздухът на София между 2015 и 2017 г. Съдът покани Министерството на околната среда и водите да посочи вещите лица, които да извършат експертизата, срещу което гражданската организация „Група за чист въздух“ възрази, тъй като министерството е заинтересовано от отхвърлянето на исковете, което поради съмнения за безпристрастното и обективно извършване на експертизата. На заседанието в понеделник се очаква да се реши коя институция ще посочи експерти. Възможно е това да е БАН като най-независима организация.", "date": "2019.07.08", "title": "Съдът гледа делото за чистотата на въздуха в София"}
{"url": "https://www.monitor.bg:443/bg/a/view/sedmicata-zapochva-s-dyjd-i-grymotevici-169897", "text": "В понеделник главно около и след обяд ще се развива купеста и купесто-дъждовна облачност и на места ще превали и прегърми. В Южна България температурите ще са все още високи - до 35-36 градуса, докато в Северна ще се понижат и ще бъдат 28-32. Над Черноморието ще има временни увеличения на облачността и около и след обяд на места ще превали и прегърми. Вятърът ще се ориентира от запад-северозапад и ще е предимно умерен. Максималните температури на въздуха ще бъдат 30-33 градуса, а температурата на морската вода - 26-28. Вълнението на морето ще бъде 2 бала. Над планините около и след обяд ще се развива купеста и купесто-дъждовна облачност, и на места ще превали и прегъми. Ще духа силен северозападен вятър. Максималната температура на височина 1200 метра ще бъде около 24 градуса, на 2000 метра - около 16. И във вторник, 9 юли, след обяд на места ще превали и прегърми, в отделни планински райони и в Североизточна България - и по-интензивно. Температурите още ще се понижат. В сряда, 10 юли, през страната ще преминава добре изразен студен атмосферен фронт. В много райони ще се развива мощна купесто-дъждовна облачност, ще има краткотрайни, временно интензивни валежи и гръмотевични бури. Очакват се и градушки. В Южна България има повишена вероятност за значителни количества дъжд.", "date": "2019.07.08", "title": "Седмицата започва с дъжд и гръмотевици"}
{"url": "https://www.monitor.bg:443/bg/a/view/desnijat-micotakis-polaga-kletva-za-premier-dnes-169894", "text": "Новият премиер на Гърция Кириакос Мицотакис положи клетва, след като спечели убедително изборите в неделя. Досегашният министър-председател Алексис Ципрас сдаде властта. Веднага след клетвата си Мицотакис отиде в резиденцията на премиера, където с Ципрас разговаряха на четири очи. Мицотакис заяви, че е получил силен мандат, който ще му помогне да изправи страната на крака и да изпълни програма за по-малко данъци и повече работни места и инвестиции. \"Един болезнен период приключи днес\", заяви 51-годишният консерватор след победата над СИРИЗА на Ципрас. \"Искам да видя отново този народ да просперира, искам да видя как се завръщат децата, които си заминаха\", добави Мицотакис. \"Започва сложна борба. Страната гордо вдига глава и ние запретваме ръкави. Престижът на републиката и нейните учреждения ще бъде възстановен\", подчерта Мицотакис. \"Веднага ще започнем да се трудим. Парламентът ще работи цяло лято\", изтъкна лидерът на „Нова демокрация“, който обеща да бъде \"премиер на всички гърци\".  Доходността на гръцките държавни ценни книжа спадна рязко до ново, исторически ниско равнище след предсрочните парламентарни избори, което породи надежди, че вниманието на страната отново ще бъде фокусирано върху икономическото й възстановяване. Партията \"Нова демокрация\" на Мицотакис спечели шестите парламентарни избори на Гърция след финансовата криза през 2008 г. Избирателната активност е била около 57% - една от най-ниските от десетилетия. При преброени 96,15% от гласовете \"Нова демокрация\" е подкрепена от 39,83% от гласувалите, докато СИРИЗА получава подкрепата на 31,55% от избирателите.  Представянето на досегашната управляваща партия е по-добро от очакваното. Така \"Нова демокрация\" получава 158 депутатски места, докато СИРИЗА - само 86 депутати. Лявоцентристкото \"Движение за промяна\" е на трета позиция с 8,05 процента и 22-ма депутати, Гръцката комунистическа партия е с 5,32% и 15 депутати, крайнодясната проруска партия „Гръцко решение“ - с 3,71% и 10 депутати, и лявото движение на бившия финансов министър Янис Варуфакис МеРА25 - с 3,45% и 9 депутати. Крайнодясната партия \"Златна зора\" не влиза в парламента, след като получава подкрепата само на 2,95 на сто от избирателите. На миналите парламентарни избори тя събра 6,99% от гласовете и 18 депутатски мандата. За партията на Мицотакис са гласували 2 041 000 избиратели от общо 9 900 000 в избирателните списъци. За партията на Ципрас гласа са си дали 1 619 000 избиратели, като разликата е 442 000 в полза на \"Нова демокрация\". Прагът за партиите за влизане в парламента е 3% от гласувалите, като според последните социологически проучвания около 7 партии имат шанс да прескочат бариерата. Спечелилата изборите партия получава 50 депутатски места бонус и се нуждае от 151 депутати в 300-местния парламент, за да има мнозинство. На изборите за Европейски парламент през май \"Нова демокрация\" спечели 33,11% от гласовете срещу 23,78 на сто за СИРИЗА.", "date": "2019.07.08", "title": "Мицотакис се закле като премиер"}
{"url": "https://www.monitor.bg:443/bg/a/view/sauditskata-flyadeal-se-otkaza-da-kupuva-50-samoleta-boeing-737-max-169898", "text": "Нискотарифната саудитска авиокомпания Flyadeal се отказа от намерението си да купи 50 самолета Boeing 737 MAX и предпочете да поръча машини от Airbus, съобщи Bloomberg. Причина за отказа на арабския превозвач са проблемите, които има американския самолетостроител след двете катастрофи с Boeing 737 MAX довели до спирането на полетите на този модел машини. Мярката беше предприета, след като в началото на март машина на \"Етиопиън еърлайнс\" в полет за Найроби катастрофира малко след излитане от Адис Абеба. Самолетът падна близо до град Бишофлу, на около 50-60 километра югоизточно от столицата на Етиопия и загинаха 157 души. Катастрофата на етиопската авиокомпания породи въпроси за безопасността на този нов модел самолети, след като миналия октомври в Индонезия също имаше катастрофа със самолет от същата модификация. Тогава машината падна в морето 13 минути след излитането от Джакарта и загинаха 189 души. Преди ЕС да ограничи полетите на самолетите от този модел, Етиопия, Индонезия и Китай го направиха до второ нареждане. Boeing 737 MAX е последната версия на най-продавания пътнически самолет в света. След успешен първи полет през януари 2016 г. четвъртото поколение 737 преди две години започна да бъде доставян. Той е предназначен за полети на къси и средни разстояния. Към края на януари са доставени 350 от новия двумоторен самолет от общо 5011 регистрирани от Boeing поръчки. Толкова могат да бъдат произведени за над седем години при сегашния темп. По план американският конструктор искаше да ускори темпа на производство на модела 737 от 52 на 57 машини месечно през 2019 г. Разследването установи грешки в електронната програма за управление на машината, довели до двете трагедии в Индонезия и Етиопия. В последните месеци от американския самолетостроител се опитват да решат проблема с този дефект.", "date": "2019.07.08", "title": "Саудитската Flyadeal се отказа да купува 50 самолета Boeing 737 MAX"}
{"url": "https://www.monitor.bg:443/bg/a/view/myj-zagina-pri-katastrofa-kraj-varna-jena-i-dete-sa-s-opasnost-za-jivota-169902", "text": "Мъж на 27 години е загинал при катастрофа във Варненско снощи, съобщиха от полицията. Инцидентът е станал около 20.00 часа на пътя между селата Горен чифлик и Гроздьово. По време на движение водачът на лек автомобил губи контрол над колата и се преобръща, а в резултат на инцидента мъжът е загинал на място. При катастрофата са пострадали жена на 47 години и две деца. Жената и едно от децата са с опасност за живота. Работата по изясняване на причините и обстоятелствата около случая продължава, съобщи БТА.", "date": "2019.07.08", "title": "Мъж загина при катастрофа край Варна, жена и дете са с опасност за живота"}
{"url": "https://www.monitor.bg:443/bg/a/view/nad-100-000-samoleta-v-nebeto-ni-prez-uli-169860", "text": "Рекорден брой полети през нашето въздушно пространство се очакват пред летните месеци. Само през юли миналата година над 100 000 самолета са летели в небето ни, отчитат от държавното предприятие \"Ръководство на въздушното движение\" (BULATSA). През 2018 г. са обслужени 890 000 полета. След анексирането на Крим от Русия през 2014 г. досега ръстът на трафика в българското въздушно пространство е близо 70 на сто. Това значително пренасочване на трафика през България ни нарежда след големите страни по абсолютна стойност на трафика след топ 5 - Англия, Франция, Германия, Италия и Турция. „Въздушното ни пространство е малко, но с много трафик и е комплексно, защото имаме много летища, на които правим снижение на борд“, обяснява генералният директор на РВД Георги Пеев. което вече оперира с пълен капацитет. Сниженията на наша територия и нивата на излитащия трафик от аеропорта в съседката ни са много по-ниски от старото летище „Ататюрк“. Нашите ръководители на полети назначават схемите за кацане на самолетите на новото турско летище. РВД-то ни предоставя информация на турските власти, а те на нас, така че възможно най-далеч съседската система да „захваща“ самолетите. „Така нашите колеги имат възможност да подреждат самолетите за кацане възможно най-рано“, разказва Пеев. Другите кризи в съседни райони също усложняват трафика, доскоро не се летеше над Северен Ирак, невъзможно за ползване е въздушното пространство на Сирия поради постоянни военни действия, Кипър и отново Украйна с ограничения на Симферопол и Днипропетровск след катастрофата на малайзийския самолет. 300 човека са ръководители на полети, като Ежегодно на две сесии – пролет и есен, се набират нови служители, които да се грижат за трафика във въздуха. Освен за нашето въздушно пространство, което е 111 000 км, ръководителите на полетите се грижат и за делегирано въздушно пространство в Черно море от 30 000 км. С колегите си от Румъния и Унгария „обединяват“ въздушните пространства, така че да се осигурят най-преки траектории на самолетите. През последните години но не за сметка на безопасността. В момента таксовата единица е около 30 евро, която е една от най-ниските в Европа. Същевременно се инвестира и в нови технологии, като нова система, която замества разговорите между ръководителите на трафика и пилотите. Те ще си комуникират чрез текстови съобщения за стандартни операции с цел облекчаване на ефира. Същевременно два нови радара ще заместят старите във Варна и Бургас и чисто нов на Шабла, най-източната част на България, така че да се покрие голяма част в Черно море.", "date": "2019.07.08", "title": "Над 100 000 самолета в небето ни през юли"}
{"url": "https://www.monitor.bg:443/bg/a/view/deutsche-bank-sykrashtava-18-000-slujiteli-do-2022-g-169896", "text": "Deutsche Bank планира до 2022 г. да съкрати 18 000 свои служители, като до крайния срок персоналът трябва да бъде намален на около 74 000 човека, пише в съобщение на сайта на най-голямата банка в Германия. На практика става дума за всеки шести работещ там. Наскоро Wall Street Journal съобщи за  плановете на финансовата институция да намали броя на персонала си поне с 15 000 души. По информация Financial Times причина за предприеманите мерки е кризата в банката, криеща рискове от загуба на 5 млрд. евро. След по-малко от 3 години най-големият немски трезор предвижда да намали разходите си с 6 милиарда до 17 млрд. евро годишно. С реструктурирането си най-голямата банка по размера на активите в Германия възнамерява да намали съотношението между разходите и доходите до 70%.", "date": "2019.07.08", "title": "Deutsche Bank съкращава 18 000 служители до 2022 г."}
{"url": "https://www.monitor.bg:443/bg/a/view/prof-emilija-chengelova-bylgarinyt-postavja-materialnoto-nad-vsichko-169871", "text": "- Нашето проучване е част от научно изследователски проект „Икономиката в сянка като девиантна практика\", който беше осъществен през периода 2016-2019 г. от екип учени от Института за изследване на обществата и знанието при БАН. Идеята ни за този проект се роди в резултат на предходни нашия наблюдения върху „икономиката в сянка“, от които стана ясно, че българинът проявява много висока толерантност към сивите практики в икономическия живот и че България е на едно от челните места в ЕС по относителен дял на сивия сектор (30%). Не е достатъчно обаче просто да се установи, че има високи латентни нагласи за включване в сиви практики. По-важното според мен е да се обясни каква е причинно-факторната детерминираност на „икономиката в сянка“ и какъв е нейният генезис - защо възникват сивите практики, защо хората приемат рисковете да станат част от „икономиката в сянка“, защо се съгласяват да преминат чертата на закона? В търсене на отговорите на тези въпроси, реализирахме мащабен проект, който подходи към проблематиката по нов начин - „икономиката в сянка“ бе разгледана през призмата на социологията на девиантното поведение, т.е. поведението, което се отклонява от законите, социално приетите норми и морални императиви. Това е първият по рода си проект не само у нас, но и в европейски контекст. - Изследването действително показа, че 81,0% от хората у нас поставят преследването на материалното над всичко. Обяснението трябва да се търси в реалните икономически условия и цялостния контекст, в който се намира обществото ни. Живеем в пазарно ориентирано общество, в което доминира неолибералната парадигма в икономиката. Това означава максимална гъвкавост и свобода на предприемачите и бизнеса, при минимална намеса на държавата в управлението на икономиката. За съжаление, една немалка част от хората разбират тази свобода като възможност за неспазване на законите и точно това ги тласка към извършването на сиви практики. И тъй като обществото ни е пазарно ориентирано, напълно логично в него доминира тягата към материалното, стремежът към натрупване на материални блага, включително фокусиране върху спечелването на пари и капитали. Трябва да сме наясно обаче, че това е нормален процес за периода, в който се намираме. Характерно за капиталистическите общества е, че в тях доминира стремежът към материални постижения и открит фетишизъм към парите. - Не бива да осъждаме хората за това, че са настроени на материална вълна. В теорията добре известна е пирамидата на потребностите на Маслоу, която твърди, че потребностите и ценностите са взаимно свързани и се надграждат. В основата им стоят екзистенциалните потребности, а на върха на пирамидата са потребностите от духовно развитие. Затова в човешките общества действат законът за надграждане на потребностите - човек се „отваря“ към духовното едва след като е удовлетворил базовите си материални потребности. При сравнително ниските доходи на българина е напълно обяснимо защо хората се стремят към материалното и то ще продължава да бъде техен приоритет до тогава, докато посрещането на екзистенциалните потребности е проблемно. Бих казала обаче, че дори и в тези обстоятелства сред нас има немалко идеалисти - това са хора, виждащи смисъл в значимите социални каузи, в правенето на добро, в работа в полза на обществото. Колкото по-стабилна става икономиката, толкова повече ще се увеличава делът на идеалистите сред нас. - Изследването ни събра информация, на базата на която се опитахме да представим обществото като съвкупност от индивиди с различни нагласи по отношение на законодателството и неговото спазване. Според данните, 34% от хората са конформисти в традиционния смисъл - те изцяло спазват законите и по-скоро не биха постигнали целите си, отколкото да нарушат правилата. Останалите 66% от хората спадат към различни социални типажи, общото между които е, че се допуска извършването на специфични видове нарушения на законите и социалните норми. В социологически смисъл, това са хора, приемащи различни форми на девиантност, т.е. при тях са налице латентни нагласи за неспазване на социалните норми и морални императиви. Различаваме седем типа хора - иноватори (6%), ритуалисти (4%), оттеглящи се (10%), бунтари (6%), максимизатори (16%), неутрализатори (18%), алтернатори (6%). Аз бих акцентирала върху последните три типажа, защото това са хора, които са били конформисти, но по силата на своето разочарование от социалната действителност са възприели да бъдат девианти в един или друг смисъл. - В смисъла на социологията на девиантното поведение, иноватори са тези, които освен легитимни практики, започват да използват и непозволени средства, за да постигнат своите цели. Така че това не са онези иноватори, които биха ни радвали със своето съществуване. - В контекста на проекта една от основните ни изследователски хипотези бе, че ключовото обяснение за толерирането и участието в сиви практики трябва да се търси в базовите нагласи на хората към законодателството и към ценностите в живота. Проведеното изследване изцяло потвърди тази наша хипотеза. Стана ясно, че в общественото мнение битуват противоречиви и взаимно изключващи се стереотипи. Така например, 56,9% от българите за нищо на света не биха погазили закон, дори да виждат, че от това биха имали материална или друга полза. 65,1% от хората смятат, че всички закони трябва да се спазват. Но в същото време, само 31,9% от хората преценяват, че законите у нас са добре написани и са реално приложими. В социален смисъл още по-тревожен е фактът, че общо 61,1% от хората са съобщили (19,8% категорично, а 41,3% с известни колебания), че ако даден закон им пречи, ще намерят \"вратичка\" в него и ще си действат. 56,1% (12,8% категорично, а 43,3% с известни колебания) споделят, че ако могат да намерят начин да заобиколят закон, който им пречи, ще го направят. Всичко това показва, че на декларативно ниво хората изразяват принципна готовност да спазват законите, но когато биват попитани как ще действат в ситуация на конфликт между закона и техните преки намерения, тогава се открояват сравнително високи нагласи за нарушаване на законите. - Вие визирате изследванията, които през периода 2010-2014 г. реализираме като част от проект \"Ограничаване и превенция на неформалната икономика\". Това беше мащабен проект, изпълнен от АИКБ, в който ние оказахме експертна методологическа и изследователска помощ. Действително, около една трета от българите са част от сивата икономика. За това състояние на нещата си има обективни причини - липсата на стабилни легитимни предприятия в някои селища от страната, невъзможността да се работи по легален начин, ниските заплати в редица икономически сектори. Ако човек не може по легален начин да си гарантира стабилни доходи, започва да търси неформални начини и това го отвежда в сивата икономика. В тази връзка трябва да сме наясно, че няма държава в света без сив сектор в икономиката. Държавите го позволяват, защото виждат в него своеобразен социален буфер, който неутрализира някои пропуски в икономическите системи. Въпросът е сивият сектор да бъде в контролируеми граници, примерно 10-14%. Когато сивият сектор набере сила и особено ако стане доминиращ в икономиката, това поставя под заплаха социалните взаимоотношения, системите за социална солидарност и ощетява както обществото като цяло, така и отделните хора. - Българското общество е в процес на динамично преструктуриране. Трансформираните икономически отношения автоматично рефлекти-раха върху морала и ценностите на хората. Ценностите, които изповядваха българите преди 50-60 години, имат нова окраска. Новите поколения мислят по начин, който ги прави адекватни към променените икономически реалности. И това е напълно нормално, не може да се борим против тази промяна. Днес се счита не само за приемливо, но и необходимо, да бъдеш пробивен и борбен, гъвкав и адаптивен, с висок състезателен дух. Стремежът към постижения на всяка цена е поставен на първо място, като се счита, че постигането на целите допуска използване на нелегитимни практики. И точно този морал отключва пътя към сивата икономика. За да излезем от този порочен кръг, трябва да се работи в няколко взаимно свързани посоки - повишаване възможностите за легални доходи на населението, обогатяване данъчната култура на хората, облекчаване на законодателството и административното бреме върху бизнеса в съчетание с ефективен контрол върху спазването на законодателството.", "date": "2019.07.08", "title": "Проф. Емилия Ченгелова: Българинът поставя материалното над всичко"}
{"url": "https://www.monitor.bg:443/bg/a/view/letnite-promocii-trygvat-v-gyrcija-ot-dnes-169901", "text": "От днес до 31 август в Гърция тръгват летните промоции по магазините, събщава „Катимерини”. Изданието припомня се, че съгласно настоящата законодателна рамка на 14 юли, първата неделя от редовния летен период за отстъпки, магазините за продажба на дребно могат да бъдат отворени в цялата страна от 11:00 до 20:00 часа. В южната ни съседка нарушенията на правилата за търговия на промоция се санкционират с на глоба в размер на 0,5% от годишния оборот и не по-малко от 5000 евро. Ако в рамките на 5 години бъде направено същото нарушение, глобата се увеличава на 3% от годишния оборот на съответния търговец.", "date": "2019.07.08", "title": "Летните промоции тръгват в Гърция от днес"}
{"url": "https://www.monitor.bg:443/bg/a/view/raneni-pri-boj-i-himicheska-ataka-v-lestyr-169892", "text": "Десет души, включително трима полицейски служители, постъпиха в болница след химическа атака пред кръчма в английския град Лестър в ранните часове на неделя, съобщиха световните информационни агенции.   Веществото е амоняк. Било е пръснато по време на възникнал масов бой. Всичките 10 ранени на натравянето по-късно са били изписани от здравното заведение. Петима души са били арестувани заради инцидента. Двама мъже на възраст 53 и 43 години бяха задържани за причиняване на тежки телесни повреди, 22-годишен мъж бе арестуван за нарушение на обществения ред, 29-годишна жена е арестувана за престъпна вреда. 15-годишно момче също е било задържано по подозрение, че притежава нападателно оръжие. Разследването продължава. ", "date": "2019.07.08", "title": "Ранени при бой и химическа атака в Лестър "}
{"url": "https://www.monitor.bg:443/bg/a/view/trymp-pak-se-zakani-na-iran-169895", "text": "Президентът на САЩ Доналд Тръмп предупреди Иран да \"внимава\", след като вчера Техеран обяви, че започва да обогатява уран над равнището, разрешено му от ядреното споразумение, сключено през 2015 година, съобщават американските медии. \"Иран трябва да внимава, защото вие обогатявате (уран) по една причина, и аз няма да ви кажа коя е тази причина, но Иран прави много лоши неща\", изтъкна Тръмп пред журналисти в Мористаун, щата Ню Джърси. По думите на американския държавен глава, ядреното споразумение с Техеран, сключено от предшественика му Барак Обама, било \"крайно безразсъдно\" и позволявало на Иран в бъдеще да създаде ядрено оръжие. \"Иран никога няма да се сдобие с ядрено оръжие\", настоя Тръмп.", "date": "2019.07.08", "title": "Тръмп пак се закани на Иран"}
{"url": "https://www.monitor.bg:443/bg/a/view/anastasija-grifit-ot-dylbokata-dyrjava-v-scenarija-otbeljazvam-razlichnite-realnosti-v-razlichen-cvjat-169849", "text": "-Аз не бих могла да съществувам в света, в които живее Аманда Джоунс. Прекалено чувствителна и емоционална съм, не бих поела нито едно от тези предизвикателства. -Този сериал представя всякакви жени, това му е хубавото. Понякога силните жени по телевизията са жени, които се държат като мъже. Но според мен, в този сериал женското е представено по един по-различен начин. Да вземем например Лили. Тя е майка, но и жена, която се бори за своето оцеляване в света. Идва от място, където честността е на пиедестал. Героинята Лейла Туми не е по-различна. Тя има невероятната способност да оцелява, да се защитава и да не зависи от мъжете. Много е окуражаващо и стимулиращо да видиш това по телевизията. Моята героиня Аманда не действа съобразно емоциите, които има. Моята работа е да покажа уязвимостта й, страха й, страстта й, но само с очи, не с действия. - Повечето подготовка беше за първи сезон. Изгледах всичко, което намерих за ЦРУ. Във втория сезон ми беше много забавно да се връщаме назад във времето. Играя Аманда преди тя да стане толкова цинична и негативна, когато още й е пукало за хората и загубата на някого я е натъжавала. - В сценария отбелязвам различната реалност с различен маркер. Така знам към кой период се отнасят репликите ми. Актьорството е да усещаш психологически героя си във всеки един момент. - Не повече от разговори с приятели и роднини. Не съм политически активна, но съм наясно със ситуацията. - Мисля че има и според мен на хората им става все по-ясно какво се случва и се е случвало от доста време в действителност. - Ще прозвучи ужасно, но според мен Аманда смята, че любовта към детето й е нейната слабост. Тя я прави уязвима в света, в който живее. - Всички са ужасени от Аманда и когато ме видят, очакват да се държа като нея. Хората се притесняват от мен. Дори малко се разочаровам, когато хората кажат: „Боже, тя ме ужасява!” Да, тя е страшна, но ми се иска да си зададете въпроса дали на нейно място нямаше да се държите точно по този начин.", "date": "2019.07.08", "title": "Анастасия Грифит от „Дълбоката държава“: В сценария отбелязвам различните реалности в различен цвят"}
{"url": "https://www.monitor.bg:443/bg/a/view/elizabet-vtora-struva-rekordno-skypo-na-britancite-169893", "text": "Житeлитe нa Oбeдинeнoтo ĸpaлcтвo плaщaт зa paзxoдитe нa ĸpaлcĸaтa фaмилия peĸopдни cyми. Дaнни зa нaй-гoлeмия cyвepeнeн фoнд, ĸoитo бяxa пyблиĸyвaни пpeз минaлaтa ceдмицa, coчaт, чe мoнapxичecĸoтo ceмeйcтвo излизa нa дaнъĸoплaтцитe нa Ocтpoвa 67 милиoнa пayндa или 86 милиoнa дoлapa. Taзи cyмa e билa нeoбxoдимa нa ĸpaлcĸaтa динacтия зa пepиoдa 2018-2019 и e c 41% пoвeчe oт paзxoдитe зa пpeдxoднaтa финaнcoвa гoдинa, cтaвa яcнo oт aнaлиз нa Ѕtаtіѕtа. Интepeceн e фaĸтът, чe 2,4 милиoнa пayндa ca влoжeни в peмoнтиpaнeтo нa лyĸcoзнaтa вилa Frоgmоrе. Peзидeнциятa e peнoвиpaнa c oбщecтвeни пapи и e пoдapъĸ зa пpинц Xapи Meгaн Mapĸъл oт ĸpaлицa Eлизaбeт. Cиcтeмaтa, c ĸoятo ce финaнcиpaт paзxoдитe нa ĸpaлcĸaтa фaмилия e coвepeнeн фoнд - Ѕоvеrеіgn Grаnt. Heгoвaтa cтoйнocт ce oпpeдeля oт cyмaтa, ĸoятo мoнapxичecĸoтo ceмeйcтвo oпpeдeля в пopтфoлиoтo. Taзи гoдинa oбщaтa cyмa e билa 82 милиoнa пayндa, ĸaтo знaчимa чacт oт нeя ca били пpeдвидeни зa peнoвиpaнeтo нa Бъĸингaмcĸия двopeц. Bъпpeĸи тoвa ĸpaлcĸoтo ceмeйcтвo e пoxapчилo 67 милиoнa пayндa oт нeя, ĸъм ĸoитo ce вĸлючвaт пътyвaниятa, paзxoди зa пepcoнaл и пoддpъжĸa нa имoтитe. Πoддpъжĸaтa и peмoнтa нa Бъĸингaмcĸия двopeц e ocнoвнaтa пpичинa, нa ĸoятo ce дължи виcoĸия бюджeт. Eлeĸтpoзaxpaнвaнeтo, oтoплeниeтo и вoдoпpoвoднaтa cиcтeмa нa Бъĸингaмcĸия двopeц ca oт 50-e гoдини нa минaлия вeĸ и cмeнянeтo им e билo нaлeжaщo. Kaтo чacт oт 10-гoдишния peнoвaциoнeн плaн oĸaбeлявaнeтo и вoдoпpoвoдитe щe бъдaт cмeнeни, a aзбecтът щe бъдe oтcтpaнeн oт cгpaдaтa. Ocвeн тoвa щe бъдaт изгpaдeни нoви acaнcьopи зa тpyднoпoдвижнитe пoceтитeли. Πpeдвид cлoжнocттa и пpoдължитeлнocттa нa тeзи peнoвaциoнни дeйнocти, cлeдвaщaтa финaнcoвa гoдинa нямa дa бъдe пo-иĸoнoмичнa зa дaнъĸoплaтцитe, ĸaтo ce oчaĸвa cтoйнocттa нa Coвepeнния фoнд дa дocтигнe дo 85,7 милиoнa пayндa.", "date": "2019.07.08", "title": "Елизабет Втора струва рекордно скъпо на британците "}
