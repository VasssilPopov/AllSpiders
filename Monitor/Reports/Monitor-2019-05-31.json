{"url": "https://www.monitor.bg/bg/a/view/stranata-ni-s-1-mlrd-leva-prihodi-ot-kulturen-turizym-166746", "text": "Близо 1 млрд. лева е спечелила страната ни от културен туризъм през миналата година, което е 1/3 от приходите в сектора. Това обяви пред „Монитор“ директорът на Института за анализи и оценки Румен Драганов. Секторът започна бурното си развитие още през 2017-а, като посещенията на чужденци се увеличават с всяка изминала година. Експертите отчитат ръст от 18-22% и така броят на туристите, които влизат в страната ни с цел туризъм в градска историческа среда, е достигнал 3,5 милиона души. За сравнение преди две години броят им е бил 1,1 млн. души. Общият брой на чуждите туристи у нас пък е бил 11,7 милиона души. Обясняваме си го с нискотарифните авиокомпании, които летят от 28 летища. Те увеличиха значително броя на туристите, които пристигат у нас особено през есента и пролетта. Тези посещения не са свързани с морски или ски туризъм“, коментира Драганов. Чужденците, които идват у нас с цел културен туризъм, са за кратък период - предимно за уикенда, ползват рентакар и посещават различни населени места. Те са предимно от европейски страни. „Интересно е, че тези туристи търсят места, свързани предимно с млади хора и проекти за съвременни изкуства. Нещо, което не е типично за българските младежи“, коментира Румен Драганов. Друг интересен момент е, че чуждите туристи са заинтригувани не толкова от мъртвата история и артефакти, а по-скоро търсят живата култура и изкуството на танца и музиката.", "date": "2019.05.31", "title": "Страната ни с 1 млрд. лева приходи от културен туризъм (ТЕМАТА)"}
{"url": "https://www.monitor.bg/bg/a/view/slugite-na-oligarhijata-si-priznaha-za-oporkite-sreshtu-peevski-166756", "text": "Луд умора няма, слугите на олигархията – също. В стремежа си да оклевети депутата и издател на „Телеграф медиа“ Делян Пеевски, организираната медийна група около олигарха-гуру Иво Прокопиев малко се попрестара. Смешно е да обвиняваш Пеевски, че е медиен магнат, който контролира вся и всьо в България, при условие, че десетки сайтове и сайтчета пръскат едни и същи опорни точки, написани от дългата Прокопиева ръка. Поредното доказателство за това е някаква драсканица от неизвестен в журналистическите среди автор, поместена в Актуално.ком. Сайтчето е актуално преди всичко с това, че копи-пейства „актуални“ новини на по-два-три дни, но това е друга тема. В стремежа си да угоди на господарите от олигархията, авторът от сайта повтаря като папагал дежурните уж „реторични“ въпроси и внушения по адрес на Пеевски. Даже има щипка кучешко „остроумие“ - по-лесно било, видите ли, да изгладиш кожата на шар пей, отколкото имиджа на Пеевски. Пеевски няма нужда от изглаждане на имиджа, защото какво върши той, може да се види в сайта на Народното събрание, където са законодателните му инициативи. От изглаждане на имиджа неистово се нуждае Иво Прокопиев, който лапна за жълти стотинки печеливши държавни предприятия заради едното си номенклатурно приятелство с Иван Костов. И който поболя от рак и обрече на гибел цяло едно градче - Меричлери. Писаницата с кучешкото „остроумие“, разбира се, не блести с оригиналност. Но в стремежа си да изпълни поръчката от двуногия господар Прокопиев, авторът като глупав стар шар пей, се изпишка на килима. Като фактически си призна, че има опорни точки по адрес на Пеевски. „И тъй като сега е модерно да се задават въпроси на Пеевски, чиито отговори всички знаем, а той никога няма да даде, да не забравя и аз такива едни“, признава си с ентусиазъм авторът. И изрежда дежурните въпросчета, писани в разградската ловна хижа. Ами „модерно“ е да се задават въпроси на Пеевски, защото Прокопиев така ви е разпоредил, четириноги друже. Затова и глупавите ви опорки се леят в десетки сайтове, а почеркът в тях е един. Утре началникът (или двуногият господар, ако предпочитате) ще ви направи нова планьорка и „модерно“ ще стане нещо друго. Клеветническите подходи и методи на Прокопиев се менят, опорните точки – не.", "date": "2019.05.31", "title": "Слугите на олигархията си признаха за „опорките“ срещу Пеевски "}
{"url": "https://www.monitor.bg:443/bg/a/view/mylchanieto-na-lyjedemokratite-166766", "text": "С пълно мълчание бе прието от уж претендиращите за демократични медии предложението ДПС за законодателни промени за намаляване ДДС на хляба, лекарствата, учебниците и за безплатни детски градини, обявено от депутатите Делян Пеевски и Йордан Цонев. Само си представете какъв вой би се вдигнал, ако идеята бе обявена преди изборите, както по традиция го правят ведомствените на подсъдните олигарси партийки. Всъщност, за пореден път лъсна истината, че те изобщо не се интересуват от подобряването на социалното положение на българите. Но дават мило и драго за реванш, за да избегнат справедливото правосъдие. Когато, обаче законодателна инициатива на движението бъде приета, както неведнъж се е случвало през годините, тогава всички ще се бият в гърдите, че това е тяхно дело. Отсега дори една партия, която с месеци отсъства от парламента, вече претендира за авторство. Ако бяха наистина толкова загрижени, щяха да стоят в пленарната зала и да се възползват от ежемесечното им право на законодателна инициатива. Номерът с обирането на овациите вече сме го виждали. Така беше, когато менторътичния кръг Иван Костов се бе скрил в миша дупка, помолен като премиер да даде коридор на руските самолети по време на Косовската криза. Прехвърли топката на парламента, където с помощта на ДПС това искане бе отхвърлено. Но и до днес бившият преподавател по марксистка политикономия се хвали, че той бил решил проблема. Така беше и когато народът щурмува парламента и Костов потъна вдън земя, докато се “изясни” ситуацията. Същото се случи и с приемането на на Закона за досиета, които бяха удобно скрити по време на неговото управление и няколко години по-късно с гласовете на ДПС, започнаха да се разкриват... Но да не продължаваме. Списъкът е дълъг. Ще кажем само, че паметта на хората не е толкова къса. И за добрите дела има достатъчно време да бъдат оценени подобаващо.", "date": "2019.05.31", "title": "Мълчанието на лъжедемократите"}
{"url": "https://www.monitor.bg:443/bg/a/view/nad-100-signala-za-navodneni-sgradi-v-plovdiv-166760", "text": "Над 100 сигнала са били получени на 112 в Пловдив до 17 часа за наводнени сгради, болници и шосета, съобщиха от пресцентъра на МВР. От РДПБЗН-Пловдив са отработени над 30 сигнала. Предислоцирани са два екипа на РДПБЗН-Пазарджик с 6 мотопомпи и шестима служители. По специфична е ситуацията в Болница “Св. Каридат”, където на място работят два екипа, като има усложнена обстановка поради избила водопроводна тръба. Болницата е с прекъснато електроснабдяване и са предприети мерки за обозопасяване и извеждане на пациенти. Екипи работят и в Онкодиспансера, подлеза на аптека “Марица”, подлеза на Чифте баня, подлеза на Пловдивският университет -1 ниво на Мол “Галерия Плаза”, има съобщения за закъсали автомобили по Кукленско шосе. Около 14 часа в южната част на Пловдив падна краткотраен пороен дъжд, основно в кв. Кючук Париж. До 14:30 часа са получени 33 сигнала за наводнени обекти, от които по-характерни са за детските градини – „Вяра“, „Мечта“ и „Валентина“, подлеза на централна гара и подлеза на улица Гладстон. Съобщено е за 22 случая на наводнени мазета в приземни етажи на жилищни и обществени сгради. За ограничавана на наводнението са включени 9 екипа от службите на гр. Пловдив и Сектор СОД, допълнително е създадена организация за събиране на свободния от дежурство състав и съседни районни служби. Няма опасност за децата от детските градини, няма пострадали и бедстващи граждани.", "date": "2019.05.31", "title": "Над 100 сигнала за наводнени сгради в Пловдив"}
{"url": "https://www.monitor.bg:443/bg/a/view/razkrivat-medicinski-punktove-na-plajovete-vyv-varna-i-sysednite-kurorti-166755", "text": "От 1 юни по плажовете от „Златни пясъци“ до „Аспарухово“ започват работа пунктове, които ще отговарят за медицинското обслужване. Те ще са с работно време от 8 до 18 часа, съобщи д-р Иван Иванов, управител на ДКЦ 1 „Св. Клементина“, което всяка година отговаря за обезпечаването на тази дейност. Медици ще има както в курорта „Златни пясъци“, където пунктовете са седем, така и в комплекса „Св. Св. Константин и Елена“, „Кабакум“, „Слънчев ден“, „Аспарухово“ и плажовете във Варна. Безплатна e медицинска помощ  по плажовете във Варна и курортните комплекси. Лекарите и тази година са предимно млади хора на средна възраст около 35 години, каза oщe доктор Иванов. Медицински пунктове ще бъдат разкрити на 27 места, като обхващат всички плажове. Екипите се състоят от лекари-реаниматори, фелдшери, медицински сестри и шофьори на три реанимобила, които са посоянно на разположение. Всички лекари са преминали обучителни курсове, а пунктовете са ремонтирани основно и оборудвани съгласно Наредбата за водно-спасителна дейност. Екипите разполагат и с мобилни телефони,  за да поддържат постоянна връзка помежду си. Д-р Иванов припомни, че през миналата година няма случаи на удавяния. Двама пострадали са били настанени в реанимация, но са се възстановили. „Най-честите повиквания бяха, когато имаше червен или жълт флаг, когато туристите не се съобразяват с предупреждението. Обикновено това са хора, които са употребили или алкохол или други упойващи вещества, обясни д-р Иванов. Искам да кажа на хората да се къпят само в охраняеми зони, където има спасителни и медицински екипи, които могат да окажат помощ. И то в работно време. Това важи особено за семействата с малки деца, коментира още медикът.  ", "date": "2019.05.31", "title": "Разкриват медицински пунктове на плажовете във Варна и съседните курорти"}
{"url": "https://www.monitor.bg:443/bg/a/view/prof-d-r-evgeni-stanimirov-e-novijat-rektor-na-ikonomicheski-universitet-varna-166763", "text": "Кандидатурата на проф. Станимиров бе единствената за поста и бе номинирана два пъти – от досегашния ректор проф. д-р Пламен Илиев и Инициативен комитет от професори в ИУ. Досега проф. д-р Евгени Станимиров бе зам.-ректор по учебната дейност и акредитацията. Изборът на ново  ръководство на университета се осъществи след приключването на втория мандат на досегашния ректор проф. д-р Пламен Илиев и неговия екип.Общото събрание изслуша и прие отчета на ректора за изпълнение на мандатната програма в периода 2015 – 2019 г., който беше изнесен от проф. Станимиров в качеството му на зам.-ректор. Изказалите се делегати дадоха висока оценка за работата и постигнатите резултати през изтеклите два мандата на академичното ръководство, начело с ректора проф. д-р Пламен Илиев, което беше изпратено с аплодисменти и ставане на крака от присъстващите в залата. След обявяването на номинациите, проф. Станимиров посочи приоритетите си за развитието на ИУ – Варна: откритост в действията на ръководството, диалог и доверие, финансова устойчивост, дигитализация, интернационализация, иновативно обучение. В своята концепция той акцентира върху ангажирането на бизнеса при проектирането и изпълнението на учебните програми; ориентацията към европейските образователни мрежи; стимулирането на предприемаческата активност на студентите и др. Проф. д-р Евгени Станимиров е роден на 25.12.1971 г. Завършил е „Икономика и управление на индустрията“ в ИУ – Варна през 1994 г. Академичната му кариера започва през 1998 г. През 2008 г. придобива академичната степен доцент, а през 2014 г. става най-младият професор по маркетинг в България. Бил е ръководител на отдел „Учебна дейност, а от 2011 до 2019 г. – зам.-ректор по учебна дейност и акредитация, както и ръководител на катедра „Маркетинг“. Преподава широк спектър учебни дисциплини, част от които се изучават за първи път у нас, като по всички от тях проф. д-р Е. Станимиров има издадени учебници и учебни помагала. Той е утвърден и разпознаваем изследовател сред академичната общност в университета, страната и чужбина. Има над 130 публикации в специализирани издания у нас и зад граница, участва в над 50 консултантски и повече от 30 научни и изследователски проекта в България и Европа. Ръководи съвместната образователна програма с Nottingham Trent University и е преподавател към NTU, координира от страна на ИУ – Варна програмата UIF по предприемачество, креативност и иновации на Университет Станфорд, Калифорния (САЩ). Ръководи успешни докторанти и членува в множество научни журита, което е признание за неговата висока компетентност, коректност и академична етика. Участва в редакционните колегии на български и чуждестранни научни издания. Член е на УС на Асоциацията на специалистите по корпоративна социална отговорност в България и на УС на Съюза на икономистите. Общото събрание на ИУ – Варна избра също свой нов председател – проф. д-р Веселин Хаджиев, както и зам.-председател – доц. д-р Слави Генов. Одобрени бяха и членовете на бъдещия Академичен съвет, предложени от новия ректор.  ", "date": "2019.05.31", "title": "Проф. д-р Евгени Станимиров е новият ректор на Икономически университет – Варна"}
{"url": "https://www.monitor.bg:443/bg/a/view/100-kila-pravi-vegan-vecherja-v-chereshkata-na-tortata-166732", "text": "Въпреки прякора си, 100 Кила ще изненада гостите си в веган вечеря в предстоящите епизоди на предаването „Черешката на тортата“ по Нова тв. От няколко години той е променил коренно хранителния си режим и залага на здравословния начин на живот. Рапърът ще покани останалите участници – DJ Диан Соло, певицата Неделяна, оперната надежда Мила Михова и актрисата Станислава Николова в специален за него ресторант, където на помощ за приготвянето на ястията се притичват готвачите Гери и Влади. Менюто включва оризов хляб, таратор, солен пай, а основното блюдо е вдъхновено от наскоро приключило турне в Америка. Десертът, който поднася варненският изпълнител, е по рецепта на неговото гадже. Във вторник в кухнята влиза красивата поп дива Неделяна. Макар малкия ѝ опит в кухнята, тя залага на късмета на начинаещия, а и на помощник – нейна приятелка. Менюто, което поднася, се състои от свежа салата, домашна погача по рецептата на баба й, две предястия, лаврак върху бананов лист и тирамису, покрито с ягоди. Вечерята е придружена от уют и добро настроение, а музикалната изненада на прелестната певица слага страхотен финал на вечерта. Трети домакин в кулинарното дерби е младата оперна певица Мила Михова. Тя посреща гостите в дома си, където ги смайва с кулинарни умения и изобилие на вкусна храна. Талантливата певица е любител не само на готвенето, а и на правилно подбраните напитки към него. Масата е отрупана с два вида салати, свинско с гарнитура от кореноплодни зеленчуци и цели три десерта. Четвъртият домакин в „Черешката на тортата“ е Диян Савов, по-известен като – DJ Диан Соло от Deep Zone Project. Той кани гостите на кулинарно пътуване в „дълбоката зона“. Дидо залага за своето меню на леко пикантна кухня. Безценен помощник е синът му Кристиян. Двамата приготвят ексцентрично поднесена салата, мексиканско ястие с телешко за основно, а за 100 кила – специално блюдо, съответстващо на неговия хранителен режим.  Дидо пленява гостите с музикалната аранжировка и свежия десерт на трапезата. В петък в кухнята се вихри актрисата Станислава Николова, позната на зрителите като Катя Григорова от сериала „Господин Х и морето“. За своята вечеря тя залага на традиционни български ястия и разбира се, влага щипка артистичност при приготовлението им. На трапезата има селска салата, разядки, домашна баница, пържоли, гарнирани със зеленчуци на фурна, и два десерта. През последната вечер смехът е неотлъчно с компанията, която дори вече си има име - отбор „Чесновка“.  ", "date": "2019.05.31", "title": "100 Кила прави веган вечеря в „Черешката на тортата“"}
{"url": "https://www.monitor.bg:443/bg/a/view/pogrebvat-alpinista-ivan-tomov-na-9-uni-v-ruse-166764", "text": "Погребението на Иван Томов ще бъде на 9 юни в Русе, съобщи пред „Монитор“ бащата на загиналия алпинист Юрий Томов. Опелото ще започне в 12,00 часа в катедралния храм „Света Троица“, където русенци ще могат да си вземат последно сбогом с Иван. Погребението ще е в 13,00 часа в гробищния парк „Чародейка“. Тялото на Иван Томов ще пристигне в Русе на 3 юни. Погребението е дни по-късно, за да могат негови приятели от Великобритания и Русия, които искат да се поклонят пред тленните му останки, да организират пътуването си до Русе, обясни Юрий Томов. В момента в непалската столица Катманду е приятелката на Иван – Янислава Георгиева, за да уреди документацията по освобождаването на тялото и по транспортирането му до България. Родителите на Иван – Юрий и Валентина, и сестра му Лиза изказват огромната си благодарност към хората, които са били съпричастни към болката им. „Искам да изкажа благодарност и към журналистите, които бяха не по-малко съпричастни в този труден за нас момент“, каза Томов. 35-годишният русенски алпинист загина на 17 май, след като покори връх Лхотце. За да се свали тялото на Иван от височина 7850 м, където смъртта го застигнала, родителите му организираха кампания за набиране на 70 000 долара, необходими за трудната и рискована акция. Цялата сума бе осигурена от ГЕРБ.", "date": "2019.05.31", "title": "Погребват алпиниста  Иван Томов на 9 юни в Русе"}
{"url": "https://www.monitor.bg:443/bg/a/view/federer-specheli-macha-si-400-v-shlema-plishkova-aut-166761", "text": "Роже Федерер счупи поредния си рекорд, като изигра своя мач №400 в турнирите от Големия шлем - никой при можете и жените не е стигал до тази бройка. Той отбеляза този юбилей с убедителна победа на \"Ролан Гарос над 20-годишния норвежец Каспер Рууд, като го надигра с 6:3, 6:1, 7:6(8). В третия сет швейцарецът, №3 в основната схема, водеше с 6:4, допусна Рууд да му дръпне със 7:6, но след два аса и къса забивка от високо сложи край на двубоя. С това си осигури за 14-и път място на 1/8-финала в турнира и стана вторият по възраст при мъжете, който го е правил - на 37 години и 305 дни. Първият остава Никола Пиетранджели през 1972 г., на 38 години и 267 дни. Следващият съперник на Федерер е победителят от мача Никола Маю - Леонардо Майер. Каролина Плишкова, №2 в схемата при жените, пък отпадна изненадващо в третия кръг след загуба с 3:6, 3:6 от Петра Мартич. Хърватката, №31 направи пробиви в 7-ия и 9-ия гейм в първия сет и поведе с 1:0. В 8-ия гейм на втората част 28-годишната Мартич спечели подаването на фаворитката, дръпна с 5:3 и сервира успешно за спечелване на мача, с което стигна за първи път до 4-ия кръг. Петра Мартич срещу Кая Канепи (Ест) или Вероника Кудерметова (Рус) в него. Даниела Димитрова пък отпадна в решителния втори кръг от квалификациите при девойките. Тя загуби от поставената под №15 в пресявките Мелания Делай (Ит) с 3:6, 0:6 за 86 минути. Даниела проби за 3:2 в първия гейм, но после Делай взе десет поредни гейма, за да триумфира. При юношите Адриан Андреев стартира директно от основната схема, в която е поставен под №2.", "date": "2019.05.31", "title": "Федерер спечели мача си №400 в Шлема, Плишкова аут"}
{"url": "https://www.monitor.bg:443/bg/a/view/kanie-uest-ima-izkylchen-mozyk-166733", "text": "Рапърът Кание Уест се оплака, че страда от „изкълчен мозък“. До това се стигна, след като прочутият телевизионен водещ Дейвид Летерман го помоли да обясни какви са симптомите на т.нар. заболяване „биполярно разстройство“, от което мъжът на Ким Кардашиян страда от няколко години. Но когато това се случи с мозъка, хората наоколо правят всичко възможно, за да влошат ситуацията“, жали се Уест. Той обясни, че без да иска да се оправдава със заболяването си, именно то е било в основата на изказването му, че „робството е избор“. „Не обвинявам за това психическото си здраве, просто го обяснявам“, вмъкна още той. Междувременно той и Ким посрещнаха преди броени седмици четвъртото си дете. Новороденото се казва Псалм и е вторият наследник на двойката, роден от сурогатна майка.", "date": "2019.05.31", "title": "Кание Уест има „изкълчен мозък“"}
{"url": "https://www.monitor.bg:443/bg/a/view/rod-stuyrt-se-otkazva-ot-rok-muzikata-166711", "text": "Британската звезда Род Стюарт вече няма да пее рок, а ще се фокусира върху джаз класики и стари шлагери, съобщи Уърлд ентъртейнмънт нюз нетуърк. Динозавърът, който е на 74 години, още ходи на турнета, докато много от връстниците му, като Елтън Джон и Ози Озбърн обявиха плановете си повече да не пътуват. Певецът не се отказва от концертите, но вече няма да пее провокативните си рок хитовете, облечен в тесни костюми. „Мисля, че винаги ще пея, но не мога вечно да го правя така. Дойде времето да кажа: заяви той. Стюарт планира програма с американските хитове от първата половина на 20-и век. Планът за постепенно оттегляне от сцената на певеца контрастира рязко с обявеното прощално турне от 300 концерта на Елтън Джон, което той разкритикува като машина за пари. След това Стюарт се извини на колегата си. Сега обаче пак подметна жлъчно:", "date": "2019.05.31", "title": "Род Стюърт се отказва от рок музиката"}
{"url": "https://www.monitor.bg:443/bg/a/view/v-da-bylgarija-kysat-knijki-zaradi-dsb-166762", "text": "В олигархичната формация „Да, България“ започнаха да късат партийни книжки, заради „дружбата й по сметка“ с отрочето на Иван Костов ДСБ. Ключова фигура в оглавяваната от куклата на конци на Иво Прокопиев компания-Христо Иванов партия обяви публично, че напуска редиците й, а мотивът е разочарование от съглашателството с тъмносините. Доцентът по право Христо Христев, който бе близък с идеолога на създаването на “Да, България” Кристиан Таков, не скри, че за него балонът се е спукал покрай обединението с ДСБ, което целяло единствено “преминаване” на изборите на 26 май на бариерата за влизане в ЕП, съобщи „Блиц“. Партийни сътресения се очакваха, още щом стана ясно, че коалицията \"Демократична България” вкара и то с мъки в ЕП само бившият председател на ДСБ Радан Кънев, а за втория в листата Стефан Тафров остана да пие една студена вода. Христев, който очевидно е отблъснат от жаждата за власт на партньорите от ДСБ хвърля светлина и върху задкулисието, което очевидно дирижира действията на “Демократична България”. “И до днес в “Да, България” не се осъществи ясно идейно и ценностно определение, без което не може да съществува пълноценна и устойчива политическа общност. Изводите ми от изминалите две години за съжаление са, че в рамките на политическия формат, който \"Да, България” представлява, няма как да осъществим целите и каузата, които ни събраха. Същевременно, в новия формат, който се очертава, аз лично няма как да бъда активен участник. Защото не се асоциирам с дясното. И защото не мога да избягам от вътрешното си усещане, че пътят, по който отново се тръгва няма да позволи нещо по-различно от тъжната история на Реформаторския блок”, написа във Фейсбук Христев, чиято позиция се оказа, че споделят мнозина други, които коментираха решението му.", "date": "2019.05.31", "title": "В „Да, България“ късат книжки заради ДСБ"}
{"url": "https://www.monitor.bg:443/bg/a/view/radan-i-pinokio-si-priznaha-che-sa-slugi-na-prokopiev-166765", "text": "Радан Кънев най-сетне изплю камъчето, че е слуга на олигарха Иво Прокопиев. Пред ветрилния сайт от Фабриката за фалшиви новини - „Общество ОРГ“, той заяви, че обмислял да заведе дело срещу депутата Делян Пеевски.   Народният представител и издател на „Телеграф медиа“ в отговор на журналистически въпрос в кулоарите на парламента имало ли е обструкции на АЛДЕ за неговата кандидатура каза: „Такива обструкции не е имало. Тези обструкции са само в главата на олигарха Иво Прокопиев и на неговите служители Христо Иванов и Радан Кънев, лични негови слуги и медиите, които работят за Иво Прокопиев. АЛДЕ никога не е имала обструкции нито на миналите избори, нито сега към моята кандидатура“. На практика с коментара си в сайта - ветрило на Фалшивите новини, Радан Кънев реално си призна, че е слуга на олигарха Прокопиев заедно с неговия партиен патрон Христо Иванов. Прави впечатление, че въпросният сайт – дал трибуна на Кънев, се самоопределя като „платформа“. В нея обаче няма посочен нито издател, нито главен редактор, нито журналисти, които я списват. Излиза, че е напълно анонимен, което само доказва факта, че е част от ветрилните кафяви бухалки на олигархията, през които се клеветят всички осмелили се да кажат истината за Прокопиев, банкера беглец Цветан Василев, ментора им Иван Костов. Иванов и Кънев - тези две „момчета“, винаги хулят Пеевски по знак от своя господар Прокопиев. Зависимостите им лъснаха от участие в полуконспиративната среща на олигархията „АРГО-гейт“, където двамата и менторът им Прокопиев са активни участници. Тогава ортакът на Прокопиев и неуспял кандидат-президент на „Агнешките главички“ Трайчо Трайков, който е подсъдим заедно с него по аферата ЕVN, разказва как за сивите практики е питал не кой да е, а самият Радан Кънев „#Кой е нашият кой?“. С други думи на кого могат да разчитат за незаконно финансиране на политическата си кампания. Коментарът му е потресаващ: “Нали никой не се съмнява, че Цветан Василев отговаря и на други въпроси освен журналистически“, заявил Радан. Радан Кънев обаче се направи на ощипан, че неговият евродепутат от Европарламента Светослав Малинов изпусна самолета за Брюксел точно в най-важния момент - когато се гласуваше пакетът „Мобилност“, и по този начин бе ощетена България по време на гласуването. Малинов го направи с обяснението, че на всички се случва да изпуснат самолет. Само че Радан и Христо Иванов никога „не изпускат“ самолета, когато трябва да обслужат олигархичната клика на Господаря на тъмния преход Иван Костов, да защитят белградския крадец Цветан Василев, който открадна от вложителите между 5 и 6 млрд. лева, както и ментора им Прокопиев и присъдружните олигарси Сашо Дончев и Огнян Донев. Прав е известният български психиатър д-р Николай Михайлов, който каза вчера следобед в предаването „Лице в лице“ по бТВ по повод изборите, че десните „са голямата градска немощ“. И то най-вече заради жълтопаветниците Христо Иванов и Радан Кънев, които се опитват да дадат живот на поредното ГМО на Командира, наречено сега „Демократична България“. Междувременно провалилият се бивш правосъден министър Христо Иванов страда във Фейсбук, че журналиста от „Капитал“ Росен Босев е осъден за клевета срещу ексшефа на КФН Стоян Мавродиев. Ох, как не са успели да обримчат цялата Темида и да оплетат в схемата си всички съдии. Очевидно Иванов, който навремето искаше да подчини ВСС и да направи главния прокурор пионка, се поставя над закона. В случая явно има съдии, които са независими и не са подчинени на тогата на олигархията Лозан Панов. Именно за него Христо Иванов каза, че жена му е Черен лебед в стенограмата АРГО. В същото време се оказа, че г-жа Елисавета Панова има криминално досие – факт, който „Телеграф медиа“ разкри. Всъщност цялата клика около Иван Костов се опитва да завладее изцяло Темида за да се спаси от възмездие за аферите си в приватизацията и кражбите в по-ново време. За тази цел й трябва и послушен главен прокурор.", "date": "2019.05.31", "title": "Радан и Пинокио си признаха, че са слуги на Прокопиев"}
{"url": "https://www.monitor.bg:443/bg/a/view/tramvaite-20-i-23-s-promenen-marshrut-prez-uikenda-166748", "text": "Трамваите 20 и 23 ще бъдат с променен маршрут в събота и неделя, съобщиха от Центъра за градска мобилност. За времето от  4,30 до 18 часа на 01 и 02.06.2019 г. се въвежда временна организация на движение както следва: Ще се разкрие временна автобусна линия № 20-ТМ с маршрут: от спирка ж.к. \"Дружба\" 1 на тролейбусна линия № 11 на ул. \"Амстердам\" при ул. \"Димитър Пешев\" наляво по ул. \"Димитър Пешев\", ул. \"Искърско шосе\", бул. \"Асен Йорданов\", бул. “Шипченски проход” и по ул. \"Иван Димитров – Куклата\" до автостанция \"Гео Милев\". Автобусите ще спират на всички съществуващи автобусни и тролейбусни спирки по маршрута и на временни спирки: - на бул. \"Асен Йорданов\" на 50 метра след бул. \"Христофор Колумб\" в посока автостанция \"Гео Милев\"; - на спирка с код 6178 ул. \"Кап. Димитър Списаревски\" на бул. \"Асен Йорданов\" на 30 метра след ул. \"Кап. Димитър Списаревски\" в посока депо Искър за нощната автобусна линия № Н4.", "date": "2019.05.31", "title": "Трамваите 20 и 23 с променен маршрут през уикенда"}
{"url": "https://www.monitor.bg:443/bg/a/view/balykov-osvobodi-dvama-ot-nacionalnija-otbor-166753", "text": "Селекционерът на българския национален отбор по футбол Красимир Балъков даде пресконференция, на която сподели вижданията си след първите дни от лагера на \"лъвовете\". Бала разкри, че Станислав Костов и Камен Хаджиев ще напуснат лагера. Нападателят на \"Левски\" има проблеми с адуктора, но наставникът пожела да бъде ясно, че решенията му кои футболисти ще отпаднат от групата не са обвързани с техните качества. \"Ако искаме да правим промени, трябва да знаете за какво става въпрос. От утре, за наше съжаление, Костов няма да може да продължи да работи с нас. Дълго време игра на инжекции и има проблеми с адуктора. Той трябва да напусне лагера на националния отбор. Имах възможността на този лагер да повикам повече играчи. Мое решение е да останем с 24 футболисти. Това са важни неща. Хаджиев също ще напусне лагера. Искам да ви кажа, че тези, които напускат лагера, не са по-слаби футболисти от другите. Просто съм сметнал, че трябва да остана с другите. В другите квалификационни мачове може да бъде друга групата\", започна Бала. \"Моите принципи ви ги казах в публичното пространство. Искам футболистите да играят поне 70% от мачовете си, за да имат добър ритъм. Трябва им бързина, реакция и младост като на Кирил Десподов. Той е може би най-добрият млад и талантлив футболист. До момента всичко в лагера минава много добре. Има доста изненади в повиквателните. Заради концепцията, която искам да вкараме, викаме различни футболисти. Последните 15 години има изключително негативно отношение към много неща в националния отбор, което донякъде е разбираемо. Искам да променим желанието и заряда. Любителят на футбола трябва да види това\", допълни треньорът. \"Краят на сезона и умората няма как да са причина за оправдания. При нас има импулс с новия треньорски щаб. Имаме и доста контузени и при нас, но това в футболът - който е здрав, той ще играе. Един треньор винаги има някакви идеи в главата си. Аз съм наясно със състава, кой къде може да бъде полезен, но не съм наясно кои точно ще играят в тези мачове. Единственият отбор, който може да ни плаши е Англия. Сега не играем срещу тях, а срещу Чехия и Косово. Много хора смятат, че Чехия са фаворити, но аз не случайно съм взел анализатор и данните показват, че разликата между тях и нас не е толкова голяма. Друго освен победа не ни устройва. Времето е малко и може би ще имаме нужда от късмет, защото трудно може да се покаже най-доброто за това малко време. За момента съм много доволен и се надявам да видим това, което искаме\", каза още Бала.", "date": "2019.05.31", "title": "Балъков освободи двама от националния отбор"}
{"url": "https://www.monitor.bg:443/bg/a/view/kola-sgazi-15-godishno-dete-v-stolicata-166759", "text": "Ужасяващ инцидент се е разиграл в следобедните часове в четвъртък в столицата. Кошмарната случка е станала на пешеходния светофар на кръстовището на булевард „Цар Борис III” и улица „Нишава“, съобщи „Блиц“. По непотвърдена информация кола е блъснала пешеходец, който пресичал на оказаното място. „Всичко стана за секунди. Звукът от удара бе направо зловещ“, разказа очевидка. „Буквално за секунди се събраха ужасно много хора. Веднага на място пристигнаха и три патрулки, а полицаите обградиха района. Хората, които са били по-близо до инцидента, казаха, че всъщност е ударено младо момче“, каза още жената. „Това, което чух е, че ударът е бил толкова силен, че тялото на момчето е прехвърчало през близката спирка и е паднало на трамвайните релси“, споделя още притеснената жена. Тя обаче уточни, че в района гъмжи от полицаи, а движението на трамваите, които се движат по булевард „Цар Борис III“, са спрени. Междувременно от МВР заявиха, че при инцидента е починало 15-годишно момче. По първоначални данни лек автомобил е ударил момчето, което е починало. На мястото на произшествието са изпратени полицейски и екипи на Спешна помощ. Извършва се оглед. От МВР уточниха пред \"Монитор\", че шофьорът е задържан. В района има временно затруднение на движението, уточниха още от МВР. Движението на трамваи номера 4 и 5 е отклонено от маршрута си по бул. „Цар Борис III“. Преминават по бул. „Христо Ботев“, бул. Александър Стамболийски“, бул. „Константин Величков“, бул. „Никола Мушанов“, „Овча купел“ и по маршрута си към кв. „Княжево“, съобщиха от пресцентъра на Столична община.", "date": "2019.05.31", "title": "Кола прегази 15-годишно дете в столицата"}
{"url": "https://www.monitor.bg:443/bg/a/view/ochite-na-cacata-g-n-kmete-166758", "text": "Командос от специалните служби закъснял за работа. „Чакам някакво разумно обяснение. Един час закъснение ми идва малко множко. Все пак си мислех, че мога да разчитам на моите спецполицаи“, ядосано казал шефът му. „Всичко ще обясня. Тази сутрин станах в 5 часа. Пробягах 10 километра. Направих 300 лицеви опори. Измих се. Облякох се. Сложих си бронежилетката. Сложих си кобура. Пъхнах пистолета. Сложих ножа. Газовия флакон. Препасах си гумената палка. Овесих белезниците на колана. Метнах автомата. Сложих си маската и каската. Тръгвам да излизам и на вратата се погледнах в огледалото и… напълних гащите от страх“. Ето това е положението в момента в Силистра. При това по много направления и от доста хора. Но все пак се чудя в чия глава се е родила мъдрата идея да се покаже на 300 деца на възраст между 4 и 6 години как се залавя престъпник?! И то на живо! По филмите поне слагат надписи, че не се препоръчва до 12 или 16-годишна възраст. За 4 и 6-годишна и дума да не става. Чудя се и кой точно чиновник е одобрил „великолепната“ инициатива да бъде организирано взривяването на гранати под носа на деца, които още не могат да си обършат сами сополите, камо ли да разберат какво точно виждат. Къде е умът на полицейските началници няма да питам, за да не ги обиждам, че нямат много от него. А къде е контролът на педагозите и психолозите, които е трябвало да преценят дали подобна демонстрация е подходяща за малчугани на такава възраст? И защо никой не обяснява, как така взривяването на светлинно-звукова граната на 50 метра от децата е довела до обгарянето на 3 от тях? Как не им хрумна на силистренските великани на мисълта да покажат на невръстните нагледно преследването из гората на двойния убиец от Костенец Чане? Щеше да е прекрасна демонстрация за залавянето на престъпник. И децата несъмнено щяха да разберат всичко. И щеше да излезе по-евтино, отколкото е бил масрафът за злополучната каскада на стадион „Доростол“ в Силистра. Кметът на града е лекар невролог. Чудя се как е с нервите в момента? За уволнения шеф на Областната полиция на МВР не ми е жал. Милицията принадлежи на народа и народът принадлежи на милицията, гласи една от безсмъртните крилати фрази на Тодор Живков. Една от мъдростите му, която се оказва вярна. По времето на Бай Тошо, в един завод работниците сядали в една обща стая да обядват. Всеки си вадел от торбичката по нещо - сандвич, месце, кутийка с домашно приготвена храна. Само бай Иван вадел евтина цаца по 30-40 ст. Всеки ден едно и също - цаца. Даже го нарекли Иван Цацата. Един ден директорът го извикал и му казал: Бай Иване, утре в завода ще идва японска делегация, вероятно ще минат и през кухнята, донеси за ядене нещо по-така да не се излагаме, моля те! На следващия ден по обяд минават директора и японците. Всеки извадил по нещо за хапване. Бай Иван сложил пред себе си буркан с черен хайвер. Заминали си японците, директорът викнал Бай Иван. Браво бе човек! Откъде го намери тоя черен хайвер! Оххх мани, мани!! Цяла нощ аз, жената и децата не сме спали да вадим очите на цацата! Общината и полицията в Силистра сътвориха подобен световен феномен.", "date": "2019.05.31", "title": "Очите на цацата, г-н кмете"}
{"url": "https://www.monitor.bg:443/bg/a/view/biser-toshev-poema-posta-menidjyr-sydyrjanie-i-razvitie-na-gong-bg-166757", "text": "Към екипа на Нова Броудкастинг Груп (НБГ) се присъединява Бисер Тошев на позицията Мениджър „Съдържание и развитие“ на Gong.bg от 3 юни. Той ще отговаря за цялостната стратегия за подобряване на качеството и разширяване на съдържанието в сайта. Разнообразният опит на Бисер Тошев, познанията за спорта в България, опитът му като журналист, съчетани с неговия ангажимент към развитието на професията ще внесат нова енергия в екипа и ще имат важна роля за повишаване ефективността на работата в Gong.bg. Бисер Тошев е утвърден спортен журналист и признат професионалист с над 15-годишен опит, натрупан в областта на медиите. Бил е заместник главен редактор в българската редакция на испанското футболно списание Don Balon. От 13 години е редактор в Sportal.bg и името му се свързва със задълбочени анализи по актуални спортни теми. С цел да бъдат създавани повече програмни продукти и да се подобрят резултатите в работата на екипите, се оптимизират бизнес процесите в дирекциите на Нова Броудкастинг Груп. В отдел „Новини и актуални предавания“ предстои да бъдат обединени екипите в нюзрума на NOVA, които отговарят за създаването на телевизионните и онлайн новини. Това ще създаде нови възможности за разширяването на обхвата на създаваното съдържание. Във всички звена, свързани с реализиране на телевизионна продукция, продължава прегледът на ефективността на работа, с цел по-прецизно разходване на бюджетите.", "date": "2019.05.31", "title": " Бисер Tошев се присъедини към Нова броудкастинг груп"}
{"url": "https://www.monitor.bg:443/bg/a/view/germanija-udyljava-programata-za-elektromobili-166752", "text": "Германското правителство удължава схемата от стимули за покупка на електромобили с 18 месеца до края на 2020 г., предаде АП. Програмата, започнала преди 3 години, се очакваше да приключи в края на юни. Търсенето на електромобили обаче остава слабо. Схемата е подкрепена с финансиране от 1,2 млрд. евро, осигурено наполовина от федералното правителство и наполовина от автомобилния сектор. Купувачите на изцяло електрически коли ще получават по 4000 евро, а на хибридни модели - по 3000 евро.", "date": "2019.05.31", "title": "Германия удължава програмата за електромобили"}
{"url": "https://www.monitor.bg:443/bg/a/view/do-30-godini-zatvor-grozjat-r-kelly-166726", "text": "До 30 години затвор – такава присъда може да получи певеца R. Kelly, след като прокуратурата на окръг Кук повдигна 11 нови обвинения в сексуално посегателство срещу звездата. Според съдебните документи осем от въпросните обвинения са свързани с деяния извършени в рамките само на месец – от 1 до 31 януари 2010 г. Останалите три са обвързани с действия от 1 май 2009 до началото на следващата година. Според публикациите новите обвинения са свързани с една жертва, идентифицирана като Джей Пи. Същите инициали фигурират и в обвиненията, които по-рано бяха отправени към R. Kelly от три непълнолетни момичета и една жена. Припомняме, че изпълнителят на I Believe I Can Fly беше арестуван през месец февруари по 10 обвинения в сексуално насилие, които отрече. Той прекара един уикенд в затвора, преди на 25 февруари да бъде освободен срещу сума от 100 000 долара - 10 процента от определената от съдия гаранция от 1 милион долара. Месец по-рано пък R. Kelly бе уволнен от лейбъла RCA, който е собственост на Сони Мюзик. В причина за това отново се превърнаха обвиненията в сексуален тормоз.", "date": "2019.05.31", "title": "До 30 години затвор грозят R. Kelly "}
{"url": "https://www.monitor.bg:443/bg/a/view/samo-bylgarkite-bez-pobeda-v-pyrvite-2-kryga-na-ligata-166754", "text": "Женският ни национален отбор по волейбол завърши единствен без победа първите два кръга в турнира Лигата на нациите и остана последен, с 1 точка от 6 загуби и 5:18 геймова разлика. В последната си среща от втория кръг в Апелдорн волейболистките ни паднаха с 0:3 (-18, -23, -18) от тима на Бразилия, който се качи на 5-а позиция с 12 т. след 4 успеха и 2 поражения. В този двубой отново най-резултатна за нашите беше Гергана Димитрова с 15 точки (1 ас, 2 блока), а Силвана Чашува направи 10 (1 ас). За бразилките с 18 (2 аса) завърши Ана Паула Борго, а с 12 (1 ас), Мара Ферейро. „Проблемът и срещу Бразилия продължи – нямаме увереност, а това ни мъчи от началото на лигата, коментира селекционерът на националките Иван Петков. - За разлика от миналите два мача тук, този го загубихме още в съблекалнята. Още там усетих, че момичетата не са готови....Никой не си представяше, че можем да загубим 6 срещи, всеки вярва в позитивното. Но ако ме е било страх, никога нямаше да се хвана. Предстоят още 3 турнира и надеждите са, че ще останем във Волейболната лига на нациите. Това е най-важното, за да можем догодина пак да продължаваме да трупаме опит. Това е Лигата – трудни мачове, тежки пътувани, много лишения. Но това калява и ни трябва. За първи път сме в турнира и се вижда, че ни трябват много неща. Но аз прекалено много вярвам в моите идеи и в това, че пътят е правилен.\" След тези 2 кръга две от националките ни намериха място в топ 10 на индивидуалните класации. Гергана Димитрова е 8-а при реализаторките с 87 точки - 80 от атака, 4 блока, 3 аса. Тя е 21-ва при нападателките с 36,70% ефективност в атака и 17-а при посрещачките със 17,97% положителни поемания. Мира Тодорова пък е 6-а при блокировачките с общо 16 точкови блокади от 47 опита или 0,70 т. на гейм. При разпределителките Лора Китипова е 14-а. В следващия кръг отборът ни гастролира в Тайланд. Там на 4 юни играе с домакините, които са 12-и с 6 точки от 2 победи и 4 загуби. На 5 юни е мачът с лидерките в класирането от Турция, които имат 15 т. от 5 победи и 1 загуби, а на 6-и - с тима на Доминиканската република, 9-и с 8 т. и баланс 3:3.", "date": "2019.05.31", "title": "Само българките без победа в първите 2 кръга на Лигата"}
{"url": "https://www.monitor.bg:443/bg/a/view/3-meseca-zatvor-za-myj-udrjal-i-plul-policai-166739", "text": "Три месеца лишаване от свобода ефективно получи мъж за агресия и упражнено насилие спрямо полицейски служители. На Д.М. е издадена заповед за защита от домашно насилие като му е забранено да приближава на по-малко от 100 м. от къщата на родителите си. мъжът обаче нарушил заповедта не един, а цели четири пъти. При последният от тях, са уведомени органите на реда. При опита да успокоят Д.М. и да го отведат в районното управление той започнал да буйства и да блъска и удря полицаите. Накрая след като бил обезвреден и ръцете му закопчани с бележници, агресивният мъж започнал да плюе униформените. Според прокуратурата деянието на Д.М. е хулиганство, отличаващо се с изключителна дързост и цинизъм. Той е изправен на съд и осъден ефективно.", "date": "2019.05.31", "title": "3 месеца затвор за мъж, удрял и плюл полицаи"}
{"url": "https://www.monitor.bg:443/bg/a/view/koncertite-na-skid-row-i-testament-se-mestjat-v-klub-166728", "text": "Двата предстоящи концерта – на рок звездите Skid Row, и на метъл колегите им Testament, организирани и двата от EventEase, се местят от столичната зала „Универсиада“ в клуб Music Jam. Промоутърите съобщиха следното: „След като ние от EventEase като организатори осъществихме два концерта през месец май в новооткрития софийски клуб Music Jam, се убедихме в безспорните предимства на клуба като: перфектен звук, професионална акустична обработка, просторна сцена с видимост от всяка точка на клуба и капацитет от над 1000 човека, взехме решение да преместим предстоящите концерти на Skid Row на 7 юни и на Testament на 18 юни от зала „Универсиада“ в Music Jam club. Убедени сме, че на новата модерна локация, ще предложим на феновете 100% качествено музикално преживяване, комфорт, атмосфера и обслужване на високо ниво.“ От съобщението става ясно, че всички закупени билети важат без презаверка.", "date": "2019.05.31", "title": "Концертите на Skid Row и Tеstаment се местят в клуб"}
{"url": "https://www.monitor.bg:443/bg/a/view/hapvash-i-pijvash-s-djordj-i-amal-kluni-sreshtu-5000-evro-166743", "text": "Популярният холивудски ас Джордж Клуни и половинката му – лондонската адвокатка Амал, обявиха наддаване за вечеря с тях във вилата им „Олеандра“ на брега на приказното италианско езеро Комо. За да похапне човек със звездното семейство е нужно да направи дарение от 10 до 5000 евро, а „може и повече“ – уточнява актьорът и режисьор в рекламен клип. Парите трябва да бъдат изпратени на Фондацията за справедливост на двамата съпрузи чрез разкрита нарочна интернет платформа. След като даренията приключат в края на юни, Джорджо и Амал ще изберат победителя, който ще им гостува пък в средата на юли с избран от него придружител. Решаващи за определянето на щастливеца според неофициалния регламент на търга ще бъдат както размера на неговото дарение, така и общественото му положение. Когато победителят в благотворителното наддаване бъде избран, ще му бъдат изпратени два самолетни билета до Милано, откъдето той си поиска. Специална кола ще го закара до четиризвезден хотел до вилата „Олеандра“ на семейството, а вечерта ще може да гостува на самите тях. Купонът ще се състои от коктейл с избрано пенливо италианско вино „Просеко“ и местни сирена, след който ще последва вечеря със специалитети от района на езерото Комо и червени елексири от Северна Италия. Както уточнява Джордж в закачливия си клип, по време на вечерята гостите му щели да могат да си говорят колкото си искат със световно известната адвокатка Амал Клуни, защото той самият щял да сервира яденето и напитките и да вдига тостове за здраве.", "date": "2019.05.31", "title": "Хапваш и пийваш с Джордж и Амал Клуни срещу 5000 евро"}
{"url": "https://www.monitor.bg:443/bg/a/view/valja-balkanska-otkri-detski-etno-festival-166750", "text": "Космическият глас на Валя Балканска откри 19-ят Международен детски етно фестивал в Минерални бани “Децата на Балканите – с духовност в Европа!”.За мен е голямо удоволствие, че община Минерални бани е домакин и съорганизатор на това събитие вече 19 години, каза кметът на община Минерални бани Мюмюн Искендер. \"Ние и занапред ще продължим да посрещаме хилядите таланти от страната и чужбина, а публиката да има възможност да се наслаждава на великолепието и пъстротата на багрите и усмивките по лицата на нашите деца\", допълни кметът на курорта край Хасково. Председателят на КНСБ Пламен Димитров припомни датата 1 юни 2001 г., когато на това място се проведе първия етнофестивал по идея на тогавашния лидер на КНСБ д-р Желязко Христов. Той пожела на участниците да покажат в пълна степен онова, което са научили от своите наставници. В етно фестивала участват 2000 деца,  80 групи и 72 индивидуални изпълнителя, дуети и трио от 16 области и 38 населени места от територията на цяла България. 18 танцови групи представят гостите от Босна и Херцеговина, Грузия, Македония, Молдова, Сърбия и Турция. Ще бъдат представени над 80 училища, читалища, ОДК, ОДЗ, центрове и школи от България и извън пределите на страната ни. В съпътстващи прояви майстори от Задругата на майсторите на народни художествени занаяти – София ще представят упражняваните занаяти – везба, шиене, плетене, плъстени изделия, фолклорни кукли и накити, грънчарство, ръчно рисувани тъкани, рисувани съдове и др. Фестивалната програма ще проъдлжи и на Международния ден на детето 1 ви юни.", "date": "2019.05.31", "title": "Валя Балканска откри детски етно фестивал "}
{"url": "https://www.monitor.bg:443/bg/a/view/kontuzija-vadi-kostov-za-chehija-i-kosovo-166737", "text": "Неприятна вест застигна новия национален селекционер на България Красимир Балъков. Той няма да може да разчита на услугите на голмайстора на „Левски“ и Първа лига Станислав Костов. Топреализаторът отпадна от лагера на „трикольорите“ за предстоящите европейски квалификации срещу Чехия и Косово заради контузия, установена от медицинския щаб. Междувременно от БФС пуснаха вчера билетите за домакинството на българския национален отбор срещу Англия на 14 октомври т.г. Те са в ексклузивна продажба само в официалния фен-магазин на „лъвовете“ в Национална футболна база „Бояна“. Пропуските за най-атрактивния двубой на състава ни през тази година се продават на място на цени както следва: Сектори Б и Г - 20 лв., Сектор В - 40 лв., Сектор А - 60 лв., ВИП 2 - 200 лв., ВИП 1 - 400 лв. На откриването „лъвовете“ подписаха голяма част от предлаганите продукти, в това число фланелки, топки и мач програми. Сред изключителните артикули, които запалянковците могат да закупят, са лично подписани от легендите Красимир Балъков и Емил Костадинов фланелки.", "date": "2019.05.31", "title": "Контузия вади Костов за Чехия и Косово"}
{"url": "https://www.monitor.bg:443/bg/a/view/majkata-na-postradaloto-dete-izpratih-go-zdravo-sega-sme-v-bolnica-166751", "text": "Изпратих детето си здраво сутринта, сега сме в болница. Катерина плаче много, аз самата съм силно стресирана и ми е много тежко. Това сподели пред журналисти в Русе майката на пострадалото при инцидента в Силистра 6-годишно момиченце – Радостина Радева. То бе прието в отделението по пластично-възстановителна хирургия в УМБАЛ „Медика“ в Русе. Детето е пристигнало с линейка днес малко след 14,00 часа. С пълна анестезия раните му са обработени и превързани. Операцията е продължила около половин час. „Момиченцето е в стабилно състояние. Има около 8 процента изгаряния на десния крак, дясната ръчичка, дясната половина на гръдния кош и шията. Изгарянията са от втора степен – а и б, но най-точно дълбочината се определя на третия-четвъртия ден“, обясни д-р Наско Тютюнджиев, което е оперирал детето. В понеделник ще бъде направена нова превръзка на момиченцето с пълна упойка. По думите на лекаря децата се възстановяват от изгаряния по-бързо от възрастните пациенти, но пък раните им са по-дълбоки, тъй като кожата им е по-нежна. Д-р Тютюнджиев не се ангажира с прогноза колко време ще продължи лечението. Майката обясни, че е подписала декларация, с което е дала съгласие детето й да присъства на събитието, но ако е знаела как точно ще протече то, никога нямала да го пусне. Разказали са й, че след като осколката от взривената граната отхвръкнала, пламнало якенцето на момиченцето й. Първа на помощ се притекла учителката Иванова. Радостина ще остане с детето си в болницата и ще се грижи за него по време на цялото му лечение. Сега единственото желание на Катерина било да й донесат плюшено мече. По телефона директорката на градината госпожа Аврамова каза, че ситуацията е овладяна и другите две пострадали деца са в добро състояние, но трябва да им се помогне да преодолеят стреса. Учителката Иванова пък заяви, че не може да дава интервюта пред журналисти, тъй като изпращала децата.", "date": "2019.05.31", "title": "Майката на пострадалото при взривена граната дете: Изпратих го здраво, сега сме в болница"}
{"url": "https://www.monitor.bg:443/bg/a/view/reni-polja-43-ija-si-rojden-den-v-kipyr-166715", "text": "Попфолк певицата Рени отпразнува рождения си ден, като заведе тесен кръг от близки приятели на почивка в Кипър. Изпълнителката на „Искам бебе“ духна 43 свещички на тортата си, която бе направена специално за повода от нейна близка позната, която от години живее на острова. Днес имах един незабравим рожден ден! Пътуване до красивия о. Кипър подарък от моята приятелка Мария Димитрова и най-вкусната торта направена лично от Венета Владова, с която сме приятелки от деца“, написа Рени в социалните мрежи, а пожеланията за благоденствие от страна на феновете й не закъсняха.", "date": "2019.05.31", "title": "Рени поля 43-ия си рожден ден в Кипър"}
{"url": "https://www.monitor.bg:443/bg/a/view/levski-mahna-daniel-borimirov-166744", "text": "Легендата на „Левски“ Даниел Боримиров вече не е директор на детско-юношеската школа. Бившият национал на България и герой от САЩ'94, както и главният методист на „сините“ Нестор Юруков, са били уведомени за решението на управата от изпълнителния директор Павел Колев. След това Боримиров е събрал треньорите от клубната академия на „Герена“ и е съобщил новината. Това е в клуба, след като и любимецът на Сектор „Б“ Димитър Иванков, който доскоро беше треньор на вратарите в представителния тим на клуба, напусна зарадани назначаването на Армен Амбарцумян за треньор на вратарите. Боримиров стана директор на школата на „Левски“ през лятото на 2014 година. „Не разбрах защо точно ме освобождават, но няма за какво да съжалявам. „Левски“ винаги ще е в сърцето ми. Този клуб ми е дал много. Няма за какво да съжалявам. Последните пет години клубът не е инвестирал и една стотинка в школата. Радостен съм, че тази пролет все повече и повече момчета от школата се налагат в първия тим. Дано тази традиция продължи“, коментира Боримиров. В същото време стана ясно, че дългогодишният треньор в ДЮШ Димитър Телкийски е вариант за главен методист или на децата от школата. Освен Боримиров новата власт на „Герена“ е освободила още администраторът Райко Якимов, пресаташето Петър Мисов, както и един от шофьорите в клуба. Днес ръководството на „Левски“ организира детски празник на „Герена“, като събитието ще се състои от 10 до 12 ч. пред сектор „А“. Там за най-малките са приготвени куп изненади и подаръци, а кулминацията ще е възможността децата да видят новосъздадения музей на клуба, който ще бъде отворен специално за тях и те ще могат първи да го разгледат.", "date": "2019.05.31", "title": "„Левски“ махна Даниел Боримиров"}
{"url": "https://www.monitor.bg:443/bg/a/view/luksozen-hotel-za-kotki-v-hyrvatija-166745", "text": "В понеделник в хърватското Дуго село ще бъде открит първият луксозен хотел за котки, в който стопаните ще могат да оставят своите домашни любимци, когато заминават в командировка или на почивка, съобщава в. \"Вечерни лист\". Собственичката на хотела Миряна Сович, по специалност медицинска сестра, която е работила като директор продажби в автоиндустрията, казва, че това е била мечтата на живота й, след като от години помага на изоставени и болни животни. Хотелът заема площ от 120 квадратни метра, а отделно има и рецепция. На разположение на котките са предоставени 25 просторни климатизирани дървени бокса, включително 16 ВИП бокса, които са малко по-широки от останалите, но и едните, и другите са луксозни - с меки възглавници и играчки. Във всеки бокс могат да се настанят две до три котки на един и същи собственик. На разположение на обитателите на хотела има и различни къщички, легла, осветени аквариуми, големи телевизори, камина, успокояваща музика, птичи песни, за да се чувстват като у дома си. Хотелът има и система за видеонаблюдение с линк за собствениците на домашните любимци.", "date": "2019.05.31", "title": "Луксозен хотел за котки в Хърватия"}
{"url": "https://www.monitor.bg:443/bg/a/view/toto-pechalbi-tiraj-43-166738", "text": " Числа - (6, 18, 21, 28, 37, 38); 6 - няма, 5 - 9 по 2672,50 лв., 4 - по 59,70 лв., 3 - по 4,20 лв.; ДЖАКПОТ: 4 474 215,35 лв.  Числа - (7, 15, 28, 31, 33, 38); 6 - няма, 5 - 4 по 2090,80 лв., 4 - по 41,00 лв., 3 - по 3,50 лв.; ДЖАКПОТ: 330 897,21 лв.  I теглене - (1, 2, 7, 20, 33); 5 - 1 от 18 777,00 лв., 4 - по 125,20 лв., 3 - по 6,60 лв.; II теглене - (13, 14, 26, 27, 29); 5 - 1 от 18 777,00 лв., 4 - по 121,00 лв., 3 - по 5,70 лв.  Числа - (13, 25, 29, 31, 35); Зодия 5 - Лъв; 5+1 - няма, 5 - няма, 4+1 - няма, 4 - 1 от 500,00 лв., 3+1 - 15 по 100,00 лв., 3 - 208 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ:3 000 000,00 лв.  Позиции - (5, 7, 8); Цифри – (5, 2, 2); 3 - 6 по 3932,40 лв., 2 - 1011 по 23,30 лв.; ДЖАКПОТ: 0,00 лв.  Година 15, месец 03, дата 11, ден 2; I група - няма, II - няма, III - 4 по 82,00 лв., IV - 3 по 68,30 лв., V - 8 по 25,60 лв., VI - 6 по 27,30 лв., VII - 12 - по 17,10 лв., VIII - 23 по 7,10 лв., IX - 46 по 5,40 лв., X - по 3,40 лв., XI - по 2,60 лв., XII - по 2,40 лв., XIII - по 1,90 лв., XIV - по 1,20 лв., XV - по 1,20 лв.; ДЖАКПОТ: 17 208,79 лв.", "date": "2019.05.31", "title": "Тото печалби - тираж №43"}
{"url": "https://www.monitor.bg:443/bg/a/view/96-ot-teritorijata-na-stranata-s-kadastralna-karta-do-kraja-na-2019-ta-166749", "text": "„До края на годината очакваме да се постигне покритие на 96% от територията на страната с кадастрална карта. Завършването на кадастралната карта и кадастралните регистри за цялата страна има важна роля за стимулиране на инвестиционните процеси и икономическия растеж.“ Това прогнозира зам.-министърът на регионалното развитие и благоустройството Валентин Йовев при откриването на Общото събрание на Национално сдружение недвижими имоти. „Изграден е кадастър за всички областни градове, в голяма част от общинските центрове и населени места и територии с активен пазар на имотите и засилен инвестиционен интерес, обхванати са цялото Черноморско крайбрежие, планинските и балнеоложки курорти“, подчерта още Йовев. Очаква се до 4-5 години да завърши изработването и на специализираните карти в най-различни инвестиционни сфери като надграждаща информация на кадастралната карта.", "date": "2019.05.31", "title": "96% от територията на страната с кадастрална карта до края на 2019-та"}
{"url": "https://www.monitor.bg:443/bg/a/view/zalojnicheska-drama-v-curih-s-trima-ubiti-166736", "text": "Заложническа драма в Цюрих приключи с трима убити, съобщи местната преса. Според полицията в Цюрих 60-годишен въоръжен мъж е взел за заложници две жени (на 34 и 38 години) и се е затворил в жилището си.  Заплашвал да ги убие. Пристигналите на място екипи на полицията се опитвали в продължение на три часа да преговарят с мъжа, като при това похитителят дори бил склонен да се предаде. Но внезапно от жилището се чули изстрели и стражите на реда щурмували апартамента. Щурмът обаче бил закъснял, защото мъжът застрелял първо жените, а след това и себе си. Мотивите за престъплението засега са неясни, но вероятно става дума за инцидент от битов характер, защото съседка е чула скандал и изстрел около 5 ч сутринта.", "date": "2019.05.31", "title": "Заложническа драма в Цюрих с трима убити"}
{"url": "https://www.monitor.bg:443/bg/a/view/glasyt-na-todor-kolev-zazvucha-na-svetovnija-den-za-borba-s-mnojestvenata-skleroza-166708", "text": "С концерт, включващ руски народни песни, световни поп хитове, българска естрада и фолклор  бе отбелязан Световният ден за борба с Множествената склероза – 30 май. Публика на възраст от 5 до 50 изпълни парка зад НДК, за да покаже своята съпричастност към хората, чиито живот е белязан от болестта с 1000 лица. Събитието бе открито с приветствие в стихове от Здравка Цветарска, председател на фондация „Множествена склероза България” и организатор на спектакъла: „Благодаря, че ви има в моето време. Когато в трудни дни тъга ви обземе, вдигнете гордо глава и кажете без срам – не ме е страх, аз мога, защото не съм сам!”. Таланти от училището за звезди D Stars, любимките на Михаела Филева - трио „Тринити“, и трио  ”Ы” вдигнаха градуса на настроението в първата част на концерта, чиито водещ бе Атанас Стоянов от БГ Радио. Мощната актьорска инвазия върху сцената започна с Филип Аврамов, който свали шапка на големия си учител Тодор Колев със сърцато изпълнение на „Как ще ги стигнем“. Уникалната темброва имитация на Фицата се случи под акомпанимента на акустичната китара на Росен Пенчев и върна духът на легендарния шоумен сред всички. Втората голяма изненада за вечерта бе появата на Биляна Петринска като част от състава „Арта мюзик“, с който заложиха на фолклорна акапела със съвършено дирижирани многогласия. Емоционален финал на спектакъла в подкрепа на болните от множествена склероза сложиха група P.I.F., чиито сингъл „Понякога“ се превърна в химн на кампанията „Невидимата МС“.  „Тази песен е за болните от МС и за всички хора, които минават през изключителни трудности и често се будят с въпроса „Имам ли сила да продължа?“. Силата е вътре в нас и това, което в най-тъмните моменти може да я събуди, са няколко добри думи от приятел и усещането, че не сме сами в битката си.“, каза фронтменът Димо Стоянов.    В България по неофициални данни има над 10 000 души, диагностицирани с МС, като всяка година тяхната бройка се увеличава приблизително с нови 80 пациента. Множествената склероза е едно от най-честите неврологични заболявания, а нейните първи прояви обикновено се регистрират в най-активната възраст – между 20 и 40 години. За съжаление, има тенденция към намаляване на възрастовата граница, и към днешна дата най-младият диагностициран пациент е на 12 години.  ", "date": "2019.05.31", "title": "Гласът на Тодор Колев зазвуча на Световния ден за борба с множествената склероза"}
{"url": "https://www.monitor.bg:443/bg/a/view/kit-haringtyn-broi-po-120-hiljadi-mesechno-za-klinikata-166721", "text": "По 120 000 долара на месец струва престоят в луксозния възстановителен център, в който постъпи звездата от „Игра на тронове“ Кит Харингтън. Това посочва проучване на изданието DailyMail, откъдето заснеха и първите кадри на актьора след като стана ясно, че той се лекува от „стрес и алкохол“ в болничното заведение в Кънектикът. По тяхна информация, срещу въпросната сума, специалистите на място учат своите пациенти как да се справят със стреса и негативните емоции в ежедневието си. Престоят на екранния Джон Сноу в центъра продължава. Въпреки това той излиза свободно, като почти ежедневно прекарва по час време във фитнеса наблизо. „Той реши да се възползва от тази дупка в графика си, за да работи върху отстраняването на някои лични проблеми“, гласи коментарът на говорителя на Харингтън. Припомняме, че според информация на друго издание – Page Six, той е в клиниката от поне месец, тест седмици преди HBO да излъчи последния епизод на „Игра на тронове“.", "date": "2019.05.31", "title": "Кит Харингтън брои по $120 хиляди месечно за клиниката"}
{"url": "https://www.monitor.bg:443/bg/a/view/borisov-i-kitajskijat-poslanik-iskat-zasilvane-na-kulturnija-turizym-166724", "text": "Премиерът Бойко Борисов се е срещнал с посланика на Китай у нас Дун Сяодзюн, съобщиха от пресслужбата на кабинета. Двамата обсъдили насърчаването на политическия и икономическия диалог между България и Китай. Посланикът посочил, че двустранните отношения са отлични и е необходимо да се продължи активното партньорство в областта на инвестициите, земеделието, туризма и културата. По време на разговора били изтъкнато изключително успешното домакинство на страната ни в Инициативата „16+1“, по време на която стартира процедурата за присъединяването на Гърция към формата. „Страната ви играе водеща роля в Инициативата, което се демонстрира и от създаването на Глобалния център за партньорство в рамките на този формат“, заявил посланик Дун Сяодзюн. Като принос в задълбочаването на връзките между двете държави били посочено и посещението на премиера на Китай Ли Къцян миналата година в София. Посланик Дун заявил, че китайският премиер е бил силно впечатлен от културното наследство на България, и по-конкретно от Тракийското съкровище. В тази връзка Борисов и китайският посланик били единодушни, че е необходимо засилването на сътрудничеството в областта на културно-историческия туризъм. Двамата се съгласили, че през тази година, когато се отбелязват 70 години от установяването на дипломатическите отношения между двете страни, биха могли да се инициират събития с акцент върху културното наследство на България. Във фокуса на срещата били и инвестициите и възможностите за допълнително активизиране на бизнес контактите между двете държави.", "date": "2019.05.31", "title": "Борисов и китайският посланик искат засилване на културния туризъм"}
{"url": "https://www.monitor.bg:443/bg/a/view/proliven-dyjd-s-gradushka-se-izsipa-nad-plovdiv-166720", "text": "Проливен дъжд с градушка се изсипа над Пловдив в ранния следобед днес. Ледените късове са с големина на бобово зърно, но за радост на пловдивчани, градушката продължи само няколко минути.  За разлика от нея проливният дъжд валя над един час. \"Толкова е силен дъждът, че не можем да излезем от офисите си\", се оплакаха работещи в централната зона на Пловдив. Градушката е ударила абсолютно всички шест района на Пловдив, свидетелстват читатели на Агенция Монитор. В района на Централна гара е била с големината на лешник, а в район \"Тракия\" - колкото грахово зърно. На някои места покривите на колите и климатиците са били побелели от ледените късове. На други места в Пловдив градушката е била по-кратка и с по-малък размер. Пловдивчани напълниха социалните мрежи със снимки и видеоклипове на наводнени булеварди, пешеходни и автомобилни подлези в града. Под вода се оказа булевардът пред Ритейл парка в Пловдив, който бил почти непроходим за леки коли. Пешеходният подлез на Централна гара отново плувна във вода, както и подлезът при аптека \"Марица\". Същият проблем имаха и други пешеходни подлези в Пловдив, както и автомобилните под мостовете на река Марица на булевардите „Марица – юг” и „Марица – север”. Местен жител публикува снимка на нов автомобил, явно от автокъща, върху който има опъната противоградова мрежа. Заради интензитета на градушката обаче мрежата събрала на едно място ледените късове и то точно върху един от новите скъпи автомобили. Към 14,30 часа данни за пострадали хора или автомобили вследствие на проливния дъжд  с градушка нямаше. Малко след този час и дъждът, и градушката отминаха, но след кратко затишие към 15,20 часа дъждът отново се усили.   ", "date": "2019.05.31", "title": "Проливен дъжд с градушка се изсипа над Пловдив"}
{"url": "https://www.monitor.bg:443/bg/a/view/40-litra-na-kv-metyr-se-izsipali-nad-plovdiv-166734", "text": "Близо 40 литра на квадратен метър дъжд, придружен с градушка, се изсипаха в Пловдив в продължение на 27 минути в следобедните часове в петък, съобщиха от общината. Заради голямото количество валежи много от  места в града са под вода, особено ниските точки. Въпреки, че шахтите бяха предварително почистени с оглед на синоптичните прогнози, те не успяха на поемат цялото количество вода, уточниха оттам. Екипите на ОП „Чистота“, ОП „ОКТ“ и други общински предприятия са на терен и се борят с последствията от силния дъжд. Екипи работят и на местата с прекъснато елзахранване. Вече е възстановена работата на светофарните уредби на Кукленско шосе до Практикер и на Мебелна къща, работи се по отстраняване на проблема на светофара на Кукленско шосе до бившия завод „Рекорд”. Доброволците от ДФ „Пловдив 112“ са известени в готовност да реагират при необходимост. Служителите и посетителите в мол \"Плаза\" са били евакуирани заради проливния дъжд и течове в сградата, съобщиха читатели на Агенция Монитор.  От администрацията призовават гражданите за търпение предвид усложнената ситуация.С предимство се обслужват обществените сгради – болници, детски заведения.  Снимка 2: \"Забелязано в Пловдив\"", "date": "2019.05.31", "title": "Потоп и 40 литра на кв.метър над Пловдив"}
{"url": "https://www.monitor.bg:443/bg/a/view/ludost-obhvana-madrid-10-000-za-bilet-na-cherno-166727", "text": "Истинска лудост заля Мадрид часове преди големия сблъсък между „Ливърпул“ и „Тотнъм“ във финала на Шампионската лига. Привържениците опитват всичко, за да се сдобият с пропуски за двубоя на „Уанда Метрополитано“, а цените на билетите достигнаха умопомрачителните 10 000 паунда само за един талон. Специалистите предупреждават, че феновете трябва да бъдат внимателни в подобни случаи, тъй като може да се окажат измамени и закупеният билет да се окаже фалшив, с се обяснява и с от УЕФА осигуриха едва по 17 хил. билета на двата клуба, което е точно половината от капацитета на съоръжението. Местните власти пък очакват около 20 000 английски запалянковци да останат извън пределите на стадиона, което се оценява като най-висока заплаха за сигурността около горещия сблъсък. От полицията в Мадрид съобщиха, че финалът в Шампионската лига ще бъде най-строго охраняваното спортно събитие в страната изобщо досега. Мачът се приема за рисков от най-висока степен и по тази причина за сигурността на „Уанда Метрополитано”. Отделно ще кръжат голям брой дронове, с които полицаите ще имат по-добра видимост, за да могат да реагират по-бързо при необходимост. Истерията по двубоя стигна до там, че халфът на „Тотнъм“ Лукас Моура е попитал бразилците в „Ливърпул“ Алисон Бекер и Фабиньо дали могат да му отпуснат още пропуски, тъй като разполагал с едва 24, а му били нужни поне 40 пропуска, за да доведе в Мадрид всички негови роднини и близки. Що се отнася до спортно-техническите измерения на сблъсъка се очаква утре двата тима да излязат с най-доброто. Част от звездното шоу ще е и английският национал Хари Кейн, за когото в щаба на „Тотнъм“ ще решават до последно дали да започне като титуляр.", "date": "2019.05.31", "title": "Лудост обхвана Мадрид: £ 10 000 за билет на черно"}
{"url": "https://www.monitor.bg:443/bg/a/view/myjkata-liga-na-naciite-po-max-sport-166735", "text": "И през този сезон каналите MAX Sport ще излъчват на живо представянето на мъжкия ни национален отбор по волейбол в „Лигата на нациите”. Трикольорите ни ще имат дълъг летен поход, като комерсиалният турнир ще даде отговор на много въпроси, на които новият селекционер Силвано Пранди ще търси отговори. Феновете на волейбола ще имат възможност да гледат на живо и най-интересните мачове от турнира с участието на топ отборите в ранглистата на FIVB. Националният ни отбор стартира своето участие в надпреварата в Аржентина, като всички му мачове в южноамериканската страна ще се излъчват на живо по MAX Sport 1. Началото е точно в полунощ, в петък срещу събота, а съперник ще бъде коравият тим на Канада, който показва сериозно израстване през последните години. Второто изпитание ще изправи националите ни срещу домакините в ранните часове на неделния ден – 2.00 сутринта. Отново в неделя, но от 22.10 часа българите ще изиграят и последния си мач от първия състезателен уикенд срещу колегите си от Португалия. MAX Sport 1 ще излъчи още четири двубоя от първите турнири в „Лигата на нациите”. В петък зрителите ще могат да гледат на живо от 18.30 часа срещата между Италия и олимпийския шампион Бразилия, а от 21.00 европейският шампион Франция ще опита да вземе частичен реванш от Русия за загубата си в първото издание на турнира преди година. В събота от 18.00 един от най-силните отбори на планетата – САЩ, ще премери сили със световния шампион Полша. Два час по-късно MAX Sport 1 ще излъчи пряко и срещата между Сърбия и Франция. Един двубой от първия уикенд в турнира при мъжете ще се излъчи на живо по MAX Sport 3 и това източноевропейското дерби между Русия и Сърбия, което ще се играе в неделя от 20.00 часа.", "date": "2019.05.31", "title": "Мъжката \"Лига на нациите\" - по MAX Sport"}
{"url": "https://www.monitor.bg:443/bg/a/view/ek-hvanala-cheshkijat-premier-v-konflikt-na-interesi-166731", "text": "Европейската комисия е установила, че чешкият премиер Андрей Бабиш е в конфликт на интереси заради неговата бизнес империя, поставена в доверителни фондове, и Чехия може да изгуби някои европейски дотации, предаде Ройтерс, като се позова на публикация в чешкия в. \"Хосподарске новини\". Изводите, ако бъдат потвърдени при последващи процедури, ще означават, че Чехия ще изгуби неуточнени суми от европейско финансиране, получени от селскостопански, химически, хранително-вкусови, медийни и медицински фирми за проекти, финансирани от началото на 2018 г. Това също така би било и политически удар за Бабиш, който категорично отрича да е нарушавал европейските правила. Случаят може да затвори пътя за бъдещо финансиране на компании, които са били в миналото собственост на Бабиш и които сега са в доверителни фондове, посочващи Бабиш като техен бенефициент. Засега представители на ЕК не са коментирали информацията на чешкото издание. В изявление до Ройтерс Бабиш каза, че категорично не е съгласен с позицията на ЕК. В него се казва, че става дума за предварително предложение от страна на ЕК за връщане на европейски средства, което сега ще бъде анализирано в Чехия и по него ще бъдат направени коментари. Едва тогава ЕК ще прати на Чехия окончателния си доклад.", "date": "2019.05.31", "title": "ЕК хванала чешкият премиер в конфликт на интереси"}
{"url": "https://www.monitor.bg:443/bg/a/view/rumynskijat-prezident-zatrupa-papa-francisk-s-podaryci-166729", "text": "Папа Франциск получи от румънския президент Клаус Йоханис 17 подаръка, които представляват всичките исторически и културни региони на Румъния, съобщи Аджерпрес. Изписани яйца от Буковина, черга от Олтения, топка и фланелка с автограф на Георге Хаджи и весло на румънския състезаващ се треньор по кану Иван Пацякин са сред даровете за папата. Президентската администрация посочи, че подаръците \"представляват всички румънци\". Сред тях има още подбрани вина, акациев мед, керамика, бродирани пояси, кърпа, преса за сирене. Папа Франциск бе посрещнат с военни почести пред президентския дворец Котрочени, където бяха държавният глава Клаус Йоханис и съпругата му Кармен. В делегацията по посрещане бяха включени и всички президентски и държавни съветници, а папата се ръкува с всеки един от тях, както и с представителите на Католическата църква в Румъния.", "date": "2019.05.31", "title": "Румънският президент затрупа папа Франциск с подаръци"}
{"url": "https://www.monitor.bg:443/bg/a/view/vylchev-shte-investirame-v-moderni-kabineti-i-sportni-ploshtadki-166730", "text": "Модернизирането на кабинетите в детските градини и училищата, както и изграждане на модерна спортна инфраструктура ще бъде акцент в политиките в образователната система в следващите години. Това просветният министър Красимир Вълчев на откриването на ново футболно игрище и дигитален кабинет в ОУ „Св. Св. Кирил и Методий“ в ботевградското село Скравена. По думите му трябва да се насърчи двигателната активност на учениците и нови подходи за преподаване, които да са свързани с подобрена материална база и технологии. „В последните години се работи активно в посока модернизация в много училища“, увери министърът и благодари на общините, които са основен партньор в този процес. Красимир Вълчев поздрави ръководството на училището в Скравена заради усилията да обхванат децата и да предизвикат интереса им. От следващата учебна година учениците ще могат да изучават природни науки, история, литература и български език в новия дигитален кабинет, финансиран с близо 20 000 лв. от бюджета на Министерството на образованието и науката. Той е оборудван с 3D маси, таблети и 3D телевизор, на който може да гледат образователни филми и съдържание. По-късно министър Вълчев се срещна с училищната общност в община Ботевград. Той подчерта, че системата разчита на креативните и отговорните учители и ги призова да стимулират учениците сами да търсят и анализират информация. „Все по-малко ще се ползват учебниците заради множеството информационни източници. Учениците трябва да могат да се ориентират, да имат желание да учат и да надграждат уменията си и да създават електронно съдържание. В този процес учителят трябва да е лидер, а не лектор“, добави той.", "date": "2019.05.31", "title": "Вълчев: Ще инвестираме в модерни кабинети и спортни площадки"}
{"url": "https://www.monitor.bg:443/bg/a/view/cik-objavi-oficialno-chlenovete-na-ep-166712", "text": "ЦИК обяви официално членовете на Европейския парламент от Република България и връчи удостоверенията на избраниците по азбучен ред.  Удостоверенията бяха връчени от председателят на ЦИК Стефка Стоева. “Успех на всички. Нека да защитават интересите на България, така както обещаха по време на кампанията”, пожела Стоева на евродепутатите. Ето ги по азбучен ред: Александър Йорданов Александров ГЕРБ Ангел Чавдаров Джамбаски ВМРО Андрей Андреев Ковачев ГЕРБ Андрей Гришев Новаков ГЕРБ Андрей Петров Слабаков ВМРО Асим Ахмед Адемов ГЕРБ Атидже Байрямова Алиева ДПС Ева Константинова Майдел ГЕРБ Елена Николова Йончева БСП Иво Христов Петков БСП Илхан Ахмед Кючюк ДПС Искра Димитрова Михайлова ДПС Мария Иванова Габриел ГЕРБ Петър Бойков Витанов БСП Радан Миленов Кънев ДМ Сергей Дмитриевич Станишев БСП Цветелина Маринова Пенкова БСП Ангел Джамбаски заяви, че ще продължи битка с „пакет мобилност“ и, че ще се постарае да договорят разумни условия за българските превозвачи. След това разговори със селското стопанство за субсидии, както и темата за нелегалнта миграция. „Има и други, които ще надграждаме“, допълни той. Андрей Слоабаков пък заяви, че културата е неговият ресор и ще се постарае да бълграската културта и изкуство да бъдат представени във всички европейски държави, както и обратъното- тяхните култура и изкуство да бъдат представени в България. „Това не е сложно за правене. Аз имам концепция, не едва ли сега е моментът да вия казвам“, загатна той. „Надявам се 17-те български ерводепутати да работят заедно за интересите на българскките граждани“, заяви от своя страна шефът на предизборния щаб на БСП в оставка Георги Свиленски. Той не пожела да коментира случващото се в ГЕРБ и оставката на Цветанов.", "date": "2019.05.31", "title": "ЦИК връчи удостоверенията на евродепутатите"}
{"url": "https://www.monitor.bg:443/bg/a/view/versiite-v-plovdiv-se-rojat-obshtestvena-toaletna-ili-rushvet-ot-60-bona-izjali-glavata-na-kmeta-ralev-166714", "text": "Буквално от началото на 2019г. кметът на един от най-престижните райони в Пловдив – „Северен”, е бил подслушван след подаден срещу него сигнал до прокуратурата. Версиите в Пловдив защо каращият втори мандат районен кмет е арестуван, се роят. Според запознати сигналът в края на миналата и началото на тази година срещу него е от строителен предприемач, от когото били искани пари по подобие на случая с Иванчева. Според неофициална информация обаче при задържането му у Ралев не са открити пачки. Парите били у така наречения посредник, който носел 60 000 лева, собственост на антикорупционната комисия, съобщи ПИК. Паралелно с Ралев били арестувани още четирима –помагачи и посредници. Отново според неофициална информация един от сигналите срещу Ралев бил подаден до Главния прокурор Сотир Цацаров от Инициативния комитет в защита на парка зад хотел „Санкт Петербург”. Протестите в защита на парка започнаха този март, след като работници от частната фирма, облечени с жилетки с надписи „Паркове и градини”, отрязаха 64 здрави дървета от терена. Оказа се, че разрешението за отсичането е подписано от районния кмет, но било само за 9 дървета. През април в парка дойде обмудсманът Мая Манолова, която пое ангажимент за цялостна проверка по случая. Паркът е с площ от 16 декара и според удостоверение, подписано от кмета Ральо Ралев, общинската стара тоалетна в него е заличена. По този начин се заличава и участието на община Пловдив, като съсобственик на имота. Документът е издаден на фирмата на Байрям Солак, който имал планове в парка да построи поредния жилищен мастодонт. В удостоверението, с което Агенция Монитор разполага и което носи подписа на Ралев, се казва, че обществената тоалетна в парка е премахната и физически не съществува, което не отговаря на действителното положение. Тоалетната, собственост на община Пловдив, както и старите бомбоубежища, които също са общинска собственост, са част от територията на 16-декаровия парк, каза за Агенция Монитор председателят на ИК Асен Костов. Именно благодарение на него и на заместника му Стойчо Андреев, всички документи и нотариални актове стигнаха до премиера Бойко Борисов и до главния прокурор Сотир Цацаров. Именно тези съоръжения правят община Пловдив съсобственик на парка, в който според живеещите наоколо, не би трябвало да има строежи. От акцията на Комисията за противодействие на корупцията и Специализираната прокуратура срещу Ральо Ралев са били държани в неведение както местните полиция и прокуратура, така и градските власти в лицето на кмета на голяма община Иван Тотев, който е и областен координатор на ГЕРБ в Пловдив – град. Нито един от голяма община, а и от останалите пет районни кметства в Пловдив не пожела да коментира изненадващия по думите им арест. Всички властимащи в града на тепетата твърдяха, че научили от медиите за ареста на Ральо Ралев, който бил задържан около 19 часа в четвъртък вечерта в малка фитнес зала близо до моста на Герджика. След ареста му Ралев бил отведен в районното кметство на „Северен”, като претърсванията и изземанията продължили не само там, а и в дома му на ул. „Ген. Данаил Николаев” в града. Кметът Ральо Ралев е втори мандат ръководител на район „Северен” в Пловдив. Жителите там масово го харесват и заради акциите му срещу незаконните ромски къщи в двете махали в района. При избори Ралев получава гласове и от самите ромски махали, въпреки бутането на къщите там. Разследването срещу районния кмет на \"Северен\" в Пловдив Ральо Ралев е на Специализираната прокуратура в София.", "date": "2019.05.31", "title": "Версиите в Пловдив се роят: обществена тоалетна или рушвет от 60 бона изяли главата на кмета Ралев"}
{"url": "https://www.monitor.bg:443/bg/a/view/sedmichen-monitoring-27-31-maj-166716", "text": "Протестът пред МОН за сбърканите матури по английски се провали. Двама-трима заблудени студенти се озоваха на уреченото място и бързо се оттеглиха, осъзнали грешката си. Малко след това стана ясно, че и матурите не били чак толкова сбъркани, колкото пищяха някои. Това показва колко прави бяха младежите да не преиграват с възмущението. За пореден път хиперактивни и амбициозни родители кипнаха прокиснало мляко, за да демонстрират загриженост. И кому беше нужно това? Родителските амбиции начеват още от люлката. Когато майката тръгва да сравнява детето си с другите – защо не надига глава като Мимето, защо не иска да се превърти като Ицко, пълзи като Борко, не пълзи като Сашко... После се почва със сравненията в яслата – с памперс, без памперс, яде, не яде. Маминото е по-по-най-най. Даже акото му мирише по-хубаво. Навикът обаче си е навик. Пак го сравняваш неспирно с Верчето, Коки, Ники, Мики и всички други по списък. За да тържествуваш, че от твоето по-умно и хубаво няма, защото е случило на по-по-най родители. Докато се обърнеш, първата година в детската градина вече се е претъркулила и се преминава към по-по-плановете за първи клас. По-по-найчето не може да учи къде да е. За него – по-доброто, най-доброто. Каквото и да струва това. В четвърти клас около хиляда родители само в София скачат по главите на дечурлигата си и се опитват насила да ги напълнят с цифри. Защото кандидатстването в една елитна гимназия е изпит, който те съвместно трябва да издържат. Затова решават и пререшават задачи като за световно. А накрая някои опъват парашутите и настаняват по-по-найчетата си на първия чин. Нищо че не могат да съберат две и две. С желание и дебел портфейл всички сметки излизат. После родителските амбиции ескалират в държавни зрелостни изпити, които честно казано, нямат чак такова значение. Защото след тях има и кандидат-студентски изпити. В университетите влизат и тройкаджиите, защото приемът от години е завишен като бройка и критериите падат все по-надолу. А на работа пак се уреждат предимно връзкарите. Така някъде по пътя към съвършенството нещо се чупи и цялото това старание отива по дяволите, защото няма резервни части за повредени родители и увредени от амбициите им деца, преждевременно превърнали се в сърдити старчета. Е, кому е нужно всичко това? Пушкомът на Европейския парламент е в бойна готовност, зареден с ароматизатори и с нова вентилация. Тези мерки се наложиха, след като преференциите изненадващо запратиха там режисьора Андрей Слабаков. Изненадата е повсеместна. Никой не признава да е гласувал с преференция точно за този кандидат, но специалният интерес на избирателите към него е факт. Този вот е повод за оптимизъм. На следващите избори може да очакваме към Слабаков да се присъединят също толкова успели, амбициозни, стойностни и интересни личности като Гала и Емо Чолаков, за да представляват феновете си в парламента. Друго от тях няма да се изисква. Само екранна усмивка и чар. Участието им в някоя и друга телевизионна реклама също няма да е излишно. Първо заседание на европарламента. Андрей Слабаков влиза с уверена стъпка, нарамил матрак на рамо, и заявява: „Решено - тук ще бъде залата за пушачи!“. Най-зле представилият се кандидат на предишните избори за Европейски парламент – олигаршата Евгения Банева, пак подюри съпруга си да й осигури стотина преференциални гласа. Единият от тях бе неговият. Специално го декларира публично, да няма семейни раздори. Когато твърди, че е враг на мутрите така убедено, дали Николай Банев няма предвид, че е враг на матурите? Стават грешки понякога. Издирваният за двойно убийство Стоян Зайков геройски се самоуби. Ако се окаже, че се е прострелял право в сърцето с ловна пушка, ще е висш професионалист. Не всеки го може това. В библиотеката: - Добър ден, къде мога да намеря някоя книга за самоубийство? - Третия рафт от ляво. - Ама там няма нищо?! - Ми не ги връщат, мамка им... Още една бърза като куршум констатация – сайтът „Медиапул” изобилства от новини за депутата Пеевски. Това финансиран от „Америка за България” проект ли е или не непременно? Да не би за обсесията към един човек в държавата да има някакъв друг термин – медицински? Оставката на Цветан Цветанов е новина на деня. Още по-интересно ще стане, ако даскалът по литература Бареков дели една учителска стая с даскала по физическо Цветанов. Виц на деня: ще оросяват спирките на градския транспорт. Това решиха общинарите в изпълнение на мерките, предвидени в план за адаптация към климатичните промени. Не е ясно къде се раждат такива идеи, но мозъците на раждащите ги видимо се нуждаят от оросяване. Така е, когато повечето хора в общинския съвет си се возят с коли, а не кибичат по спирките. Иначе щяха да знаят, че на повечето от тях няма нито указатели, нито място за сядане, даже кошчетата са счупени или толкова мърляви, че да те е гнус да ги доближиш. Но пък оросяването за охлаждане в жегите звучи като съвсем навременна мярка. Следващата стъпка вероятно ще е да се монтират радиатори по спирките на градския транспорт. Защото след жегите настава студ. Не е задължително предвидените мерки да се изпълняват. Но пък не пречи да се отчита работа с такива дейности. Росни в парламента се завърнаха социалистите, които досега бойкотираха работата. Оказа се, че парламентаризмът не им липсвал, защото си правели сухи тренировки, докато си почивали. Както е казал шопът: „Най искам да съм змия. Хем си лежим, хем си ходим“. Български олигарси готвели заговор срещу прокуратурата, загатна в Монтана зам. главният прокурор Иван Гешев. Дружбата на олигарсите като тенденция все прераства в телефонна любов. Странно нещо са телевизиите. Първо ти пускат репортаж, а после някаква говорителка ти обяснява какво си видял. То бива недоверие, ама чак толкоз... Само за сведение: преговарянето на урока не повишава качеството на съдържанието. Фъфлещи репортери, сковани от ботокс физиономии и сричане в ефир не допринасят за по-добрата картинка. В сезона на бурите крадци направиха демонстрация на нова ракетна площадка за борба с градушките в Хасковско. 33 поцинковани тръби от района на площадката отлетяха, също както мрежите за птици на аутобаните. Едно вресливо телевизионно кулинарно шоу приключи с неочакван победител. Феминистките да имат да вземат, но ако другият кандидат беше с пола, може би повече щяха да му отчетат заслугите. Въпросното шоу също така постави рекорд по разхищение на продукти. Похабените кулинарни шедьоври можеха да влязат в употреба, стига гаврата с храната да не беше търсен ефект. Струва ли си заради единия рейтинг? Има и други кулинарни формати на съседни канали, в които не се троши посуда и не се хаби материал. Сравнението не е в полза на вандалите.", "date": "2019.05.31", "title": "Седмичен мониtоринг  (27 – 31 май)"}
{"url": "https://www.monitor.bg:443/bg/a/view/v-top-3-sme-na-artefaktite-ot-pone-7-epohi-166723", "text": "С Гърция и България е сред трите страни в Европа заедно с Италия и Гърция по брой разкрити артефакти от поне 7 епохи. Това заяви министърът на туризма Николина Ангелкова при откриването на Международната конференция за устойчиви инвестиции в туризма в курорта Слънчев бряг с участието на експерти от над 20 държави. „Държавата полага усилия да облекчава бизнеса, действат стимули и за регионите. Искаме да привлечем също големите брандове и вече имаме увереността на „Мариот“, че ще разширят присъствието си в София, надяваме се това да се случи и по Черноморието, стана ясно от думите й. България е сред трите страни в Европа заедно с Италия и Гърция по брой разкрити артефакти от поне 7 епохи. Страната ни е също така втора на Стария континент след Исландия по запаси от минерални води и ресурси, подходящи за лечение и профилактика на почти всички медицински оплаквания. Министерството на туризма за територията на страната - 8 културно-исторически, 12 винено-кулинарни и 7 балнео- и СПА“, посочи още министър Ангелкова. Министър Ангелкова обърна внимание, че туризмът бе издигнат от българския премиер Бойко Борисов и правителството сред приоритетните сектори на националната икономика. Отрасълът и сродните му индустрии допринасят за формирането на близо 12% от брутния вътрешен продукт и около 11 на сто от общата заетост. Приходите от международен туризъм за 2018 г. у нас възлизат на над 3,7 млрд. евро. През последните три години секторът отчита рекордни резултати в цялата си история. За 2018 г. бяха регистрирани над 9,2 млн. чуждестранни туристически визити и за първи път Туризмът в Югоизточна Европа също се развива с бързи темпове, като през 2018 г. регионът е посрещнал над 120 млн. туристи, а постъпленията от туризъм възлизат на над 100 млрд. щатски долара, акцентира още министър Ангелкова. По същество това представлява 11,7% от общия брутен вътрешен продукт за страните от Югоизточна Европа. Огромният потенциал на туристическата индустрия в тази част на света предоставя нови възможности за инвестиции в бизнес проекти в туризма и пътуванията, действайки като важен двигател на икономически растеж, модел на развитие и по-висока заетост в целия регион. България може да предложи дългогодишен опит в областта на летния морски и зимния планински ски туризъм. За нас те са основен източник на приходи в отрасъла. За да развием потенциала на целогодишна туристическа дестинация, фокусирахме усилията си в популяризиране на културно-историческото ни наследство, в съчетание с балнео- и СПА туризма. Чрез развитието на общи туристически продукти между страните даваме отличен пример как можем поясни министър Ангелкова и представи добрата база, върху която стъпва страната ни - най-благоприятен данъчен режим в Европа и законови стимули за големите инвестиции. Министърът на Египет д-р Рания Ал-Машат изтъкна от трибуната, че туризмът е важен сектор, който оказва влияние върху икономиката на всички държави. Ние полагаме усилия да инвестираме повече в развитието на капацитета му и квалификацията на хората, които работят в сектора. Ще обсъдим на междуправителствено ниво възможностите за инициативи в тази посока, посочи още тя. Йорданската принцеса Нейно кралско височество Дана Фирас приветства успехите, постигнати от българския туризъм през последните години. Тя направи специално видеообръщение, с поздрав към министъра на туризма Николина Ангелкова и участниците на Международната конференция за устойчиви инвестиции в туризма в Слънчев бряг. Този форум е важна платформа, първа по рода си в България и Югоизточна Европа, която се занимава със социалните, икономическите, екологичните, културните и политическите аспекти на туризма. Той дава възможност да се обсъдят предизвикателствата и да се идентифицират нови възможности за взаимноизгодно сътрудничество и устойчиво развитие на сектора, каза Дана Фарас, която е президент на \"Петра нешънъл тръст\", Йордания.", "date": "2019.05.31", "title": "В топ 3 сме на артефактите от поне 7 епохи"}
{"url": "https://www.monitor.bg:443/bg/a/view/ekipyt-na-sting-e-veche-v-bylgarija-166706", "text": "Екипът на британската суперзвезда Стинг вече е в България, а от днес започва и строежа на сцената в зала „Арена Армеец“ за големия концерт на 1 юни. За осъществяването на невероятното шоу и осигуряването на впечатляващия звук, се грижат над 100 човека. Самият Стинг ще пристигне в София в деня на концерта и ще се насочи директно към залата. Той няма да успее да се позабавлява с колегите си, които в натоварената си програма са намерили време и да разпуснат. Организаторите на концерта СМЕ разкриха, че екипът на носителя на 17 „Грамита“ ще се позабавлява с столичния клуб Music Jam довечера, когато е концерта на Стийв Хакет от легендарните Genesis. Клубът ще посрещне и феновете на Стинг в събота, веднага след концерта за афтър парти с вход свободен. Концертът на британеца у нас е част от световното турне My Songs, което стартира едва преди няколко дни във Франция, а България е едва втората спирка. Обиколката е в подкрепа на наскоро излезлия едноименен албум, който включва модерна интерпретации на най-големите хитове, белязали музикалната кариера на звездара като един от най-отличаващите се и влиятелни артисти.", "date": "2019.05.31", "title": "Екипът на Стинг е вече в България "}
{"url": "https://www.monitor.bg:443/bg/a/view/hashim-tachi-shte-obedinjava-kosovo-s-albanija-166713", "text": "Ако ЕС продължи да изолира Косово, ще бъде разгледана възможността за институционални действия или референдум за обединение с Албания, заяви косовският президент Хашим Тачи, цитиран от Танюг. \"Може да направим това чрез парламентарни резолюции или чрез референдум в Косово и Албания, като включим и /трите общини в южна Сърбия/ Прешево, Медведжа и Буяновац\", каза Тачи за ТВ Дукадини. \"Ако ЕС не иска да приеме две албански държави с две знамена, нека приеме само едно знаме\", казал Тачи, цитиран от медиите в Прищина. Той казал също, че идеята за поправяне на \"историческата неправда с обединение на Прешево, Буяновац и Медведжа с Косово\" никога не е била по-близка отколкото е сега. По думите му поведението на ЕС спрямо Косово показва, че е дошло време да се обмисли сериозно предприемането на институционални стъпки за национално обединение. Когато говори за изолация, Прищина има предвид колебанието на Брюксел да одобри визова либерализация за гражданите на Косово.", "date": "2019.05.31", "title": "Хашим Тачи ще обединява Косово с Албания"}
{"url": "https://www.monitor.bg:443/bg/a/view/fandykova-kategorichna-bez-stroeji-v-borisovata-gradina-166719", "text": "Приемането на Устройствен план за Борисовата градина гарантира, че паркът няма да бъде застрояван и променян драстично. Това обяви кметът на София Йорданка Фандъкова, която разгледа възстановения розариум в Борисовата. Кметът определи като откровени лъжи заявките, че новия план на паркa вече е приет. „Всички, които казват, че планът е приет, откровено лъжат. Това че хората се подават е съвсем обяснимо, но това че политици и общински съветници лъжат буквално за ситуацията в момента и плашат хората е безотговорно и недопустимо, и няма да го допусна“, отсече Фандъкова. Кметът на София коментира още, че ще настоява за още няколко промени, които да гарантират запазването на парка в сегашния му вид. „Предложението на архитекта за изграждане на климатично училище не го намирам за подходящо“, уточни Фандъкова. Тя изтъкна, че подкрепя запазването на обектите на Спортна София и на Конната база, изграждането на подземен паркинг и реновирането на стадионите, но не за сметка на разширяване. Розариумът в Борисовата градина е създаден по идея на градинаря Йосеф Фрай, който е отговорен за парка през периода от 1906 до 1934 г. Пространството, което е възстановено, е на площ от 3 дка. Засадени са около 7000 растения, като около 2000 от тях са рози. Възстановени са алеите, осветлението, зелените пространства и пейките. Предстои да бъдат поставени видеокамери. Ще бъдат поставени и табели, които да разказват за засадените видове рози.", "date": "2019.05.31", "title": "Фандъкова категорична: Без строежи в Борисовата градина"}
{"url": "https://www.monitor.bg:443/bg/a/view/sgs-oproverga-jurnalisti-na-prokopiev-166717", "text": "В съобщение до медиите от Софийски градски съд (СГС) опровергаха твърденията на журналистите от в-к \"Капитал\", които атакуваха в редакционна статия съдията Петя Крънчева заради осъждането на колегата им Росен Босев за клевета, пише  . Босев е задължен да плати 1000 лв. глоба по дело, заведено срещу него от бившия председател на Комисията за финансов надзор (КФН) Стоян Мавродиев. Окончателното съдебно решение, според журналистите на \"Капитал\" и \"Дневник\", а и според подсъдимия им издател Иво Прокопиев, представлява \"злонамерен отговор на журналистическата работа\" на колегата им Росен Босев, с оглед авторството му по множество публикации по адрес на председателя на съдебния състав и докладчик по делото Петя Крънчева. Заради атаката на \"Капитал\" срещу Крънчева, съпроводена и от позиция на т.нар. \"Асоциация на европейските журналисти – България\", в чийто Управителен съвет е и Росен Босев, срещу съдийското решение, от СГС бяха принудени да оповестят конкретната фактология по казуса. От нея става ясно, че значителна част от твърденията в редакционния коментар на изданието на Прокопиев са изопачени. Ето и конкретните четири твърдения, по които СГС опровергава \"Капитал\":   1.\"Капитал\" твърди, че делото срещу Росен Босев е приключило за четири месеца. От СГС разкриват, че \"въззивното частно наказателно дело срещу журналиста Росен Босев е образувано в СГС на 23 октомври 2018 г. и е приключило 7 месеца по-късно с решение от 21 май 2019 г., което е законосъобразен срок за разглеждане на въззивно производство\". 2.\"Капитал\" твърди, че осъждането е \"съдебна репресия срещу свободата на изразяване\", а \"аргументите в присъдата не издържат\", както и изразяват съмнение в безпристрастността на съда, с оглед публикациите на Росен Босев срещу Петя Крънчева в миналото. От СГС посочват, че делото не е разглеждано еднолично от съдия Крънчева, а от тричленен съдебен състав и още: \"всеки един от тричленния съдебен състав, разглеждащ делото, се е запознал с всички материали и е обсъдил доказателствената съвкупност в пълнота. Крайният съдебен акт отново не е еднолично решение на конкретен съдия, а е постановен единодушно и без особени мнения. Тримата съдии са достигнали до единното становище, че подсъдимият е виновен по част от предявеното му обвинение и са потвърдили осъдителната присъда на първоинстанционния съд\". 3.\"Капитал\" твърди, че Крънчева е отказала да си направи отвод, въпреки множеството публикации срещу нея в изданията на подсъдимия Иво Прокопиев, но тя е отказала с аргумента, \"че не е чела публикациите и няма как да й повлияят\". Освен че така изданието само признава, че е водило системна кампания срещу очевидно неудобен за издателя и служителите му магистрат, фактите по конкретното дело отново са представени манипулативно. От СГС разкриват, че не Крънчева е отказала еднолично да си направи отвод, а \"по искането за отвод на докладчика по делото се е произнесъл целият съдебен състав\". 4.\"Капитал\" твърди, че по разпореждане на съдия Крънчева и в противоречие със закона (не е посочено с коя законодателна разпоредба), в продължение на месеци \"журналистът бил издирван, а негови близки на различни адреси тормозени с посещения и призовки\", както и че окончателното решение не било предоставено на осъдения. От СГС разкриват, че \"по време на наказателния процес пред СГС са спазени всички законови процедури по призоваване на страните\", както и че \"страните по делото своевременно са уведомени за решението и са получили копия от съдебния акт\". Изнесените данни от СГС освен, че изобличават \"Капитал\" в манипулативно представяне на фактологията по конкретното дело, изискват незабавната реакция на Съдийската колегия на Висшия съдебен съвет (ВСС). Според приетите от самия кадрови орган Стандарти за независимост на съдебната власт, членовете на ресорната колегия са длъжни да защитят съдебния състав, който е обект на внушения и дори на заплахата, че заради неговото произнасяне осъденото лице щяло да си търси правата от ЕСПЧ. Нещо повече, атаката срещу съдебния състав и основно срещу неговия председател и докладчик по делото идва от медия, чийто издател се явява подсъдим, както и от журналистическа организация, в ръководството на която преобладават служители на същия собственик на медии. Освен че ерозират доверието в съдебната система и представляват разправа с магистрат при изпълнение на служебните му задължения, публикацията на \"Капитал\" и позицията на \"АЕЖ-България\" биха могли да се тълкуват и като опит за сплашване на съдии, че обект на подобна агресивна кампания в медиите може да стане всеки един от тях, който си позволи да осъди конкретния издател и/или негов служител.", "date": "2019.05.31", "title": "СГС опроверга журналисти на Прокопиев"}
{"url": "https://www.monitor.bg:443/bg/a/view/djulian-asanj-stanal-jertva-na-psihicheski-tormoz-166722", "text": "Основателят на Уикилийкс Джулиан Асанж е станал жертва на психически тормоз вследствие на клеветническата кампания срещу него от медии, съдии и високопоставени политици, заяви Нилс Мелцер, цитиран от Ройтерс. Мелцер е швейцарски професор по право и експерт на ООН по правата на човека. Мелцер, който посети на 9 май Асанж в строго охранявания лондонски затвор \"Белмарш\", изрази опасенията си във връзка с повдигнатите срещу Асанж обвинения в САЩ и призова той да не бъде екстрадиран в Съединените щати. Адвокатът на Асанж Гарет Пиърс заяви, вчера, че основателят на Уикилийкс е твърде болен, за да се яви по видеовръзка на изслушване за екстрадиция в САЩ, припомня Ройтерс. \"Асанж от няколко години систематично е бил подлаган на все по-тежки форми на жестоко, нечовешко или унизително отношение и наказания, съвкупните последици от които можем да определим единствено като психически тормоз\", изтъква Мелцер в изявление. При посещението си на Асанж в затвора Мелцер бе придружен от двама медици, специализирали в прегледи на потенциални жертви на изтезания и други форми на малтретиране. Те разговаряли насаме с Асанж и направили цялостна медицинска оценка на състоянието му. \"Беше очевидно, че здравето на Асанж сериозно е пострадало от изключително враждебната среда, на която е бил изложен в продължение на много години. Наред с физическите му страдания, Асанж прояви всички симптоми, типични за подложените на психически тормоз, сред които са изключително големият стрес, хроничната тревога и сериозните психически травми\", посочва Мелцер. Съединените щати настояват за екстрадицията на Асанж по обвинение в шпионаж. Американските власти твърдят, че основателят на Уикилийкс незаконно публикувал имената на източници, представляващи класифицирана информация, и е участвал в заговор за получаване на достъп до такава информация заедно с бившия анализатор от военното разузнаване на САЩ Челси Манинг, отбелязва Ройтерс.", "date": "2019.05.31", "title": "Джулиан Асанж станал жертва на психически тормоз"}
{"url": "https://www.monitor.bg:443/bg/a/view/nedovolni-ot-losh-pyt-gotvjat-blokada-166699", "text": "Жителите на село Нова махала в община Батак ще излязат днес на протест и ще блокират за два часа от 15 до 17 часа пътя Пещера – Батак, съобщиха инициаторите на недоволството. Сборният пункт на протестиращите е разклона за селото малко преди историческия град. Причина за крайната мярка е разбитият път, който свързва селото с основната пътна артерия между двата града и който не е ремонтиран повече от 20 години. Хората искат основен ремонт и преасфалтиране на отсечката от Пещера за Нова махала и местността „Вълча поляна“.Въпреки многобройните молби, които са били отправяни до компетентните институции, включително и кметствата, никой не е обърнал внимание на сигналите. Селото е най-голямото в общината, а през него минава и пътят за с.Фотиново. Преди година кметът на село Нова махала, община Батак Ерхан Саатчъ алармира по време на приемен ден на областния управител на Пазарджик Стефан Мирев, че 10-километровата отсечка между селото и общинския център, се нуждае от неотложен цялостен ремонт.Става въпрос за участък, част от републиканския път II - 37 Пещера – Батак – Нова махала – местността „ Вълча поляна“. Пътят е силно компрометиран, на места има свличания, особено през зимния сезон преминаването по него е  изключително рисково. Той е основна пътна връзка на жителите на с. Нова Махала с общинския и областния център.", "date": "2019.05.31", "title": "Недоволни от лош път готвят блокада"}
{"url": "https://www.monitor.bg:443/bg/a/view/skanda-u-vyzpjaha-angelite-na-megz-v-pesen-sys-slatkaristika-video-166710", "text": "След като триумфираха на тазгодишните награди на БГ Радио, Йонислав Йотов-Тото и Лъчезар Евтимов от група СкандаУ зарадваха феновете си с ново парче. Този път те редят рими заедно с македонския хитмейкър Слаткаристика, познат на родните меломани не само от турнетата One Love Tour, но и от с колаборациите си с Криско („Тик-так“) и Графа („Квартални джентълмени“). Нещо повече, Марко Маринкович, както е рожденото име на македонския рапър, записа и песента Money специално за саундтрака на най-гледания в последната година филм родно производство „Привличане“. Самият Слаткаристика е автор на музиката и съавтор на текста заедно с чичо Тото и чичо Лъчо, както са познати българските звезди на феновете си. Парчето носи името Dinero, а за по-малко от 24 часа видеото към него бе изгледано от близо 144 хиляди меломани. Нашите момчета се включват в последния куплет на парчето, като не пропускат да се заиграят с репутациите на някои от родните знаменитости – като семейство Петканови, например, които създадоха Инстаграм профил на сина си още с неговото раждане. - с тази реплика пък Лъчо намига към първите две песни на Папи Ханс, както и към дизайнерката Миглена Каканашева, с която Тото дели един покрив по време на „Вип Брадър“.", "date": "2019.05.31", "title": "СкандаУ възпяха ангелите на Мегз в песен със Слаткаристика (ВИДЕО)"}
{"url": "https://www.monitor.bg:443/bg/a/view/kupchina-zarjazan-bagaj-vdigna-na-krak-policijata-v-pazardjik-166700", "text": "Мургави пътници, които преминавали през Пазарджик, вдигнаха на крак полиция и сужители на Автогара Пазарджик. Причината – две купчини с куфари и чанти, струпани и оставени безнадзорни в продължение на часове в района на транспортното съоръжение.Случката се разиграла малко предиобед днес, когато дузина представители на малцинството се «изсипали» на автогарата с една каруца багаж. Служители, станали свидетели на случката разказват, че циганите зарязали багажа и тръгнали към вътрешността на града, за да обменят валута.Междувременно била сигнализирана охраната на транспортното съоръжение. От съображения за сигурност и безопастност на всички останали пътници, намиращи се в района в този момент, бил подаден сигнал към спешния телефон 112. Към мястото незабавно бил изпратен патрул. Пристигналите на място служители на реда консатирали наличието на множество чанти, куфари и сакове, оставени без надзор. Проверката на полицаите установила, че няма поставено взривно устройство и не съществува риск за живота и здравето на пътниците. Собствениците на багажа обаче така и не са били установени.", "date": "2019.05.31", "title": "Купчина зарязан багаж вдигна на крак полицията в Пазарджик"}
{"url": "https://www.monitor.bg:443/bg/a/view/chileva-mechtaja-za-staj-v-njakolko-svetovnoizvestni-restoranta-166703", "text": "Първата жена победител в родното издание на Hell’s Kitchen Веселина Чилева мечтае да трупа опит в кухнята на световноизвестни ресторанти и смята да направи точно това. Пръв неин помощник в това начинание ще е тлъстият чек от 100 000 лв, който си заслужи на финала на кулинарната надпревара. Мечтая за стаж в няколко световно известни ресторанта и сега мога да изпълня мечтата си.“, сподели за „Монитор“ 29-годишната готвачка. Самата победа в Hell’s Kitchen също е сбъдната мечта за Чилева и „доказателство, че всеки един може да постигне целите си, само когато е твърдо решен, че е готов да даде всичко от себе си за да ги постигне“. Що се отнася до това коя е Чилева, самата тя има отговор: „Чилева е изключително амбициозна, самоуверена и емоционална, но успешно го прикрива. и не обичам да се предавам.“ Припомняме, че , който се превърна в любимец на зрителите.  В авторското си меню амбициозната софиянка включи за стартер гъши дроб със сладко от горски плодове, чипс от козунак и лешници, а за основно ястие заложи на треска с лимонова трева, чипс от булгур и спанак. Гърба й в кухнята пазиха бившите й съотборнички.", "date": "2019.05.31", "title": "Чилева: Мечтая за стаж в няколко световноизвестни ресторанта"}
{"url": "https://www.monitor.bg:443/bg/a/view/novo-vyzdushno-taksi-s-vpechatljavasht-obseg-166705", "text": "Нови въздушни електрически таксита с вертикално излитане и кацане (VTOL), преодоляват ограниченията на захранваните от батерии летателни средства, използвайки водородна горивна клетка. Използването на водород все още представлява трудност за автомобилната индустрия, но може би е подходящото гориво за нуждите на електрическата авио индустрия, захранвайки многороторните VTOL въздушни таксита. За момена, технология на литиевите батерии предоставя ниска енергийна плътност, което силно ограничава обсега на настоящите проекти за електрически VTOL апарати. Но водородът предлага до 10 пъти по-голяма енергийна плътност и бързо презареждане, ако може да се преодолее неефективността на производството, транспортирането и съхранението му. Тези затруднения могат да бъдат по-добре управлявани от централизиран авиационен модел, който не трябва да се разпростира по цялата пътна мрежа. Skai е разработен съвместно с Designworks, студио за иновации в дизайна на BMW, и използва шест ротора с големи въглеродни перки. Няма противоположно въртящи се перки, канални вентилатори, накланящи се елементи, крила или тласкащи ротори. Skai ще работи подобно на дрон, който се нуждае от непрекъсната тяга, за да остане във въздуха, така че е възможно бъдещите модели, които ще имат криле, осигуряващи подемна сила при полет напред, да предлагат още по-впечатляващ обсег. При пускането на пазара, въздушното такси ще бъде пилотирано, разполага с място за пет души, включително пилота, но компанията казва, че в бъдеще Skai със сигурност ще бъде безпилотен. Компанията казва, че е планирала и проектирала всичко необходимо за реализацията на концепцията за въздушна таксиметрова услуга, което показва, че ще контролира всички операции, вместо, например, да се включи към друга услуга, като Uber Elevate. Прототипът притежава впечатляващ дизайн, а водородната горивна клетка изглежда превъзхожда във въздуха проектите на батерии, докато продължителността на полета от 4 часа / 640 км незабавно ще направи Skai практичен и доста печеливш, веднага след като бъде сертифициран и готов да полети.  ", "date": "2019.05.31", "title": "Ново въздушно такси с впечатляващ обсег"}
{"url": "https://www.monitor.bg:443/bg/a/view/programata-smart-lady-ot-fibank-s-obuchitelna-platforma-za-damite-166702", "text": "Клиентите на Fibank, възползвали се от единствената по рода си програма в България за подкрепа на жените в бизнеса - Smart Lady, вече ще могат да се включат и в новата уеб базирана платформа, целяща да отговори на техните нужди. Платформата беше представена за първи път на 30 май в Литературен клуб „Перото“ - НДК, като стартира официално на 5 юни 2019 г. На събитието присъства и част от мениджмънта на банката в лицето на Изпълнителния директор и член на Управителния съвет на Fibank г-жа Севдалина Василева и члена на УС г-жа Надя Кошинска, които ръководят екипа по разработването на програмата Smart Lady. Чрез платформата „Smart Lady“ бизнес дамите ще могат да получават практически съвети, да проследяват дистанционно провежданите обучения по програмата и да бъдат в крак с актуалните тенденции в бизнес управлението посредством публикуваните специализирани материали. Дамите ще могат да се регистрират и управляват свой профил в платформата, като по този начин разширяват контактите си и бизнес възможностите. Пред гостите на форума Регионалният директор за Югоизточна Европа на KANTAR TNS г-жа Марчела Абрашева представи резултатите от национално представително проучване на тема „Жените в бизнеса – очаквания и нагласи към уеб платформи с обучителен и бизнес характер“. Тя подчерта категорично изразеното от дамите желание за обучения и развитие, включително чрез онлайн платформи. Изпълнителният директор на Fibank г-жа Севдалина Василева посочи, че създаването на уеб базираната платформа „Smart Lady“ е логичната следваща стъпка в разгръщането на програмата: „Социалната мисия на Smart Lady е да създадем една общност за взаимодействие, контакти и бизнес сътрудничество. Електронната платформа ще е нашето „запазено“ съвременно и модерно онлайн пространство, което допълва програмата в посоката, която е поела.“ Дамите-участници в панелната дискусия обсъдиха и ролята на менторството в предприемачеството. Г-жа Севдалина Василева, която има опит като ментор на стартиращи компании, сподели: „Да бъдеш ментор не е лесно и не всеки може да бъде ментор. Сигурно ще ме попитате, къде и как да ги намерим и срещнем тези ментори. Това е едно от предназначенията на Smart Lady – да създаде възможност чрез форумите, мрежата, срещите и дигиталната платформа, които организира и развива, тези две страни да се намерят.“ Членът на УС на Първа инвестиционна банка г-жа Надя Кошинска обобщи постигнатите за малко повече от година след стартирането й успехи на програмата Smart Lady. Повече от 370 жени са получили финансиране за своя бизнес на обща стойност 48 млн.лв, като Smart Lady от Fibank подпомогна дамите не само в София и големите градове, но достигна и до по-малките населени места в страната. От проведените до момента обучения в 6 града са се възползвали 140 дами, а наскоро се проведе и първата среща на новоучредения клуб Smart Lady. Госпожа Кошинска посочи и примери за успешното бизнес партньорство между Fibank и жени, на които банката е осигурила сигурност и бъдеще чрез програмата Smart Lady.", "date": "2019.05.31", "title": "Програмата Smart Lady от Fibank с обучителна платформа за дамите"}
{"url": "https://www.monitor.bg:443/bg/a/view/sled-8-godini-na-ekran-adam-lavin-napuska-rialiti-shouto-the-voice-166701", "text": "След 8-годишно участие в панела на оценяващите в шоуто The Voice и общо 16 сезона зад гърба си, фронтменът на Maroon 5 Адам Лавин обяви, че няма да се завърне отново пред камерата за риалити формата. След първия снимачен ден, бях поразен. Казах си, че има някаква магия в това нещо“, гласи част от посланието на Лавин за сбогуване с шоуто. Колегите му Кели Кларксън, Блейк Шелтън и Джон Леджънд изразиха вече съжалението си, че се разделят със звездата. „Разбрах за това една вечер по-рано. Ще е странно да отивам на работа без там да ме очаква Адам. Но абсолютно разбирам, че има много ангажименти, които се опитва да нареди в и без това натоварения си график, плюс да има семейство“, написа в социалните мрежи Кларксън. Въпреки че именно графика на Лавин е посочен като официална причина за оттеглянето му от The Voice, неназовани източници на сп. People споделят, че певецът е несъгласен с част от промените в регламента на шоуто. По-конкретно с опцията нито един от неговите изпълнители да не достигне до концертите на живо. Мястото на Лавин от следващия сезон ще заеме певицата Гуен Стефани.", "date": "2019.05.31", "title": "След 8 години на екран: Адам Лавин напуска риалити шоуто The Voice"}
{"url": "https://www.monitor.bg:443/bg/a/view/cacarov-poiska-vyzobnovjavane-na-deloto-za-smyrtta-na-chorata-166704", "text": "Главният прокурор Сотир Цацаров внесе искане до Върховния касационен съд за възобновяване на наказателното дело, по което 5 бивши полицейски служители са осъдени за убийство на Ангел Димитров-Чората на 10 ноември 2005 г. в Благоевград. Това съобщиха от пресцентъра на Прокуратура на Република България. Във Върховния касационен съд е образувано наказателно дело № 513/2019 г., насрочено за 14.06.2019 г., по искане на осъдените Мирослав Писов, Иво Иванов, Борис Механджийски, Янко Граховски и Георги Калинков и техните защитници за възобновяване на наказателното производство. Междувременно Цацаров се срещна със съпругите на осъдените по тяхна молба и ги уведоми за внесеното искане и от негово име за възобновяване на наказателното дело. Направено е и искане за спиране изпълнението на наказанията, изтърпявани към момента от всички осъдени лица, до провеждане на съдебното заседание по образуваното дело за възобновяване на наказателното производство и постановяване на решението. Ако съдът уважи искането на главния прокурор за спиране изпълнението на наказанията, осъдените Мирослав Писов, Иво Иванов, Борис Механджийски, Янко Граховски и Георги Калинков следва да бъдат освободени от местата за лишаване от свобода до произнасяне на ВКС по направените искания за възобновяване.", "date": "2019.05.31", "title": "Цацаров поиска възобновяване на делото за смъртта на Чората"}
{"url": "https://www.monitor.bg:443/bg/a/view/rejisioryt-na-roketmen-kroi-film-za-madona-166698", "text": "Най-новото му филмово бижу „Рокетмен“ все още не е обиколило големите екрани по целия свят, но Декстър Флечър вече загатва какво би било следващото му кино предизвикателство. Попитан от EW дали би се заел отново с адаптирането на биографията на нечия музикална звезда, той отговаря: Преди да се захване с филма за Елтън Джон, Флечър пое щафетата от Брайън Сингър и за биографията на Фреди Меркюри „Бохемска рапсодия“. „Това не беше моята рожба. „Бохемска рапсодия“ представлява нечия други визия, която аз просто доразвих“, обяснява режисьорът. По повод на  , той разкрива, че не е очаквал 4-минутните аплодисменти след финалните надписи. „Завърших филма по-малко от седмица преди да го представим там. Затова нямах време да се замисля как биха реагирали хората на него“, казва той. разкри пред тв водещия Джими Кимел и актьорът Тарън Еджъртън, който скача в ролята на изпълнителя на Tiny Dancer в заглавието. 29-годишният британец е категоричен, че не чете ревютата на критиците, но ежедневно получава линкове с такива от Елтън Джон.", "date": "2019.05.31", "title": "Режисьорът на „Рокетмен“ крои филм за Мадона"}
{"url": "https://www.monitor.bg:443/bg/a/view/tri-deca-postradaha-pri-vzriv-na-granata-166709", "text": "Три деца са пострадали при демонстративно взривяване на граната в Силистра. Районната прокуратура води досъдебно производство по случая, съобщават от Апелативната прокуратура във Варна. Днес около 11 часа на стадион „Доростол“ в Силистра полицията в града е извършила демонстрация по залавяне на престъпник във връзка с 1 юни – Деня на детето. Проявата е била заключителна по програмата „Ваканция, здравей“, която се провежда в детски градини и училища от Дулово, Тутракан и Силистра. На стадиона по време на инцидента са присъствали около 300 деца, а районът е бил отцепен с оглед безопасността на присъстващите. Осколка от взривената граната ранява две момченца и едно момиченце от детска градина „Иглика – 2“, които са се намирали на разстояние 50 метра от мястото на демонстрацията. Няма опасност за живота им. Двете 6-годишни момченца са получили обгаряния по крайниците, оказана им е спешна помощ и са били освободени. Момиченцето, което също е на 6 години, е транспортирано в Русе, тъй като е с обгаряния между 10 и 20 процента по гърдите, краката и врата. В момента се извършва оглед на местопроизшествието от следовател от Окръжния следствен отдел при Окръжната прокуратура в Силистра.  Досъдебното производство се води по член 338, ал. 3 от НК, който ангажира наказателната отговорност на всеки, който при работа с взривни вещества причини по непредпазливост телесни повреди на едно или повече лица. Предстои назначаването на съдебно-техническа и съдебномедицински експертизи за установяване причините за инцидента.", "date": "2019.05.31", "title": "Три деца пострадаха при взрив на граната в Силистра"}
{"url": "https://www.monitor.bg:443/bg/a/view/iz-tajnija-dnevnik-na-edin-sorosoid-kontra-rubrika-za-nachinaeshti-satirici-166707", "text": "Мило Дневниче, Тази нощ, докато си чоплех носа в опит да се съсредоточа върху поредния полуфабрикат, който трябваше да изсипя по адрес на лошия Делян Пеевски – антипод на добрия Иван Костов, ми хрумна нещо гениално. Реших да си сменя дрехите. Ще кажеш, какво толкова гениално има в това. Нищо, разбира се. Някои хора го правят всеки ден това, но на мен суетността ми е чужда. Каквото намеря, това слагам. Без друго нямам ни едно огледало. Аз се оглеждам в любовта на хората като мен, които ме разпознават по площадите и много ми се радват. Веднъж на един митинг на ЛГБТ няколко души ме спряха, за да ми кажат, че съм уникален и неповторим. Даже талантлив ме нарекоха. Много ме накефи мъжкия род. Някои не ме харесват толкова, но то е, защото са: купени, платени, зависими от Пеевски. После ще уточня кое от тези определения най ми пасва на сатиричния стил. За разлика от тези платени глупаци, аз работя за себе си и за туй куче, дето го водя на каишка нощно време, когато не мога да заспя. Ето така водя на каишка и онези наивници, които ме четат и ми се кефят. Не знаят, милите, че и аз съм един платен драскач като онези от вражеския тим. Нека си мислят, че съм свободна, независима и да си знаят, че съм готина. А не като ония – със свинските зурли, да ги е срам да се огледат в огледалото. Аз огледало нямам, както вече ти казах. Застанал един наглец веднъж срещу мен и ме пита: „Кажи честно, как беше, когато работеше за Пеевски”. Веднага го пратих да провери откъде изгрява слънцето. То толкова и работех, докато бях в „Монитор”. Една тъпа лъжа беше, даже грантове нямаше. После резко поумнях и се озовах на правилното място. Така опознах и аз грантовете, а получих и възможност да работя на няколко места едновременно. В другите медии тези неща не са позволени. Малко ме ядосаха от „Капитал” с увода, в който обясняваха, че ако не ме познавал човек, щял да си мисли, че съм винаги намусена и мразя целия свят. Отплеснах се, но не ми обръщай внимание. За импулса, който ме накара да си сменя дрехата ти разправях. Бръкнах за всеки случай в джоба и какво да намеря – няма да го кажа на глас, да не си помисли някой, че за пари работя. Ние, соросоидите, от пари не се интересуваме. Само ги усвояваме – колкото повече, толкова повече, както би казал и Пух – Мечо. Особена порода сме това, соросоидите, даже и външно си приличаме. Поканят ли ни на кастинга на шоуто „Като две капки”, ще им изпопадат очите на тези от журито. Соросоидните капки са напълно еднакви. Веднага ще ти го демонстрирам. Досега бях драскач на повикване, сега вече съм си сложила другата маска, разградско производство. Аз съм от полезните Соросови любимци, които афишират връзките си с него. Дори на тениска си го нося Шефа. Да се знае Кой от Кои е, когато дойде ред за плащане. През 2017 година си топнах добре пръстчето в кацата с мед. После Лошите от „Труд” ме разнасяха: „Сдружение “Институт за развитие на публичната среда”, свързван преди всичко с дясната ръка на лидера на “Да, България” Христо Иванов – Антоанета Цонева, е сред последните бенефициенти на Фондация “Америка за България” за отминалата 2017 година”. Звънях им 366 пъти, за да им кажа на „трудоваците”, че са: страхливи, мизерни и жалки. Много ги настрахувах, зъбите им тракаха, докато им редях епитети в моята лична кампания срещу нормалноста. Такава съм аз – полезна, чиста и неопетнена като сълза на сърна. По изборите им наредих на моите последователи да спрат да скролват и да излязат офлайн – „фийдът е безкраен, а изборният ден само един. След това пет години ще можем да си набавяме шотовете с допамин от лайкове и хейт по политиците, които ще изберем утре. Нищо не се губи :) С друг един соросов любимец сме си градски. На него съм му кака и много ме слуша. Звъня му един ден и му казвам: Ивчо, слушай, да не повтарям – осъдих ги тия, дето твърдяха, че протестите са платени от нас. Във вестника му моментално се отрази тази чудесна присъда. После като осъдиха неговия човек Росенчо, му върнах жеста и веднага споделих на Стената си редакционния коментар в негова защита и срещу съда, заедно с още двайсетина оплювки в същия стил. Оспамих се яко, но тази кауза ми е също толкова важна, колкото оня грант от 346 850 лв., дето го превъртяхме за разработване на “аналитични материали и препоръки за повишаване на капацитета на институциите да организират изборния процес в съответствие с утвърдени международни стандарти”, както и за “обучението на група журналисти, специализирани в задълбоченото отразяване на изборния процес и разобличаването на изборни измами”. Докато бях председател на УС на Института за развитие на публичната среда в периода 2005-2017 г. се представях за експерт по изборен процес и гражданско участие в управлението. После си издействах място в ръководството на родената на площадите партия за реформи на парче „Да, България” и на всички снимки бях плътно до Ицето – същото добро момче, никога не ми опонира. На стола ми в института сложих Светльо – още едно добро същество, с него се знаем от времето, когато аз бях омбудсман на София, а той ми беше главен консулатант. Така си редим картите ние, соросоидите, като едно голямо семейство. Заедно по площадите, заедно и на задкулисните сбирки – нямам проблеми с морала и съвестта. Бих ти споделила и още неща, Дневниче, за тайното редене на кандидатурите за президент, за опитите за рутене на държавността, за братовчедите соросоиди в съдебната власт и техните маски. Мога, но ще го оставя за друг път, тъй като времето отлетя неусетно, докато си приказвахме с теб. Ще дойде и нашето време.", "date": "2019.05.31", "title": "Из тайния дневник на един соросоид (контра рубрика за начинаещи сатирици)"}
{"url": "https://www.monitor.bg:443/bg/a/view/otkriha-trup-na-myj-v-ruse-166690", "text": "Труп на мъж бе открит в четвъртък на улица „Студен кладенец“ в Русе. Това съобщават от областната дирекция на МВР в крайдунавския град. Мъжът е бил гол до кръста с наранявания по тялото. Извършен е оглед и е установена самоличността му. Оказало се, че това е 51-годишен мъж, който живеел на същата улица. Причините за смъртта и телесните увреждания са в процес на изясняване. Образувано е досъдебно производство за престъпление по чл. 115 от НК, допълват от полицията.", "date": "2019.05.31", "title": "Откриха труп на  мъж в Русе"}
{"url": "https://www.monitor.bg:443/bg/a/view/borisov-njama-da-ima-treti-zamestnik-izpylnitelnata-komisija-shte-zameni-cvetanov-166695", "text": "Премиерът и председател на ГЕРБ Бойко Борисов няма да има трети заместник в партията на мястото на Цветан Цветанов, който само преди дни подаде оставка от всички ръководни постове. Това стана ясно от думите на самия Борисов, който в петък събра на заседание Изпълнителната комисия в централата на ГЕРБ, на която сбирка бяха привикани и всички 28 областни координатори. Вместо това ще се засили ролята на самата Изпълнителна комисия и на административния секретар, като функциите на Цветанов занапред ще се изпълняват именно от комисията. Националната конференция, която е своеобразен конгрес на формацията, ще е на 7 юли, каза Борисов. Именно на нея ще трябва да освободят Цветанов от постовете във формацията – като зам.-председател на ГЕРБ и шеф на предизборния щаб. Освен Цветанов, на конференцията трябва да бъде освободена от комисията и Румяна Бъчварова, която заминава като посланик в Израел. На нейно място като която досега бе външнополитически съветник в кабинета на премиера. Борисов коментира, че резултатите от изборите са добри. „Победата е категорична, а и с оставките в БСП, това бе потвърдено“, аргументира се той. Борисов отново изтъкна, че когато си победил, скромността изисква да си замълчиш. „Има достатъчно платени социолози и политолози, които обикалят студията и коментират.“, каза Борисов. Приел оставката на Цветанов, защото това било и неговото желание. коментира премиерът. Борисов отрече да е имало трети варианта за съдбата на Цветанов. \"Вариантите бяха - напуска ръководните постов на партията, спира да се изявява по медиите и да е лице на партията, и остава да работи в централата като редови член. Той с това не се съгласи и избрахме другия вариант - напуска отвсякъде\", уточни премиерът. Само с двама заместници и повече власт на административния секретар, който да движи техническите неща, мисля, че е предостатъчно, поясни още Борисов. Кой ще бъде поставен обаче на мястото на Цветанов като член на Изпълнителната комисия ще стане ясно на конференцията през юли. \"Името на Цветанов се заменя с Изпълнителната комисия, тъй като досега има лидер, зам.-председателят през другото се занимаваше с партията и ролята на Изпълнителната комисия беше много слаба, да не кажа - и проформа\", каза още лидерът на ГЕРБ. В името на демократичността и промените, Борисов ще създаде нов орган за вътрешен контрол в партията и за приемане на сигнали и жалби от гражданите по въпроси, различни от престъпления. каза и той и добави: „Народът ми е дал кредит на доверие и аз много внимателно винаги съм разчитал какво се иска от мен“. Лидерът на ГЕРБ обмисля да раздели функциите и кмет или министър да не може да бъде областен координатор. Отговори с \"Не\", на въпроса дали вицепремиерът Томислав Дончев или финансовият министър Владислав Горанов могат да му бъдат заместници. Борисов потвърди, че ще не се отказал да чист и реже до корен в местните структури и към Плевен и Добрич добави и Ямбол. \"Събрах и областните ръководители, направихме анализ, разбраха ме мисля, добре. Не може в Ямбол да направим всичко и да не спечелим изборите“, каза „Дето се вика, исках днеска да ги успокоя, че който си е вършил работата, ще си я върши пак\", каза още той.", "date": "2019.05.31", "title": "Борисов няма да има трети заместник, Изпълнителната комисия ще замени Цветанов (ОБНОВЕНА)"}
{"url": "https://www.monitor.bg:443/bg/a/view/pyrva-pratka-vtechnen-gaz-ot-sa-sht-za-bylgarija-166694", "text": "Първата пратка с втечнен природен газ от САЩ за България пристигна късно в четвъртък вечерта на гръцкия LNG терминал в Ревитуса край Атина, съобщи в петък министърът на енергетиката Теменужка Петкова. „Тази доставка стана възможна благодарение на договора, който „Булгартрансгаз“ сключи с доставчика „Колмар“. Това е холандска компания, посочи тя и добави, че количествата, които ще бъдат доставени са за второто и третото тримесечие са съответно в размер на 90 млн. и 50 млн куб. м природен газ и са от компаниите „Шение“ и „Бритиш петролиум“. По думите й, първите количества втечнен природен газ от Щатите са на конкурентни цени, които са по-ниски от досегашните доставяни. „Това е една много сериозна крачка напред към либерализацията на пазара в България и един много ясен знак, че правителството работи изключително целенасочено в посока диверсификация и то не само на думи, а и на дела“, подчерта Петкова. Ревтечненият метан ще се доставя към нашата страна през реверсивната връзка между Гърция и България в района на Петрич. В края на следващата \"Договорените по-евтини доставки ще дадат възможност \"Булгаргаз\" за страната за третото тримесечие на годината\", каза шефът на държавната компания Николай Павлов. Той, поясни, че за цялото договорено количество от 295 млн. куб. м природен газ, който ще получаваме до края на годината през гръцкия терминал в Ревитуса ще икономисаме 15 млн. лв. Енергийният министър Теменужка Петкова добави, че България е договорила 140 млн. куб. метра газ, различен от руските доставки на синьо гориво. Доставчикът „Колмар“ е депозирал официално писмо до министерство на енергетиката с ясно заявление за участие на пазара на газ в България и иска да участва в които да бъдат търгувани през газовата борса - „Газов хъб Балкан“ ЕАД, чиято цел е да създаде платформи за търговия на природен газ в България и в момента се водят преговори с Централноевропейската газова борса за съвместно реализиране на този проект. .", "date": "2019.05.31", "title": "Пристигна първата пратка втечнен природен газ от САЩ за България (ОБНОВЕНА)"}
{"url": "https://www.monitor.bg:443/bg/a/view/arest-za-10-pedofili-za-zloupotrebi-s-deca-onlajn-166691", "text": "Служители на специализираният отдел „Киберпрестъпност“ при ГДБОП задържаха 10 български граждани, злоупотребявали с деца онлайн. Това съобщиха от пресцентъра на МВР. Задържаните на територията на цялата страна през месец април и май тази година педофили оказвали продължителен тормоз и арогантно сексуално изнудване и тормоз спрямо своите малолетни жертви (български деца от 7 - 12 г.). В хода на процесуално-следствените действия от жилищата на арестуваните са иззети електронни веществени доказателства, документиращи престъпната им дейност, както и огромни количества (терабайти) на видео и снимкови материали с насилствени сцени над деца. Сред част от файловете били налични и такива, в които възрастта на сексуално малтретираните жертви била под 3 години. От началото на годината служителите от специализирания отдел „Киберпрестъпност“ на ГДБОП и колегите им от регионалните звена в страната са провели специализирани операции за противодействие на онлайн сексуалната експлоатация на деца в хода на които са установили и задържали 25 мъже. Задържаните са извършвали основно онлайн контакти с деца чрез социалната мрежа Фейсбук. Възползвайки се от детската наивност и доверчивост ги изнудвали за срещи на живо. Претърсвания и изземвания са извършени на територията на градовете София, Кюстендил, Благоевград, Варна, Бургас, Враца, Пловдив, Стара Загора, Перник и други населени места. В рамките на процесуално-следствените действия са намерени и част от предоставените от децата свои голи снимки на изнудвалите ги педофили. Задържаните от началото на годината са на възраст от 22 до 45 години, за реализираните от тях престъпни деяния е предвидено наказание лишаване от свобода до 6 години. За последната една година антимафиотите от отдел „Киберпрестъпност“ на ГДБОП са партнирали на важно международно разследване на над 60 държави, координирано от Интерпол. При провеждането на международна операция „Черна китка“ са спасени над 50 деца, жертви на блудствени действия, които са били излъчвани онлайн в интернет форум, който се хоствал на територията на страната ни. След изземването от страна на ГДБОП на компютърно информационните данни от форума и преустановяване на неговият достъп е установено, че в него членували над 60 000 потребители, които наблюдавали онлайн блудствените действия с жертвите. Част от потребителите на форума били заплатили високи суми за получаване на т.нар. „ВИП“ акаунт, който им давал право да нареждат на лицата, които извършват блудствените действия какво точно да извършват с децата по време на онлайн наблюдаваните сексуални сцени. От ГДБОП апелират за завишен родителски контрол по време на предстоящата лятна ваканция.", "date": "2019.05.31", "title": "Арест за 10 педофили за злоупотреби с деца онлайн "}
{"url": "https://www.monitor.bg:443/bg/a/view/izbraha-nov-shef-na-zemedelskata-komisija-166688", "text": "Парламентът избра Мария Белова за председател на земеделската комисия на мястото на Десислава Танева, която зае поста на министър на земеделието. Георги Станков стана член на комисията за българите в чужбина. На негово място в комисията по отбрана влезе Джема Грозданова. НС освободи Радостин Радославов от комисията по транспорт, неговото място зае Митко Полихронов. Васил Цветков бе освободен от комисията по енергетика, състава й попълни Радостин Танев. За член на икономическата комисия бе избрана Даниела Димитрова. От социалната комисия бе освободена Лиляна Павлова, нейното място попълни Емил Тончев. Ралица Добрева става член на комисията за взаимодействие с неправителствените организации. В комисията по европейските въпроси влиза Лиляна Павлова на мястото на Джема Грозданова. Ивелина Василева бе избрана за заместващ представител на Постоянната делегация на НС в ПАСЕ.", "date": "2019.05.31", "title": "Избраха нов шеф на земеделската комисия"}
{"url": "https://www.monitor.bg:443/bg/a/view/jaguar-i-pace-s-poreden-triumf-v-germanija-166692", "text": "След като спечели приза за „Автомобил на 2019 година” в Германия, новият Jaguar I-PACE отново триумфира във Федералната република. Електрическият SUV на Jaguar се представи впечатляващо и спечели три престижни награди в международния конкурс за „Двигател на годината”, провел се в Щутгарт, Германия. Изцяло електрическият Jaguar I-PACE беше отличен с титлите „Най-добро електрическо задвижване”, „Най-добър нов двигател” и „Най-добър автомобил в класа от 350 до 450 к.с.”. Тези три поредни нови отличия затвърждават за пореден път техническото съвършенство на самостоятелно разработения задвижващ механизъм с нулеви емисии на Jaguar в новия луксозен електромобил I-PACE. На технологичното изложение в Щутгарт участваха 70 експертни автомобилни журналисти от 31 страни. Те оцениха ключови характеристики, като представяне на пътя, управление, енергийна ефективност и изтънченост. Благодарение на своята 90-волтовата литиево-йонна батерия, Jaguar I-PACE има автономен пробег от 470 км. Електрическият британски SUV може да се зарежда от 0 до 80% само за 40 минути, използвайки зарядно устройство с постоянен ток от 100 кВт или за период от 8-10 часа, когато използва 7 кВт от обикновен контакт във всеки дом. Интелигентният модел I-PACE може предварително да затопли купето, докато още се зарежда, за да спести заряд. Друга технология, която оптимизира живота на батерията, е използването на топлината, генерирана от задвижващата система, за да затопли купето на колата. Батерията на новия Jaguar I-PACE е поставена централно и възможно най-ниско между двете оси на автомобила. Това местоположение дава възможност за перфектното разпределение на теглото 50:50 с нисък център на тежестта, което е от съществено значение за пъргавото управление на I-PACE и високия комфорт на возене. Електрическите мотори са много леки и компактни, като заедно с трансмисията тежат само 78 кг. Това допринася за обширно купе и обем на багажника от впечатляващите 656 литра. Интегрирането на двигателите в предния и задния мост осигуряват задвижване на всички колела за оптимално сцепление и контрол при всякакви условия, позволявайки високи нива на регенеративно спиране. Само за една година новият Jaguar I-PACE успя да спечели повече от 70 престижни международни награди. Една малка част от тях са „Световен автомобил за 2019 г.”, „Най-добър дизайн за 2019 г.”, „Европейски автомобил за 2019 г.”, „Най-екологичен автомобил на годината”, „Автомобил на годината в Германия”, „Автомобил на годината във Великобритания”, „Автомобил на годината в Норвегия”. Новият Jaguar I-PACE вече е наличен и в България, в шоурумите на Jaguar в София и Варна. Цената на автомобила започва от 153 000 лева с ДДС, като квотата за модела у нас е почти разпродадена.", "date": "2019.05.31", "title": "Jaguar I-PACE с пореден триумф в Германия"}
{"url": "https://www.monitor.bg:443/bg/a/view/karakachanov-deputatite-ot-vmro-raboteha-normalno-s-cvetanov-166697", "text": "Нашите 11 депутати от ВМРО работеха нормално с Цветан Цветанов, когато той беше председател на парламентарната група на ГЕРБ. Само това мога да кажа. Това заяви днес в Русе вицепремиерът и министър на отбраната Красимир Каракачанов по повод на оставката на Цветан Цветанов от всички ръководни постове на партия ГЕРБ. „Това си е вътрешна работа в друга политическа формация, никога не съм имал навика да коментирам какво се случва в други партии, особено когато са ни партньори. Решенията, които се вземат в ГЕРБ, си ги взима ръководството“, допълни Каракачанов. Той коментира и настроенията в „малката коалиция“ след изборите. По думите му управлението си остава стабилно и няма какво повече да добави по отношение на „някои рецидиви у партньорите“. „Но какво да правиш. Народът е казал „Ум царува, ум робува, ум патки пасе!“. Ако някой иска да пасе патки, да ги пасе, но да ми трови нервите, няма смисъл“, каза Каракачанов. По отношение на сделката със САЩ за изтребителите F 16 министърът на отбраната коментира, че има какво да се договаря за условията и цените. „Но пак повтарям, защото има спекулации, че намаляването на цената ще бъде за сметка на способностите на самолета. Съобразили сме се с нашите финансови възможности. Когато избрахме САЩ за потенциален контрагент, от Белия дом, а и от други фактори в американската администрация имаше уверението, че ще се съобразят с нашите финансови възможности. Но явно това съобразяване е въпрос на преговори и разговори, които ще продължат, докато намерим точка, която да е приемлива и за двете страни“, допълни той. Красимир Каракачанов е в Русе, за да присъства на съвместната тренировка на формирования на Военноморските сили и Регионалната дирекция „Гранична полиция“.", "date": "2019.05.31", "title": "Каракачанов: Депутатите от ВМРО  работеха нормално с Цветанов"}
{"url": "https://www.monitor.bg:443/bg/a/view/naemat-2400-bezrabotni-da-chistjat-detski-ploshtadki-i-alei-166693", "text": "За 2 387 безработни ще бъде осигурена работа за период от 3 до 6 месеца от началото на юни , заяви социалният министър  Бисер Петков в отговор на депутатско питане. Това ще се случи по една от на 28-те регионални програми за заетост във всички области на страната. Наетите ще поддържат паметници на културата, училища, детски градини и читалища. Част от тях ще отговарят за облагородяване и почистване на детски площадки, паркове, алеи, места за отдих, поддържане на пътища, ще извършват спомагателни дейности в обществени трапезарии и пенсионерски клубове и ще оказват съдействие за предоставяне на домашен социален патронаж.  По програмите ще се наемат приоритетно хора от уязвимите групи на пазара на труда, сред които безработни младежи до 29 години, хора над 50-годишна възраст и продължително безработни. Те ще получават месечно трудово възнаграждение от 560 лв. при заетост на пълен работен ден, каза министър Петков.   Регионалните програми ще се финансират с 8,8 млн. лв., което е с 10% повече в сравнение с миналата година. Средствата са от бюджета за активна политика на пазара на труда на Националния план за действие по заетостта за 2019 г. на Министерството на труда и социалната политика. Предвижда се 1847 безработни да започнат работа на пълен работен ден. 540 безработни ще се включат в заетост на непълно работно време.  Изпълнението на регионалните програми за заетост ще продължи до края на 2019 г.", "date": "2019.05.31", "title": "Наемат 2400 безработни да чистят детски площадки и алеи"}
{"url": "https://www.monitor.bg:443/bg/a/view/trima-bratja-se-rodiha-na-edna-data-bez-da-sa-bliznaci-166638", "text": "Казват се Симоне, Марко и Андрея, братя са и са родени в един и същи ден – 27 май. Дори по едно и също време са видяли за пръв път белия свят, ама не са тризнаци. Защото Симоне е проплакал на 27 май 2011 г., Марко на същата дата, но през 2014 г., а Андрея – завчера. Освен това изродил ги е един и същи акушер-гинеколог – доктор Джироламо Арчуло от болницата в техния роден южен италиански град Фоджа. Трите братчета – италианчета са голямата радост на мама Луана и на татко Лино Д’Алесандро. Именно щастливият баща разказа вчера на местни журналисти за невероятното и дори абсурдно съвпадение на абсолютно естественото раждане на тримата му наследници. Весело е пък твърдението му, че според неговите сметки Симоне, Марко и Андрея може и да са заченати в един и същи ден, тъй като той никога не забравял да уважи половинката си. А на въпроса как ще честват трите рождени дни занапред, таткото отговаря без да се колебае и с щедра усмивка: „С една единствена торта и с едни и същи свещи! Ще ги духат по ред на номерата! Вече сме голямо семейство и трябва да пестим!“ Освен това след като мама Луана и бебешокът Андрея се върнат вкъщи, ще се празнува не само неговото пръкване, а и двата рождени дни на братята му. Просто защото на 27 май родителите са имали много важна работа - мама е раждала, а таткото е бил през цялото време плътно до нея! Що се отнася до това дали на някоя от следващите дати 27 май няма да се появи още едно бебе с фамилно име Д’Алесандро, 40-годишният Лино и четири години по-младата му съпруга Луана отговарят в хор и почти категорично: „Не, ама нищо не се знае!“", "date": "2019.05.31", "title": "Трима братя се родиха на една дата без да са близнаци"}
{"url": "https://www.monitor.bg:443/bg/a/view/slaba-rekolta-vdiga-izkupnite-ceni-na-chereshite-166671", "text": "Слабата реколта от череши ще вдигне изкупната им цена, прогнозират стопани от Кюстендилско. Според тях кампанията ще започне от 80 ст. за килограм. Слабата реколта от череши ще вдигне изкупната им цена, прогнозират стопани от Кюстендилско. Според тях кампанията ще започне от 80 ст. за килограм. През миналата година се стигна до абсурдни ситуации, при които малкото останали череши се изкупуваха по 10 ст. за кг и то предимно от преработвателните предприятия. Голяма част от кюстендилци оставиха плодовете по дърветата в знак на протест срещу несправедливо ниските изкупни цени. Други пък решиха набраното да сложат в казаните за ракия. „Традиционно най-ранните сортове череши започнаха да се берат преди около седмица. Малцина обаче сме хората, които успяхме да приберем и по една кофа заради сланите, които паднаха в началото на месец май. За някои от нас щетите са на 100%. Най-потърпевши сме овощарите от селата Четирци, Катрище, Нов Чифлик и Друмохар“, разказват местни земеделски производители. Сред потърпевшите е и кюстендилецът Васил Георгиев, който отглежда 15 декара череши в Нов Чифлик. „За четвърта поредна година ни удря слана. Какъв е смисълът вече, всяка година влагам средства, които не са никак малко. То са обработки, пръскания, кроене и категоричен е Васил. По негови думи най-вероятно през тази година ще има леко повишение в изкупната цена на черешите заради компроментираната реколта. То обаче няма да бъде достатъчно на фона на всички разходи, които имат местните овощари. „Дори и цената при черешите да достигне до 80 ст., пак нищо няма да остане за хората. Проблеми с берачите имаме от години. Тези, които идват и работят, ни искат по 40 ст. за набран килограм. Да не говорим, че те не внимават и буквално унищожават дърветата, постоянно чупят клони. За нас като останат 40 ст. кое да покрием по-напред? Земеделието е пред съсипване и това е факт“, казва кюстендилецът. Същинската кампания започва от началото на следващия месец, като охраната по масивите в региона е от служители на полицията, жандармерията и доброволци. „Специализираната До пика на кампанията по прибирането на черешите охраната ще се поеме от служители на ОДМВР - Кюстендил, поетапно ще се включват и служители на РДГП - Кюстендил, и служители на дирекция „Жандармерия“ на МВР. Предвижда се да се правят обходи и в по-малките населени места, където обработваемите площи не са много“, коментираха от ОДМВР - Кюстендил. Маршрутите на екипите ще бъдат съгласувани с местната власт, постепенно ще бъдат увеличавани и екипите в районите с черешови насаждения, увериха от полицията в града. Въпреки провалената реколта през 2018-та бяха разкрити общо 70 пункта за изкупуване на череши в региона. Най-вероятно и през тази година бройката им ще бъде същата, коментираха от общинската администрация.", "date": "2019.05.31", "title": "Слаба реколта вдига изкупните цени на черешите"}
{"url": "https://www.monitor.bg:443/bg/a/view/prof-mihail-konstantinov-za-pyrvi-pyt-glasuvaneto-v-chujbina-imashe-elektoralen-efekt-166658", "text": "Не знам дали е морално да продължаваме да плащаме по 50 лева на машинен глас, казва анализаторът в интервю за \"Монитор\". - С малки изключения организацията и произвеждането на изборите преминаха успешно. Като професионален преподавател бих им поставил оценка „много добър“. Във връзка с това искам да поздравя изборната администрация в лицето на секционните, на районните и специално на Централната изборни комисии. И, разбира се, специална благодарност изказвам на моите колеги от дружеството „Информационно обслужване“, които за пореден път отлично се справиха с обработката на изборните резултати. Остана обаче хроничният проблем с обучението на изборните комисии и особено на секционните. Не знам също дали е правилно и морално да продължаваме да плащаме по 50 лева на един машинен глас. - Не ме изненадаха, защото съответстваха доста точно на прогнозите на добрите социологически агенции. Подчертавам, на добрите. А и ако сравним резултатите с тези от последните избори за Европейски парламент през 2014 година, има минимална разлика. ГЕРБ, Патриотите и градската десница запазиха мандатите си, съответно 6, 2 и 1. Само БСП и ДПС си размениха 1 мандат: БСП получи 5 вместо 4, а ДПС падна от 4 на 3. От друга страна ДПС успя да компенсира донякъде срива си от парламентарните избори през 2017 година. Известна изненада беше доброто представяне на традиционната десница в лицето на коалицията „Демократична България“, която успя да прескочи бариерата. И тук има един интересен момент. За първи път гласуването в чужбина имаше електорален ефект. Мандатът на ДБ беше спечелен и благодарение на тези близо 7 хиляди гласа, подадени за коалицията от чужбина. Сега, с тези гласове, ДБ е с над 3 хиляди гласа над бариерата. Ако „пренебрегнем“ всички гласове от чужбина, ДБ щеше да е с 2 хиляди гласа под бариерата. Така от общо 68 български евродепутати до момента от 2007 година насам, точно един-единствен е избран и чрез гласове от чужбина. Ето още данни за любителите на числа: в момента евродепутатите са 6, 5, 3, 2 и 1 за петте партии, прескочили бариерата. Без гласовете от чужбина те щяха да бъдат 7, 5, 3, 2 и 0. - Обявената от ЦИК изборна активност от 33% не е истинската, но те не са виновни за това, защото в списъците има половин милион имена, зад които не стоят избиратели в страната. Истинската активност е 36%. По-ниска е от средната за Европа, но все пак е нормална. - Преференциите предизвикват интерес сред избирателите и вероятно повишават изборната активност. Те се използват широко в Европа, но има и европейски държави, в които листите са твърди, т.е. преференции там няма. Забелязвам, че в сайта на ЦИК преференциите са наречени „предпочитания“, което е българският термин. Този опит за налагане на чистота в умиращия български език трябва да бъде приветстван. - Ами доведе до промяна на един мандат в листата на ВМРО. Както се казва, малко, но от сърце. Ето още малко хипотетични данни. При 5% преференциален праг имаше само едно разместване сред 17-те български имена: във ВМРО четвъртият Андрей Слабаков измести втория Юлиан Ангелов (Сергей Станишев също се изкачи в листата на БСП чрез преференции, но това не предизвика промени в избраните петима кандидати от БСП). Да видим сега какво би станало, ако прагът беше 4%? Ами ето какво би станало. Щеше да има още две промени. В ГЕРБ Лиляна Павлова щеше да измести Александър Йорданов, а в БСП Велизар Енчев щеше да измести Иво Христов. Това вече щеше да е по-сериозна интрига. Читателите могат сами да си поиграят с данните в сайта на ЦИК и да видят, какво би станало, ако прагът е примерно 3%. Или пък даже ако няма изобщо праг. Доста поучително е. - Най-скъп е мандатът на ДБ: цели 118 484 гласа. Най-евтин пък е този на ВМРО: „само“ 71 915 гласа. Средната цена на един мандат е, разбира се, е по-ниска от бариерата в гласове, която е около 115 хиляди гласа. Оттук изскача още една задачка: защо това е така? - Оценката на кампанията на партиите, коалициите и независимите кандидати я оставям на социолозите и политолозите. На мен, като на обикновен избирател, ми беше странна яростната нападателна кампания, проведена от основната опозиционна сила. Съмнявам се, че това беше успешна стратегия. А и тя предизвика силен ответен огън. На поражение, както казват във войската. Днес българските евродепутати вече са в един отбор. Дано забравят лошите думи и обидите и да бранят общо националния интерес. Макар че такива неща трудно се забравят. А и помним онази поучителна българска притча за ловеца, мечката и лошата дума. - Радостно е, когато българите в чужбина са активни. Но за съжаление, при евроизбори те гласуват малко, На тези избори от чужбина дойдоха 25 хиляди гласа, или малко над 1% от гласовете. Макар че този път те помогнаха на една коалиция, а именно на ДБ, да получи мандат. - Губят и гласове, и мандати, и то не малко. Но нямаше и кой знае какъв възход на силите, от които толкова силно се плашат евробюрократите в Брюксел. Във всеки случай двете големи политически семейства ЕНП и ПЕС понесоха видими загуби и вече не могат да разчитат на съвместно комфортно мнозинство в Европейския парламент. Което мнозинство впрочем беше нещо като „голяма германска коалиция“, т.е. измама за избирателите и инструмент за спасяване от т.нар. „Ваймарски синдром“. Ще видим следователно множество тематични и плаващи мнозинства. Може пък това да е за добро. Гарантираните мнозинства разглезват и корумпират. - Хората по света основателно се безпокоят за климатичните промени, които са видими. Особено тревожно е положението в крайбрежните зони. От друга страна ни очаква мини ледников период. Друг е въпросът, дали и доколко климатичните промени са резултат от човешката дейност. И дали зелената пропаганда е искрена, или пък е финансово мотивирана. Но е факт например, че превърнахме световния океан в смрадливо сметище. Найлонови боклуци вече има и по дъното на Марианската падина, освен в коремите на морските обитатели! А и разрушената АЕЦ „Фукушима“ продължава да бълва хиляди кубични метри силно заразена с радиоактивни материали вода ежедневно. На този фон скоро Чернобил ще ни изглежда като детска приказка. В скъпите ресторанти по света отдавна не сервират уловена в свободния океан риба. Това е ужасяващо. Така че каузата на зелените по принцип е правилна и хората това го оценяват. Лошото е, че зелените лансират и откровено абсурдни идеи, които компрометират тази кауза. Ако обаче гръмне Йелоустоун, както се очаква, всичките ни екологични проблеми ще изчезнат. А другите ни проблеми също. Проф. Михаил Константинов е роден на 5 март 1948 г. в София През 1986 г. става доктор по математика в Института по математика и механика към БАН Автор на близо 600 научни труда, включително десетки книги Заместник-ректор на УАСГ от 1999 до 2003 г. Член на централните избирателни комисии (ЦИК) за парламентарни, европейски, президентски и местни избори от 1991 до 2011 г. Заместник-председател на ЦИК за парламентарни, европейски и местни избори от 2003 до 2009 г.", "date": "2019.05.31", "title": "Проф. Михаил Константинов: За първи път гласуването в чужбина имаше електорален ефект"}
{"url": "https://www.monitor.bg:443/bg/a/view/cik-oficialno-objavi-novite-evrodeputati-166696", "text": "Централната избирателна комисия официално обяви имената на новите 17 български евродепутати. ГЕРБ изпраща 6 евродепутати в ЕП - Мария Габриел, Андрей Ковачев, Андрей Новаков, Ева Майдел, Асим Адемов и Александър Йорданов (СДС). БСП ще има 5 евродепутати - Елена Йончева, Сергей Станишев, Петър Витанов, Цветелина Пенкова и Иво Христов. Евродепутатите от ДПС: Илхан Кючюк, Искра Михайлова и Атидже Алиева (първите двама в листата - лидерът Мустафа Карадайъ и Делян Пеевски се отказаха). От ВМРО в Европарламента ще бъдат Ангел Джамбазки и режисьорът Андрей Слабаков. “Демократична България” в ЕП ще представлява Радан Кънев.", "date": "2019.05.31", "title": "ЦИК официално обяви новите евродепутати"}
{"url": "https://www.monitor.bg:443/bg/a/view/atmosferni-kolebanija-s-grymotevici-v-kraja-na-sedmicata-166683", "text": "Въздушната маса над страната ще е силно неустойчива. Ще се развива купесто-дъждовна облачност и на много места ще има краткотрайни валежи и гръмотевични бури. Ще има и градушки. През нощта, по студения атмосферен фронт, в западната половина от страната, а през деня - в Централна България - има условия за интензивни валежи. Ще духа до умерен северозападен, в Източна България - североизточен вятър. В Западна България ще проникне хладен въздух и температурите ще се понижат, докато в Източна България, където ще има и слънчеви часове температурите ще са по-високи. Преобладаващите максимални температури ще бъдат между 19 и 2 градуса, на места в Източна България - до 26-27 градуса. През нощта срещу събота гръмотевични бури все ще има Централна България. Над Черноморието ще преобладава слънчево време, след обяд с временни увеличения на облачността. На места, главно по северното крайбрежие ще превали и прегърми. Ще духа до умерен североизточен вятър. Максимални температури на въздуха: 24-26 градуса. Температурата на морската вода е 20-21 градуса, само на север от Варна е 15 градуса. Вълнението на морето ще е 1-2 бала. Над планините ще се развива мощна купесто-дъждовна облачност и на много места ще има валежи и гръмотевични бури. Ще духа силен югозападен вятър, който по-късно през деня в ниските части ще се ориентира от северозапад. Максимална температура на височина 1200 метра около 15 градуса, на 2000 метра - около 9 градуса. През почивните дни ще остане неустойчиво. Ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури. Има повишена вероятност за локални интензивни явления и градушки. В източните райони ще е почти без валежи. Там ще има и повече слънчеви часове, а температурите ще са по-високи. Преобладаващите максимални ще са между 21 и 26 градуса, в югоизточните райони - до 28-30 градуса. Вятърът ще е слаб, от изток-североизток.", "date": "2019.05.31", "title": "Атмосферни колебания със слънце и гръмотевици в края на седмицата"}
{"url": "https://www.monitor.bg:443/bg/a/view/edin-zaginal-i-nad-30-raneni-v-katastrofi-za-denonoshtie-166687", "text": "Един човек е загинал, а 31 са били ранени в станалите 24 пътнотранспортни произшествия през изминалото денонощие. Това съобщиха от МВР. На територията на София са били регистрирани 31 леки и 1 тежка катастрофи; един човек е бил ранен.", "date": "2019.05.31", "title": "Един загинал и над 30 ранени в катастрофи за денонощие"}
{"url": "https://www.monitor.bg:443/bg/a/view/gerb-za-1-uni-rabotim-za-silno-obrazovanie-166689", "text": "Работим за силно образование и наука. Длъжни сме да защитаваме правата на децата. Това послание отправиха от ГЕРБ в декларация от името на парламентарната група по повод предстоящия 1 юни - Деня на детето. По думите на Милена Дамянова от ГЕРБ, която оглавява просветната комисия, политиците са задължени да осигурят най-доброто образование, социална политика и щастливо детство за всички деца. Само със силно образование пък може да се опазят традициите. Не можем да сме силни като нация, ако немяма семейсни ценности, каза тя и призова политиците да не си губят времето за дребни ежби.  На свой ред Весела Лечева от БСП  в декларация  заяви, че по традиция на този празник политиците застават на трибуните и казват, че децата са най-големият капитал на една държава. България обаче оставала най-бедната страна в Европа, а семействата с най-ниски доходи, което на свой ред се отразявало на качеството на живот на децата. Тя изтъкна, че почти половината или 42 % от децата у нас живеят в риск, водим в класацията по детска смъртност, а от 14 на 30 % се е увеличило използването на наркотици сред учениците. Именно затова тя припомни предложенията на БСП за достъпно образование за бедните семейства, до 4 клас децата да ходят на училища близо до дома си, данъчни облекчения за родителите за всяко дете, отпадане на таксите за детски градини и забавачки и др. Иначе преди това депутатите измениха съставите на 9 парламентарни комисии. Така Мария Белова от ГЕРБ стана шеф на земеделската комисия на мястото на Десислава Танева, която оглави МЗХ. Джема Грозданова птк стана челен на комисията по отбрана, а Лиляна Павлова на тази по европейски въпроси. ", "date": "2019.05.31", "title": "ГЕРБ за 1 юни: Работим за силно образование"}
{"url": "https://www.monitor.bg:443/bg/a/view/kim-chen-un-reje-glavi-zaradi-trymp-166684", "text": "Северна Корея е екзекутирала Ким Хьок Чхол - специалният пратеник на Пхенян в САЩ, и четирима служители на външното министерство, подготвяли на работно ниво втората среща САЩ-КНДР през февруари, вменявайки им вина за неуспеха й, съобщи южнокорейски вестник, цитиран от Ройтерс. Друг високопоставен представител - Ким Хьок Чхол, който беше партньор на американския държавен секретар Майк Помпейо в подготвителния период на срещата между Доналд Тръмп и Ким Чен Ун в Ханой, е бил осъден на принудителен труд и идеологическо превъзпитание в провинцията, пише \"Чосун илбо\". Смята се, че севернокорейският лидер извършва масирана чистка, за да отклони вниманието от вътрешни вълнения и недоволство, съобщава изданието в Сеул. \"Ким Хьок Чхол беше разследван и екзекутиран през март заедно с четирима служители на външното министерство на летище Мирим\", съобщил неназован севернокорейски източник. Петимата били обвинени, че са шпиони на САЩ. При преговорите преди срещата на върха Ким Хьок Чхол беше партньор на американския специален представител Стивън Бигън. Ким Сон Хе, който работил заедно с Ким Хьок Чхол, пък бил изпратен в политически затворнически лагер. Шин Хе Йон - преводачът на Ким Чен Ун в Ханой, също бил въдворен в политически затворнически лагер, защото подкопал властта на лидера като направил критична грешка при превода, съобщи \"Чосун илбо\". Сестрата на лидера Ким Йо Чен, която му помагаше в Ханой, също се е снишила по принуда, съобщи вестникът и цитира неназован южнокорейски източник, според когото няма данни за съдбата й след втората среща Тръмп-Ким. Държавният севернокорейски вестник \"Родон синмун\" написа вчера, че да се правиш, че почиташ лидера пред други хора, но да мечтаеш за друго, като се обърнеш, е антипартиен, антиреволюционен акт, който заличава моралната преданост към лидера и такива хора няма да избегнат строгата присъда на революцията\". \"Има предатели и изменници, които само наизустяват думи на вярност към лидера, но се променят според тенденциите на времето\", пише в коментара. За пръв път от 2013 г., когато беше екзекутиран чичото на Ким Чен Ун, в официалния орган в КНДР се използват такива изрази, загатващи за чистка, посочва \"Чосун илбо\".", "date": "2019.05.31", "title": "Ким Чен Ун реже глави заради Тръмп"}
{"url": "https://www.monitor.bg:443/bg/a/view/nov-memorial-na-mjastoto-na-kulite-bliznaci-v-nu-jork-166685", "text": "Открит беше нов мемориал на мястото на Световния търговски център в Ню Йорк. Бившият кмет на американския град Ню Йорк Майкъл Блумбърг каза, че новият мемориал на мястото на Световния търговски център \"ни помага да изпълним дълга си\" към тези, които се разболяха или починаха след като участваха в спасителните работи след нападенията на 11 септември, предаде АП. Работници, участвали във възстановяването, които са се разболели от работата си на мястото, бяха сред стотиците хора, присъствали вчера на церемонията по посвещаването. Затревена поляна в югозападния ъгъл на парцела от 3 хектара е заобиколена с шест огромни камъка, дялани от майстори във Върмонт. Хиляди спасители и участници във възстановяването и много нюйоркчани бяха изложени на облаци от гъст дим след срутването на кулите близнаци. Учени продължават да анализират дали има връзка между онкологични заболявания и токсините, които са се отделяли по време на разчистването на терена.", "date": "2019.05.31", "title": "Нов мемориал на мястото на кулите близнаци в Ню Йорк"}
{"url": "https://www.monitor.bg:443/bg/a/view/lideryt-upravljavashtite-v-polsha-spasi-ot-klanicata-180-kravi-166686", "text": "Намесата на Ярослав Качински, водач на управляващата в Полша консервативна партия, вероятно спаси около 180 безстопанствени крави, бродещи свободно в западната част на страната, които ветеринарните власти смятали да унищожат, предаде АФП. Министърът на селското стопанство Ян Ардановски съобщи, че кравите, забелязани в община Дешчно, ще бъдат приютени в държавна ферма след намесата на Качински и президента Анджей Дуда. По отношение на това стадо крави, които са подивели и бродят из воеводство Любюск от десет години, са били допуснати много грешки, каза Ардановски, отбелязвайки, че животните не са били регистрирани, а здравното им състояние е неизвестно. Според полския информационен портал oko.press някогашните собственици на кравите ги пуснали на свобода, след като изгубили на търг възможността да ползват пасища. След десетгодишно бездействие регионалната ветеринарна инспекция сметнала, че в изпълнение на европейското законодателство, тези крави трябва да бъдат унищожени. Защитници на животните подали жалба в съда, но той я отхвърлил. След като случаят стигна до медиите, защитници на животните отишли на място, за да се опитат да спрат изпълнението на решението. Качински, известен като любител на животните, се застъпил за кравите. Намесих се, защото за мен беше ясно, че трябва да спася тези крави. Въпрос на хуманност, а също на отношение на правителството, на нашата политическа формация, към тази част от обществото, която е чувствителна към темата, която обича животните, каза по телевизията той. Президентът Дуда изрази сходна позиция. В Туитър той писа , че се надява на щастлива развръзка, въпреки че регулациите на ЕС налагат тези животни да бъдат убити.", "date": "2019.05.31", "title": "Лидерът управляващите в Полша спаси от кланицата 180 крави"}
