{"url": "https://www.monitor.bg:443/bg/a/view/telegraf-pita-koj-kadruva-v-syda-164426", "text": "В края на миналата седмица медиите на олигархичното задкулисие „Дневник“, „Клуб Зет“, „Фрог“ и „Медиапул“, разпространиха поредната „декларация“ до Висшия съдебен съвет (ВСС) на получилото стотици хиляди лева грантове от чужди фондации НПО „Съюз на съдиите в България“. Очаквано, мишената и този път е депутатът Делян Пеевски, издател на „Телеграф“ и „Монитор“. Сега Съюзът на съдиите, оглавяван от печално известния съдия Калин Калпакчиев, оправдал подсъдимите по делото „САПАРД“, пита: „Кадрувал ли Пеевски в съдебната система?“ В декларацията се претоплят стари фалшиви новини, с участието на компрометирания бивш председател на Софийския апелативен съд Веселин Пенгезов. Активиран е и Методи Лалов, напуснал предвидливо преди две години председателското място в Районния съд, след като проверки констатираха десетки финансови машинации по време на управлението му. Още преди седмица Лалов, съвсем неслучайно и в пълен синхрон с последвалата декларация на Съюза на съдиите, даде старт на манипулацията с изказването си на маргиналната конференция, организирана от грантово зависимото НПО „Правосъдие за всеки“ и финансираното от Цветан Василев сдружение „Боец“. Разбира се, крайната идея на манипулаторите е подчиненият на задкулисието председател на ВКС Лозан Панов да вкара декларацията за обсъждане още тази седмица, на заседанието на съдийската колегия. Така подсъдимите олигарси за пореден път ще имат повод да отклонят вниманието от себе си, като прехвърлят топката в полето на омразния им Пеевски, чиито вестниците от години разкриват корупцията и зависимостите между същите тези олигарси и магистрати в съдебната система. Че се разиграва класическо активно мероприятие, спор няма. Както и няма съмнение кои са неговите режисьори и изпълнители. Първо, както вече посочихме, преди седмица бе проведена конференция с гръмкото име „Независим съд – свободна държава! За правото и справедливостта“, организатори на която бяха сдружение „Боец“ - което е на ръчно управление на избягалия в Сърбия екс-банкер Цветан Василев, както и от НПО-то „Правосъдие за всеки“, свързано с друг подсъдим олигарх – Иво Прокопиев. На сектантската сбирка са допуснати само медиите на кръга „Капитал“ и „журналисти“ като Люба Кулезич (водеща задушевни разговори с Цветан Василев на живо и по скайп в защита на налудничавите му брътвежи по казуса КТБ) и Арман Бабикян, разкрит като собственик на мрежа от сайтове за фалшиви новини. Естествено, няма как лекция да не прочете и „почетният гост“ - председателят на ВКС Лозан Панов, който вместо да обясни как жена му си е закупила имот от „Артекс“ за 382 евро на квадрат (докато половината правителство хвърли оставки заради „ниските“ цени на техните сделки от по 800 евро) и как самият той се е сдобил с луксозна вила само за 26 хиляди лева на морския бряг, предпочете отново да заложи на високопарни фрази за това, че бил „борец за право“, правейки умопобъркани сравнения на съдебната ни система с тази на нацистка Германия по времето на Адолф Хитлер. Че Лозан Панов се е сринал до поредния маргинал в дългия списък на провалените слуги на Прокопиев, е повече от ясно. Не е ясно само колко още провокации ще сътвори този маргинал, уронил критично престижа на магистратската професия, докато заслужено потъне в забвение. На същата конференция реч е държал и хвърлилият оставка като председател на Софийски районен съд Методи Лалов, като е споделил, че имал договорка с „лошите“, за да стане шеф на съда - визирайки среща с тогавашния председател на ВАС Георги Колев и шефката на Софийски градски съд Владимира Янева. Но докато словото на Панов беше напоително отразено от медиите на Прокопиев, Василев, Сашо Дончев и Огнян Донев още в същия ден, думите на Лалов бяха запазени за по-удобен момент, очевидно на принципа „на час по лъжичка“. Седмица по-късно сайтът на български език на радио „Свободна Европа“, който приюти бивши кадри на Прокопиев и Донев като Иван Бедров, Полина Паунова и Борис Митов, пусна материал със заглавие „Да не се отметне това момче“. Пеевски и влиянието му над Темида, което ВСС не проверява“, към което беше прикачен и клип с изказването на Лалов на въпросната сектантска сбирка. Няколко дни след това логично „цъфна“ и декларацията до ВСС на Съюза на съдиите. Всъщност, както декларацията, така и думите на Лалов, не съдържат изобщо името Пеевски, но за сметка на това изобилстват от инсинуации и зле скалъпени фалшификации, в духа на бившата Държавна сигурност. Интересно е и как Методи Лалов изведнъж, след седем години се е сетил, че „лошите“ му били помогнали да стане шеф, при положение, че никога не се е оплаквал някой някога да му е оказвал какъвто и да било натиск. Сигурно изведнъж е „прогледнал“, по подобие на скандалната „гнила ябълка“ Румяна Ченалова, която от символ на корупцията в съдебната ни система (изобличена именно чрез „Капитал“), след като започна да бълва фейкове против Пеевски изведнъж беше припозната от Прокопиев като … борец против корупцията (да „борец“, без майтап). Другият замесен в декларацията е Веселин Пенгезов, който бе освободен от началническото му място в апелативния съд още през 2011г. заради уронване престижа на съдебната власт. Тогава се разкри и аферата на дъщеря му с отстъпеното й право на строеж в Приморско за 563 кв.м., срещу смешната сума от 2 хил. лева. През 2014г. прокуратурата повдигна обвинения на Пенгезов и за злоупотреба с евросредства в размер на 700 000 лева, като делото и към момента е висящо. Наистина, за разлика от позакъснялата изповед на гузната съвест на Лалов, Пенгезов не е заявил публично съпричастността си с въпросната декларация. Съюзът на съдиите използва името му, явно за да предаде повече драматизъм на сценария. И този път е повече от ясно кои са изпълнителите в поредната завера срещу нашия издател Делян Пеевски. Разбира се това са поръчковите медии на подсъдимите олигарси Иво Прокопиев, Огнян Донев и Цветан Василев. Това са и грантовото зависимият Съюз на съдиите и останалият без работа заради допуснати нередности в работата на Районния съд Методи Лалов – наказан от ВСС докато беше съдия за забавени 22 дела, както и даден на прокурор заради проверка от Сметната палата, установила далавера при организирана от него обществена поръчка за доставка на принтери. Липсва (за сега) само известната като „гнилата ябълка“ на съдебната система, но подвизаваща се днес като знаме на Прокопиевата съдебна реформа, бивша съдийка Румяна Ченалова. Но и нейното включване по темата няма да закъснее – всички, поставили се в услуга на Прокопиев, имат своята запазена роля в сценария. По-важното обаче е, кои са режисьорите на този водевилен спектакъл на задкулисието. За тази цел достатъчно е да се съпоставят фактите, защото тогава лъсва пълната несъстоятелност на инсинуациите спрямо Пеевски, за сметка на изобличаването на реалните „кадровици“ в съдебната ни система. Факти за кадруване на Пеевски в съдебната система няма и не може да има, защото не Пеевски е човекът, който има за приятели съдии. Не той е и лицето, което е свързано с висши магистрати, нито пък има десетки НПО-та на хранилката на Сорос, с които да организира „конференции“, „кръгли маси“ и „протести“, за да влияе върху общественото мнение и да извива ръцете на съда. Истината в случая е видна и от птичи поглед – реалният задкулисен кадровик в съдебната власт е не друг, а подсъдимият олигарх Иво Прокопиев, който има за приятел не просто съдия, а съдия № 1 в системата – Лозан Панов. Именно на Лозан Панов и на подчинените му по веригата съдии, разчитат и Прокопиев, и Цветан Василев, и Огнян Донев (последният вече оправдан на първа инстанция за укриване на данъци), за да получат така важните оправдателни присъди за извършените от тях престъпления. Цялото ръководство на Съюза на съдиите също е под прякото управление на Прокопиев, а явно и на Цветан Василев, след като Съюзът на съдиите участва в активни мероприятия заедно с НПО-то на избягалия фараон – сдружението „Боец“. Сам по себе си този факт е изключително компрометиращ. Рамо до рамо една съдийска организация и НПО на подсъдим и то не кой да е, а подсъдимият за най-голямата в историята на страната финансова измама. В една наистина правова и демократична държава, щеше ли този факт да мине незабелязано? За допълването на взаимовръзките не бива да се забравя и обстоятелството, че още докато беше член на ВСС, сегашният председател на Съюза на съдиите Калин Калпакчиев (самият той наказателен съдия и същевременно автор в изданието на подсъдимия Огнян Донев „Клуб Зет“), беше уловен на снимка, как се разхожда с лидера на олигархичната партия на Прокопиев „Да, България“ Христо Иванов. Изобщо където и да ги чукнете, ще се спукат, защото докато за Пеевски се фабрикуват нелепи твърдения от крайно компрометирани лица, поставили се в услуга на олигархичното задкулисие (защото друга реализация те вече нямат), то за зависимостите на Съюза на съдиите и на членуващи в него магистрати с подсъдимия олигарх Иво Прокопиев и неговото обкръжение, фактите са много. А и участниците в тези взаимовръзки въобще не се крият. Защото според техните разбирания, да си зависим от Прокопиев е някаква обществена „привилегия“. Всъщност трябва да се анализират само някои от съдебните дела, по които „Телеграф“ и „Монитор“ са страни пред Темида, за да се разбере, че за съжаление на задкулисието, мантрата им за Пеевски, че „кадрувал“ в системата, не работи. По тези дела ищци са и Прокопиев, и дясната му ръка Юри Катанов, който е в управата на „Да, България“, и Сашо Дончев. Дела за хиляди левове, заради това, че „Телеграф“ и „Монитор“ са казвали истината за престъпното забогатяване на олигархията, по време на така наречения Преход. Но истината едва ли има някакво значение за съдиите, които „правораздават“ по тези процеси. Защо ли? Много просто – всички са членове на същия Съюз на съдиите... Например „Телеграф“ беше осъден на първа инстанция, че е казал истината за забогатяването на Сашо Дончев и за ролята му в обществото на комисионер, на гърба на народа, заради печалбите му от търговията с газ. Адвокат по делото е Татяна Дончева, друга любимка на кръга „Капитал“, а съдия – членът на Съюза на съдиите Евгени Георгиев. Същият бе и подкрепен от Съюза на съдиите за председател на Софийски градски съд. Може би е случайност? Или решения против „Телеграф“, по две дела с ищец Юри Катанов, съдии по които са отново членове на Съюза на съдиите - Райна Мартинова и Милена Каменова. И тук ли е случайност? А може би отново е случайност, че ВКС – личният съд на Лозан Панов, осъди „Телеграф“ по дело заведено от Иво Прокопиев, а съдии по делото бяха Веска Райчева и Светла Бояджиева – и каква „изненада“ – отново членове на Съюза на съдиите. Можем да продължаваме още, защото битката за истината минава през превзетия от Прокопиев и олигархичното задкулисие съд, където другите (противниците на задкулисието) нямат никакви шансове да се преборят за нея. Е, така ли всъщност „кадрува“ Пеевски в съдебната система, овладяна от Иво Пвокопиев? Голямо „кадруване“ ще да е паднало. А предстоят и още много подобни „случайни“ дела. Как мислите, ще отсъди съдия Красимир Мазгалов, който „случайно“ е заместник-председател на управителния съвет на Съюза на съдиите и който „случайно“ гледа делото в Софийски градски съд на „Черния лебед“ – жената на Лозан Панов, също против „Телеграф“ и „Монитор“. Нищо, че исковата молба на Елисавета Панова беше отхвърлена от районния съд, защото криминалната й регистрация е надлежно установен факт (каква смелост е трябвало на районния съдия за да постанови това решение – благодарение на такива магистрати все още има някаква надежда). Важното сега е, че адвокат на жената на председателя на ВКС по това дело, вече пред горната инстанция, е Георги Атанасов, съдружник с Даниела Доковска и Ина Лулчева, застанали рамо до рамо с Лозан Панов на стълбите на Съдебната палата на прословутия „пърформанс“ през 2015г. Няма страшно, сега делото вече е при „правилния“ съдия и няма да има неприятни изненади. А да познаем ли още отсега какво ще реши съдия Гергана Коюмджиева, също член на Съюза на съдите, която ще гледа делото на Сашо Дончев, и той се бил „обидил“ от обяснимата остра реакция на Пеевски против чудовищната манипулация наречена „Бяла книга за свободата на медиите“, разпространена миналата година от олигархичното задкулисие. Няма нужда да гадаем, съдия Коюмджиева ще осъди Пеевски, можем да се обзаложим. И как изобщо делата срещу „Телеграф“, „Монитор“ или срещу Пеевски се разпределят за решаване все на членове на Съюза на съдиите. Или разпределението в превзетия от Прокопиев съд не е „случайно“ или Съюзът на съдиите се е разраснал неимоверно, че магистрати извън него не са останали. Второто, като се вземат предвид намаляващите членове на съюза за всяко следващо общо събрание, явно не е вярното предположение. Скоро магистратите, членуващи в Съюза на съдиите ще могат да се преброят на двете ни ръце. Значи „виновно“ е разпределението или по-скоро ръката, която го прави. Да, така именно „кадрува“ Пеевски – като губи делата пред „независимия“ съд, а така „обективно“ отсъжда Съюзът на съдиите, докато пуска декларации против него. Всичко друго е само поредната манипулация, съшита с бели конци. Това са все скандални връзки, за които няма да прочетете нито в „декларациите“ на магистратите от Съюза на съдиите, нито в медиите на Прокопиев, Дончев, Донев или Василев. НПО-тата на Сорос и „Боец“ също няма да организират „конференции“ или протести, на които да ги изобличат. Вместо това ще повтарят до втръсване пред обществото мантрата за Пеевски и за „зависимата“ от него съдебна система, докато олигархията не получи така желаната съдебна индулгенция. „Телеграф“ обаче ще отправи официално запитване към Висшия съдебен съвет за това съществува ли зависимост на определени магистрати и съсловни организации от подсъдими олигарси и в частност от Иво Прокопиев, както и има ли влияние Прокопиев върху самия Висш съдебен съвет. Вестникът ще попита зависими ли са Лозан Панов и Калин Калпакчиев от разградския олигарх-приватизатор, притискани ли са съдии, членове на Съюза на съдиите, за да постановяват решения в полза на подсъдими олигарси, както и допустимо ли е председател на ВКС да е „гост-лектор“ на сбирка, организирана от НПО, представляващия на което демонстрира близост с подсъдимо и издирвано от Интерпол лице. Защото това са съществените въпроси, на които трябва да се отговори, за да се изчисти съдебната ни система, а не на дневен ред непрекъснато да са фалшиви мантри, налагани от истинските виновници за това съдът да продължава да се ползва с най- ниското доверие на обществото.", "date": "2019.05.06", "title": "„Телеграф“ пита: Кой кадрува в съда?"}
{"url": "https://www.monitor.bg:443/bg/a/view/biem-gradushkite-s-13-000-raketi-164437", "text": "С около 13 000 ракети ще разполага ведомството за борба с градушките през новия сезон за да извалява принудително най-опасните облаци, съобщиха от ИА „Борба с градушките“. До момента са доставени 4870, като на всяка ракетна площадка предварително са доставени 20 ракети. До дни предстои сключването на договор за закупуването на още 8000 ракети. През миналата година са обработените 1346 градоопасни облака, като за целта са използвани 12 806 ракети. От агенцията уточняват още, че персоналът на вече съществуващите полигони не е променен. Нови хора са назначени в новите два - в с. Тъжа, Старозагорско, и в Хасково. Те са преминали двуседмичен курс, проведен от специалисти от системата на ИАБГ. Завършено е изграждането на нови 63 ракетни площадки, имащи за цел уплътняване и До 15 май 2019 г. се предвижда доставянето на необходимата техника, с което площадките ще са готови за работа. От новите ракетни площадки 50 са към новите командни пунктове в с. Тъжа и гр. Хасково. С тях ще бъдат защитени териториите в Подбалканската долина и Хасковска област. Останалите 13 ракетни площадки са към вече действащите командни пунктове. От ИАБГ уточняват, че ефективността на всяка една противоградова система зависи от непрекъснатото и достатъчно въздействие върху опасните облаци. По тази причина често се налага градоопасните облаци да бъдат обработвани През миналата година над област Пловдив и област Стара Загора са преминали и съответно обработени най-голям брой градоопасни клетки. Затова и в тези райони на страната са изразходвани повече противоградови ракети. За осигуряване на по-голямо радарно покритие на атмосферата над територия на България вече са монтирани и пуснати в експлоатация 2 нови доплерови радара в командни пунктове Поповица и Долно Церовене. По този начин 5 метеорологични станции са оборудвани с най-модерен софтуер IRIS. От агенцията припомнят, че пускът на ракетите, изстрелвани срещу градоносните облаци, се прави от команден пункт, отдалечен на километри от тях. Работниците на площадките само зареждат ракетите в стартовите тръби. Преди обаче да се натисне копчето за изстрелването на зарядите към облака, той се локализира от един от радарите. Специалистите преценяват доколко той е опасен и в кой момент трябва да се започне да му се въздейства и да бъде улучен. Ракетите минават през указаната от специалистите зона в облака и разпръскват реагента. Успехът на атаката по градоносния облак обясняват експерти. Започне ли зараждането на градушката започне в опасния си стадий в обсега на полигона, успеваемостта е гарантирана. Стане ли обаче зараждането на ледените кристали извън обсега на ракетите, то тогава е невъзможно да се предотврати падането им на земята, но с обработка на облака може поне да се намалят размерите им. Не се използват ракети по облаци, достигнали над населените места. От ведомството уточняват още, че броят на ракетите изстреляни по един облак зависи от продължителността на съществуване му в градоопасен стадий, неговият обем и мощност. При слабите процеси, така наречените едноклетъчни, са достатъчни от 1 до 3 ракети. Но при най-мощните - суперклетъчните, имащи живот над 1 час, може да се наложи да бъдат обработвани и с по над 100 ракети. Противоградните ракети са с калибър 55 мм. След излитането си те минават през облака и пускат в него сребърен йодид. По този начин се предизвиква ранно изваляване, намалява се водата в облака и се понижава рискът от образуването на големи ледени кристали, които биха достигнали до земята. Противградните ракети могат да летят на разстояние около 7 км, а разрешената височина на употребата им е до 7200 м. Времето на въздействие на ракетата през най-опасните зони на облака е около половин минута. След още 9-10 секунди тя се самовзривява на малки парчета.", "date": "2019.05.06", "title": "Бием градушките с 13 000 ракети"}
{"url": "https://www.monitor.bg:443/bg/a/view/osvetiha-zapochnat-predi-25-godini-hram-v-kustendilsko-164377", "text": "След 25 години на очакване най-накрая кюстендилското село Ябълково има свой храм. Той носи името на Св. Георги Победоносец“ и официално беше осветен от Белоградчишкия епископ Поликарп, викарий на Софийския митрополит. През всичките тези години на строителство, събиране на дарения и редица спънки на местните хора им се налагаше за добро или лошо да пътуват до областния град заради липсата на черква. „Въпреки, че черквата още не е зографисана, а иконостасът е с един, първия ред, всички сме радостни, че в храма вече ще може да се служи и трите камбани ще удрят за празниците и по каноничните поводи“, коментира кметът на селото Бисер Златков.  През годините се стигнало от селото да взимат на вересия тухли и бетон само и само да завършат така необходимата черква за всички около 1000 жители на Ябълково. Доброволци - зографи и резбари, вече са направили част от стенописите. „С това не приключва нашата работа. Предстои още много, но няма как да не се гордеем с постигнатото до тук. Разчитаме на помощта на Дирекцията по вероизповеданията и Св. Синод. Помощ ни обеща дядо Поликарп, който е роден в Кюстендил, както и общинската администрация“, обявиха още от кметството в село Ябълково. След богослужението Белоградчишкият епископ Поликарп изказа искрена благодарност на всички дарители, спомоществователи и ктитори за новоизградения храм „Св. Георги Победоносец“. Съвсем скоро в осветения храм ще започнат да се правят и кръщенета, тъй като в Ябълково живеят десетки млади семейства.", "date": "2019.05.06", "title": "Осветиха започнат преди 25 години храм в Кюстендилско"}
{"url": "https://www.monitor.bg:443/bg/a/view/shouto-na-slavi-napuska-b-tv-i-spira-164441", "text": "Моят договор с Би Ти Ви изтича на 31 юли тази година. На тази дата \"Шоуто на Слави\" ще спре да съществува. Това обяви тази вечер в шоуто си Слави Трифонов. “За мен, уважаеми зрители, това е едно приключение, което продължава вече 19 години благодарение на моите колеги, благодарение на БТВ, но най-вече благодарение на вас. 19 години”, каза Слави Трифонов в реч за сбогуване със зрителите. Той подчерта, че от доста време той и екипът му не се чувстват част от медийната среда. Трифонов уточни, че не смята да подновява договора си с телевизията. Той припомни, колко пъти са били спирани предаванията, които прави. Категоричен е, че няма проблем с бТВ, но решението му и това на хората от екипа му е обмислено и осъзнато. Слави благодари на шефовете на телевизията, с които е работил през годините. В шоуто се представи Росица Пенева, на 19 години, която е родена на датата на старта на тв предаването. В ексклузивни кадри беше историята на предаването и гостите, които са били интервюирани. Слави ще подари на 9-има зрители по една от книгите, в които гостите на предаването са писали своите послания и пожелания., както и други ценни дарове, подарени от известни хора. Късметлиите ще бъдат избрани с жребий, а желаещите да участват, трябва да се запишат на final.slavishow.com.", "date": "2019.05.06", "title": "\"Шоуто на Слави\" напуска бТВ и спира"}
{"url": "https://www.monitor.bg:443/bg/a/view/boec-s-nov-zalp-sreshtu-peevski-164440", "text": "Досущ като протестиращите от един добре познат с английския си хумор виц се държат от свързаната с банкера беглец Цветан Василев организация БОЕЦ. От НПО-то вдигат шум до небесата, за да демонстрират любовта си към своя ментор, атакувайки основния му враг – негов и на другарите му олигарси – депутата и издател на „Телеграф медиа“ Делян Пеевски. Досущ като протестиращите от този виц се държат от свързаната с банкера беглец Цветан Василев организация БОЕЦ. Проблем няма. Забрана също няма. Но от НПО-то вдигат шум до небесата, за да демонстрират любовта си към своя ментор, атакувайки основния му враг – негов и на другарите му олигарси – депутата и издател на „Телеграф медиа“ Делян Пеевски. Първите нотки на тази извратена серенада, посветена на любовта им към Василев, от БОЕЦ положиха още преди седмица, когато, без дори да си направят труда да прочетат изборното законодателство, поискаха от ЦИК да каже отговаря ли Пеевски на законовите условия да е кандидат за евродепутат. След като от комисията им отговориха с цитат от закона, ясно показващ, че парламентаристът отговаря на всички изисквания, от НПО-то продължиха да вдигат шум – оплакаха се, че ЦИК нарочно не била взела решение по казуса, за да не могат да го жалят във Върховния административен съд. Е, оказа се, че има и решение. Това не попречи на БОЕЦ да продължат да протестират, а докато го правят, да вкарат жалба във ВАС срещу него. По нея вече е насрочено заседание с днешна дата, като страни по делото са БОЕЦ и ЦИК, но от НПО-то пак вдигат шум. Разпространиха съобщение, че настоявали и самият Пеевски да се яви на заседанието, макар да не е страна по делото. Защо го правят? Не, дали отговорът е като във вица, ние не можем да отсъдим. Но очевидното е, че любовта им е платена. И не само тяхната, а и на всички медии, които им пригласят в тази серенада, чиято единствена цел е името на Пеевски да се търкаля из интернет, залят в чернилката, която изсипват без каквито и да било поводи и факти по него под формата на фалшиви новини през ден и час. Както може да се очаква, първи в разпространението на най-новия фейк с автор БОЕЦ беше „Фрогнюз“ - финансираният също от Цветан Василев сайт, играещ ролята на негов пресцентър от години. Залпът обаче бързо започна да се разнася и от ветрилото медии, свързани с останалите подсъдими олигарси у нас, начело с разградския „капиталец“ Иво Прокопиев. А отговорът защо Пеевски е трън в очите им е също повече от ясен. С поредица законодателни инициативи, приети от парламента по негова инициатива и на негови колеги от групата на ДПС, спря вторичния грабеж на КТБ и заложи пълна прозрачност във финансирането на всички издания у нас, в това число и онлайн медиите. Сега олигарсите треперят от страх, че ако бъде избран за евродепутат, ще продължи и в Брюксел с инициативите си за налагане на пълна прозрачност у нас и с разкритията си за техните престъпления.", "date": "2019.05.06", "title": "БОЕЦ с нов залп срещу Пеевски"}
{"url": "https://www.monitor.bg:443/bg/a/view/karakachanov-2020g-da-se-dignat-zaplatite-na-voennite-164423", "text": "„Трябва да обърнем още повече внимание на социалния пакет. Две години увеличавахме заплатите на военнослужещите, надявам се, че и 2020 г. отново ще вдигнем заплатите“. Това заяви вицепремиерът и военен министър Красимир Каракачанов в предаването „Здравей, България” по Нова телевизия. Той поясним че недокомплектът  в армията е 500 човека, а миналата година сме завършили за първи път с положителна тенденция. Около 160 човека повече са били назначени от тези, които са напуснали. По отношение на закупуването на нови бойни самолети за авиацията ни, Каракачанов припомни, че във вторник заминава делегация за Вашингтон. Военният министър даде да се разбере, че не притеснява за сроковете. „Имам уверението на „Локхийд Мартин”, че в рамките на 3 години след подписването на договорите, ще получим самолетите”, поясни той. Каракачанов посочи рисковете в сделката. Единият е сумата за която парламентът е гласувал, че може да се излезе извън ракмката. „Парламентът ни гласува доверие да излезем извън рамката, но не можем да излезем безкрайно. България има определен ресурс, не може да го надскочи“, коментира министърът. Вторият риск е вноската за плащане за която даде да се разбере, че, ако се иска плащане накуп това ще са тежки условия, които няма да са изгодни. „Ако бъдат поставени непреодолими условия, правителството ще реши дали да тръгне към сключването на тези договори“, обясни Каракачанов.", "date": "2019.05.06", "title": "Каракачанов: 2020г да се вдигнат заплатите на военните"}
{"url": "https://www.monitor.bg:443/bg/a/view/poslanieto-za-mir-na-papa-francisk-zapochna-s-dyjd-i-40-minuti-zakysnenie-164428", "text": "С около 40 минути започна „Послание за мир“ на папа Франциск, в което участват представителите на всички веризповедания в България. Вместо в 17.45 часа, то започна в .18.20 часа. До последния момент, до началото на събитието и малко след това, пропусквателните пуктове продължиха да пускат граждани, които искат да присъстват на събитието. Независимо че за трите прояви на папа Франциск в столицата бяха отпечатани спецални покани, които се раздаваха по линия на католическите енории, на посланието за мир, както и на месата и молитвата „Царица Небесна“, ден по-рано, бяха пропускани и хора и без покани. Сред официалните лица, присъстващи на Посланието, което папа Франциск отправи от Ларгото на София бяха премиерът Бойко Борисов, кмета на София Йорданка Фандъкова, Симеон Сакскобурготски и съпругата му Маргарита, както и представители на всички вероизповедания с изключениена Българската православна църква.Още миналия вмесец Синодът излезе с решение, православни духовници да не присъстват на нито едно от събитията включени в прогарамата на папата. В „Послание за мир“ шест деца от различни вероизповедания трябва да запалят факли, като символ на светлината, която прогонва тъмнината.", "date": "2019.05.06", "title": "Посланието за мир на папа Франциск започна с дъжд и 40 минути закъснение"}
{"url": "https://www.monitor.bg:443/bg/a/view/paradyt-i-bob-chorbata-pobediha-agneto-obzor-snimki-164436", "text": "Да присъстват на военния парад в центъра на София и да пробват от прочутата армейска боб чорба в рамките на деня на отворените врати в Националния военноисторически музей по случай 6 май, предпочетоха пред гергьовденската трапеза мнозина българи. Около 5000 наблюдаваха на живо демонстрацията на жълтите павета, в която се включиха над 1000 военнослужещи от трите вида въоръжени сили, както и 48 сухопътни машини, сред които бронетранспортьори и танкове, както и 10 вертолета и самолета. Впоследствие през музея, където на празника на родната армия навръх Гергьовден вместо традиционното агнешко посетителите могат да опитат войнишка боб чорба и да разгледат отблизо гаубици, зенитни комплекси и хеликоптери, са преминали общо 12 700 души, отчетоха пред „Монитор“ от там. Сред тазгодишните атракции на гергьовденския парад бяха осемте колекционерски ретро машини от Втората световна война на военноисторическия клуб „Братя по оръжие“. През сърцето на столицата преминаха четириместна командирска кола „Кюбелваген Феномен Гранит-30“, 12-местен триосен камион „Щайер 640“ и 4-местен джип „Кюбелваген Фолксваген тип 82-КДФ“, както и мотоциклети „Цундап-КС 750“ ,BMW R75, BMW R12 и BMW R35. За максимална автентичност военните в тях бяха с униформи от онези години. Кулминацията на събитието бе демонстрацията на военната ни авиация, която се състоеше от два вертолета Ми-24 и „Кугър“, транспортни самолети „Спартан“ и учебни „Пилатус“, както и три изтребителя МиГ-29. Тази година парадът премина, без националния флаг да бъде развят над площад „Княз Александър I” от водещия хеликоптер, както е по традиция. „Причината за това е, че няма изправен Ми-17“, обясни генерал-майор Иван Лалов, който командва парада. По-рано пък, при изпълнението на националния химн 20 артилерийски салюта разтърсиха София. Армията изненада присъстващите, предоставяйки им за първи път възможността да разгледат отблизо военна техника, която бе изложена до сградата на БНБ. Дълга опашка от желаещи да опитат войнишка боб чорба, приготвена от полеви готвач, пък се изви по-късно през деня в Националния военноисторически музей, където входът за посетителите бе свободен. Дори дъждът не успя да спре мераклиите да дегустират гозбата. Войнишката боб чорба се приготвя в полева кухня, която може да бъде разположена на бойното поле и да изхрани с първо, второ и трето 300 души. В празничния ден казаните успяха да нахранят 900 души, разказа полевият готвач сержант Андрей Иванов, който е с две мисии - в Ирак и Босна и Херцеговина. „Военният боб е най-вкусен, всички знаят това. \"Продуктите са от извора, нямат ГМО. Кураж да имаш, сърце, любов и всичко става“, разкри той тайната рецепта за гозбата си. Сержант Иванов обясни, че първо се приготвят продуктите, след това казаните се пълнят с вода, боб, моркови, лук, чушки и подправки и се оставят да врят, а накрая се прави и запръжка. Полевият готвач издаде, че боб чорбата не е единствената любима храна на военните. „Винаги, когато тръгнем на занятие, приготвяме боб и друсан кебап в менюто“, сподели сержант Иванов. Първите чакащи на опашката пък разказаха, че са заели местата си още преди 11 часа. Изсипалият се над столицата проливен дъжд малко преди да започнат да раздават войнишката чорба не ги уплаши и те останаха да пазят своя ред, за да дегустират гозбата. „Не сме яли войнишки боб, трябва да го опитаме и да видим дали е различен от другия“, призна Калоян Иванов. В деня преди празника той обиколил музея, но се върнал само за да опита вкуса на чорбата. „Вчера (понеделник - б.р.) дойдох да разгледам музея, уникална сбирка. Днес дойдохме да видим майсторлъка на войнишкия готвач“, каза Калоян. Други пък бяха дошли, за да видят дали военната гозба се е променила на вкус от времето, когато са били в казармата. „Не съм го ял от 22 години, трябва да пробваме, за да видим дали е същия“, каза Анатолий Дейнински. Той сподели, че бобът в хубав, но не може да определи дали се е променил на вкус. „Нямам спомен дали е същият, но е вкусен“, категоричен бе Анатолий. Освен боб чорбата, посетителите бяха привлечени и от възможността да се качат в пилотската кабина на транспортен хеликоптер Ми-8 и в отделенията за управление на ракетен комплекс 2К 52 Фрог „Луна-М“, както и в подвижен радиовисотомер ПРВ-11 „Вершина“. Пред хеликоптера се образува опашка от видимо развълнувани малчугани. „На децата им хареса много. Те това и чакат, жалко че ни заваля, не успяхме да всички да се качим, но догодина пак ще дойдем“, зарече се една от майките, чиито хлапета успяха да влязат в пилотската кабина. Други обаче разказаха, че дългата опашка пред военната машина ги е отказала и ще дойдат отново за повторен опит да се вредят. Всички имаха възможност да разгледат безплатно и най-новата изложба в музея – „На борда на флотската история“, посветена на 140-ата годишнина от създаването на ВМС, както и да се запознаят с малко известни предмети, документи и художествени произведения от фондовете на музея. Месенето на гергьовденски хляб, който да украсят с орнаменти от тесто, също бе сред атракциите за посетителите. За музикалното настроение на публиката пък се погрижиха духовият оркестър на Сухопътни войски и фолклорен ансамбъл „Шевица“, който представи магията на българските народни песни и танци и поведе празнично гергьовденско хоро. Самото отбелязването на армейския празник пък, започна още в 9 аса с тържествен водосвет на бойните знамена и знамената-светини пред паметника на Незнайния воин, отслужен от патриарх Неофит. „Трябва да обърнем още повече внимание на социалния пакет. 2 години увеличавахме заплатите на военнослужещите, надявам се, че и 2020 година отново ще вдигнем заплатите“. Това заяви вицепремиерът и военен министър Красимир Каракачанов в ефира на Нова тв. Той отчете, че недокомплектът в армията е 500 души, а миналата година сме завършили за първи път с положителна тенденция по отношение на щата, като около 160 души са били назначени отгоре спрямо онези, които са напуснали. По отношение на закупуването на нови изтребители за ВВС, за каквито България преговаря със САЩ, Каракачанов припомни, че предстои наша делегация да замине за Вашингтон. „Имам уверението на Lockheed Martin, че в рамките на 3 години след подписването на договорите ще получим самолетите F-16”, каза той. Междувременно премиерът Бойко Борисов честити във Фейсбук празника на всички „момчета и момичета, които пазят небето, морето и границите ни“. „Радвам се, че си изпълнихме обещанието за празника да бъде възстановено Военновъздушното училище „Георги Бенковски”, посочи Борисов. И обеща правителството да продължи да подобрява материалните условия за военните, като предстои да отпусне около 2 млрд. лв. за нова военна техника, която ще бъде на най-високо световно ниво. \"Малко са държавите, съхранили своето име, вяра и език през многовековни превратности и изпитания и, ако днес България е една от тях, то е защото нашият народ е изпитал и осъзнал необходимостта от единството на меч, дух и слово\". Така президентът и върховен главнокомандващ на Въоръжените сили Румен Радев започна словото си пред строените за гергьовденския парад военнослужещи, които преминаха марширувайки пред погледите и на премиера Бойко Борисов, шефката на НС Цвета Караянчева, патриарх Неофит, бившия министър-председател Симеон Сакскобургготски, министри, депутати, дипломати и висши военни. Президентът подчерта, че 6 май е и Ден на храбростта и че трябва да отдадем дължимото на всички българи, които воюват за истината, въстават срещу произвола и застоя и отстояват демокрацията. „В тях е надеждата за една по-справедлива, по-човечна и просперираща България“, заяви той. Радев подчерта, че летописите пазят безчет победи на войската ни в защита на нашия народ, националното единство и независимост. Президентът също така призова генералите да заемат активна позиция относно финансирането за въоръжаването на армията, тъй като „мълчанието им днес може да струва скъпо на данъкоплатците утре“.", "date": "2019.05.06", "title": "Парадът и боб чорбата победиха агнето (ОБЗОР+СНИМКИ)"}
{"url": "https://www.monitor.bg:443/bg/a/view/20-000-e-mobili-godishno-shte-se-proizvejdat-v-ruse-164427", "text": "Фабрика за производството на 20 000 коли годишно ще бъде изградена в Русе. Компанията Sin Cars ще прави електрически и хибридни автомобили. Производствената линия трябва да стартира през 2020 г. Първоначалната инвестиция е над 10 млн. лв. и ще разкрие между 50 и 100 нови работни места. Това разкри създателят на автомобилната компания инж. Росен Даскалов по време на посещение на кандидати за европейски депутати. Компанията вече може да се похвали с няколко успешни модела - шосейната версия на SIN R1, както и зареденият с високооктанов адреналин SIN R1 GT4, които стават все по-популярни. Спортния GT4 е неотлъчна част от състезателната сцена из Европа, Австралия и Америка. Заедно със SIN R1 VTX, двата модела властват над най-популярните състезателни писти. Оптимизираният производствен процес в новата фабрика ще позволи бързо и лесно сглобяване на различните варианти на платформи, като се използват стандартни материали. Новата производствената линия L-City е проектирана с годишен капацитет от 20 000 автомобила, които ще бъдат насочени към европейския пазар. Една от водещите цели при създаването на проекта L-city е ангажирането с каузата за опазване на околната среда, намаляване на емисиите в градовете и създаване на по-здравословна жизнена среда, отбеляза инж. Даскалов.", "date": "2019.05.06", "title": "20 000 е-мобили годишно ще се произвеждат в Русе"}
{"url": "https://www.monitor.bg:443/bg/a/view/adel-objavi-novija-si-album-30-164430", "text": "По случай навършването на 31 години певицата Адел сподели в Инстаграм 4 черно-бели снимки и някои „подсказки“ за следващия си албум. Само няколко седмици след като стана ясно, че се разделя със съпруга си Саймън Конецки, тя изглежда във върхова форма. Британската звезда има 31 792 000 последователи в Инстаграм и постът й в рамките на няколко часа събра над 2 милиона харесвания и 30 000 коментара. В него се казва: „...Драстично се промених през последните години и продължавам да се променям и това ми харесва. 31-вата ми година ще бъде страхотна и ще я посветя изцяло на себе си. За пръв път от 10 години съм готова да чувствам света около себе си ида вдигна поглед...Научете се наистина да обичате самите себе си – едва сега разбрах, че това е достатъчно и дори предостатъчно“. След това тя обяснява, че албумът ще се казва „30“ и ще бъде дръм енд бейз - напук на очакванията. С това певицата продължава традицията да нарича албумите си на възрастта, на която ги издава. Последният, „25“, излезе през 2015 г. и от него се продадоха над 20 милиона копия по света. Сега феновете й предвкусват звука на батерия и баскитара в новия музикален проект.", "date": "2019.05.06", "title": "Адел обяви новия си албум \"30\" "}
{"url": "https://www.monitor.bg:443/bg/a/view/navodnenija-grozjat-porechieto-na-jantra-164429", "text": "Сериозна опасност от наводнения по поречието на река Янтра ще има в следващите часове. Това обявиха от Националния институт по метеорология и хидрология. Времето днес рязко се влоши и смерч удари софийско, докато градушка и гръмотевици имаше в Централна, Северна и Западна България Както е известно през деня градушка с размер на голям орех удари Северна България. В плевенското село Българене бурята беше придружена от гръмотевици и дъжд. Ледените късове унищожиха реколтата на хората, наводниха пътища и на места прекъснаха електричеството. Заради сблъсъка на топли и студени въздушни маси над софийското село Лесново се образува фуния на смерч. Бурята не е нанесла сериозни материални щети. Преди обяд пък градушка падна и в Западна България. Перник побеля за секунди заради ледените късове. Утре отново времето ще остане интензивно. Заради нахлуването на студен въздух за цяла Западна и Централна България е обявен жълт код за силен вятър. Температурите ще се понижат, като максималните ще са между 10 и 17 градуса", "date": "2019.05.06", "title": "Наводнения грозят поречието на Янтра"}
{"url": "https://www.monitor.bg:443/bg/a/view/papata-sofija-e-simvol-na-mir-mejdu-religiite-164434", "text": "„Тази вечер сме тук, за да се молим пред тези факли, донесени от нашите деца. С огъня на любовта ние искаме да разтопим леда на войната. Преживяваме това при руините на Древна Сердика в София - сърцето на България\", Това каза папа Франциск в молитвата за мир, която беше произнесена в сърцето на София, на площад „Независимост“. „Нека това символично място да се превърне в свидетелство за мир“, допълни Светият отец, визирайки факта, че в центъра на София се намират храмовете на Православието, Католицизма, Исляма, Юдаизма и Арменците. \"Нека всички, където и да се намират, да могат да кажат. Да кажем Мир на земята на всички хора, които Господ обича\", каза в посланието си папа Франциск. Той призова към общо сътрудничество, за да „се срещнем в това, което ни обединява. „Господи, направи от мен инструмент на твоя мир“, каза папа Франциск и апелира всеки човек да се придържа към това послание. „Помирете се взаимно“, допълни на български папа Франциск в края на молитвата си. Той подчерта също, че гласът на мира трябва да заглуши този на войната, на равнодушието и безучастието. В Посланието за мир шест деца от различни вероизповедания запалиха факли, като символ на светлината , която прогонва тъмнината. На сцената бяха представители на всички вероизповедания в България, сред които директорът на дирекцията „Вероизповедания” Емил Велинов, евангелският пастор Румен Борджиев, главният мюфтия Мустафа Алиш Хаджи, главата на Арменската църква в България – архимандрит Исахак Похосян и други. Изключение правеше само Българската православна църква.Още миналия месец Синодът излезе с решение, православни духовници не само да не служат, но и да не присъстват на нито едно от събитията, включени в програмата на папата. Сред официалните лица, присъстващи на Посланието, което папа Франциск отправи от Ларгото на София бяха премиерът Бойко Борисов, кметът на София Йорданка Фандъкова, Симеон Сакскобурготски и съпругата му Маргарита. По време на молитвата от подиума прозвучаха: \"Амин\" - еврейска песен, \"Дядо Господи, прости ме\" по текст на Иван Вазов, мюсюлмански призив към молитва, песента \"Молитва за България\" и други. Молитвата започна с около 40 минути закъснение. Вместо в 17.45 часа, то започна в .18.20 часа. До последния момент, до началото на събитието и малко след това, пропусквателните пуктове продължиха да пускат граждани, които искат да присъстват на събитието. Независимо че за трите прояви на папа Франциск в столицата бяха отпечатани специални покани, които се раздаваха по линия на католическите енории, на посланието за мир, както и на месата и молитвата „Царица Небесна“, ден по-рано, бяха пропускани и хора и без покани. Дъждът обаче не попречи на ентусиазираните от посланието на папата хора, да проследят Молитвата за мир с чадъри и дъждобрани. Милиони вярващи по целия свят проследиха от телевизионните екрани посланието за мир на папа Франциск и станаха съпричастни на апела му за единение и стремеж към постигане на мир.", "date": "2019.05.06", "title": "Папата: София е символ на мир между религиите (ОБНОВЕНА)"}
{"url": "https://www.monitor.bg:443/bg/a/view/dior-s-polyh-na-morski-briz-snimki-164380", "text": "Лятото вече чука на вратата или поне така ни се иска. Мрачните облаци и силният вятър обаче не пречат на световноизвестните дизайнери, които вече ни запознават с модните тенденции за горещите дни и то в аванс за догодина. Модна къща „Диор“ отправи предложенията си за лятото през 2020-а със стилна круизна колекция, която носи „полъх от Африка“. Актуалната колекция, посветена на срещата на различните култури, бе представена от дизайнерката с италиански корени Мария Грация Киури. Терен за ревюто даде старият дворец \"Ел Бади\" в Маракеш, Мароко. Манекените се разходиха по котешката пътечка точно 89 пъти, смесващи смело текстури и цветове. Те позираха с вързани коси, като някои от тях бяха с кърпи на главата – разбира се, съответстващи с облеклото им. „Диор“ представи едновременно стилни и свежи тоалети, подходящи за ежедневието и специални поводи. и кафявото, както и тъмно синьо, са основните цветове в круизната колекция. Немалка част от моделите дефилираха с панталони и поли с дължина до под коляното. При официалните облекла в линията пък най-често срещани са дълги рокли без ръкави или с паднали такива, които са разкроени в долната част. Сред щампите впечатление правят птици, пеперуди и най-различни флорални мотиви - от дребни и големи цветя до листа. Не липсваха и предложения, които включват които са моден хит през последните месеци. Част от колекцията бе посветена на денима. При бижутата преобладават масивни обеци и колиета, наподобяващи перли с различни висулки. Някои от манекенките се разходиха по подиума с пиърсинг по устата, носа и в горната част на ушите. \"Понастоящем всички говорят за различия и никой не се интересува от онова, което ни свързва\", заяви Киури на пресконференция преди дефилето. Тя е предложила на колегите си от Кот д'Ивоар да дадат приноса си за колекцията чрез характерни за родината им Киури е ползвала също услугите на френската антроположка Ан Грофийе, афроамериканската художничка Микален Томас, британската дизайнерка с ямайски произход Грейс Уелс Бонър, както и на Пате Уедраого, известен с псевдонима Пате О. Последният е от Буркина Фасо и е кроил дрехи за Нелсън Мандела.", "date": "2019.05.06", "title": "\"Диор“ с полъх на морски бриз (СНИМКИ)"}
{"url": "https://www.monitor.bg:443/bg/a/view/evromita-uvelichiha-iznosa-na-oriz-ot-kambodja-za-kitaj-164431", "text": "Износът на камбоджански ориз за Китай силно е нараснал, след като ЕС наложи мита върху вноса му от тази югоизточна страната, съобщи днес Световната банка, цитирана от Reuters. През януари ЕС въведе мита за срок от три години на ориза от Камбоджа и Мианмар, за да спре нарастващия му внос от тези две страни и да защити европейски производителки като Италия, припомня агенцията. След въвеждането на митата износът на камбоджански бярл ориз за ЕС през февруари се сви до едва 10,080 тона, което бе спад с 57,8 на сто спрямо предходния месец. През 2018 година Камбоджа е внесла в ЕС 270 000 тона или 43 на сто от общия си износ, посочва Световната банка.", "date": "2019.05.06", "title": "Евромита увеличиха износа на ориз от Камбоджа за Китай"}
{"url": "https://www.monitor.bg:443/bg/a/view/za-4-meseca-ukrajna-vnesla-10-poveche-gaz-ot-es-164433", "text": "За първите 4 месеца на годината Украйна е внесла от ЕС 2,4 млрд. куб. м газ, което е с 10% повече от същия период на 2018-та, съобщават от \"Укртрансгаз\". 400 млн. куб. м са доставени от Полша, 1,2 млрд. куб. м - от Словакия и 700 млн. куб. м - от Унгария. Бившата съветска република е осигурила от собствени находища 7 млрд. куб. м метан. Киев спря да купува природен газ от Русия от ноември 2015 г. Действащите договори за доставка и транзит на синьо гориво през Украйна изтичат в края на 2019-та. От началото на 2019-та през страната за транзитирани 29,3 млрд. куб. м или с 6% повече от първите 4 месеца на миналата година.", "date": "2019.05.06", "title": "За 4 месеца Украйна внесла 10% повече газ от ЕС"}
{"url": "https://www.monitor.bg:443/bg/a/view/miliarderi-uoryn-byfet-planira-da-investira-vyv-velikobritanija-vypreki-brekzit-164412", "text": "Третият най-богат човек на планетата Уорън Бъфет смята да инвестира за „голяма придобивка“ в Обединеното кралство, въпреки плановете на страната да напусне Европейския съюз (ЕС). Това предават от сайта businessinsider.com. Първият референдум за напускането на семейството бе гласуван на 23 юни 2016 г., но поради невъзможността да се стигне до споразумение, кабинетът на Тереза Мей отложи съдбовната дата от 29 март тази година на 31 октомври. За това време редица големи компании като Ford, HSBC и Panasonic преместиха седалищата и клоновете си извън Острова, а заедно с това съкратиха служители, пишат от „Independent“. За някои милиардери обаче това не е проблем. По време на годишната среща на акционерите на „Berskshire Hathaway“ Бъфет заяви, че е готов да инвестира във Великобритания и/или в други части на Европа, независимо от Брекзит. „Не съм англичанин, но мисля, че беше грешка да се реши да се напусне“, коментира милиардерът, цитиран от businessinsider. По негови думи това няма да унищожи „апетита“ му да инвестира в страната. За първите 4 месеца на годината „Berskshire Hathaway“ е отчела печалба от 21.7 млрд. долара. Според Бъфет по-подходящ индикатор за добрата работа на компанията е оперативната печалба, разширила се с 5% тази година, стигайки 5.6 млрд. долара.", "date": "2019.05.06", "title": "Уорън Бъфет планира да инвестира във Великобритания въпреки Брекзит"}
{"url": "https://www.monitor.bg:443/bg/a/view/svinsko-na-pesht-i-krem-supa-za-kardinalite-na-papa-francisk-164409", "text": "Печено на пещ свинско месо с манатарки, ризото с морски дарове, салата с домати, печени чушки, тиквички и патладжани, а за първо зеленчукова крем супа е било обедното меню на придружаващите папата над 20 кардинали и монсеньори. Това разкри шеф Манчев, който лично е сготвил обяда за делегацията му. След литургията и първото причастие на 242 деца всички те се оттеглиха на обяд и кратка почивка в манастира на сестрите францисканки „Света Елисавета”, който се намира точно зад храма в кв. „Николаево” на Раковски. За десерт е имало торта брюле. Там в 15,30 часа започна срещата на папа Франциск с представители на всички енории и движения на Римо-католическата църква у нас. Храмът, който побира 750 души, е вече препълнен. Там са изнесени и мощите на българския папа Йоан XXIII. Обядът за папа Франциск е бил сготвен от сестрите монахини от манастира „Света Елисавета”.  ", "date": "2019.05.06", "title": "Свинско на пещ и крем супа за кардиналите на папа Франциск"}
{"url": "https://www.monitor.bg:443/bg/a/view/nad-50-ot-bylgarite-iskat-ikonomichesko-razvitie-koeto-ne-zastrashava-prirodata-164419", "text": "Над половината от българите смятат, че икономическото развитие на страната не трябва да бъде за сметка на природата в защитени зони като „Натура 2000“. Това показват данни на проучване, представени от Европейската комисия (ЕК) и цитирани от БТА. Наскоро стана ясно, че Министерството на околната среда и водите(МОСВ)  готви промени в Закона за биологичното разнообразие (ЗБР), с които възможностите за премахване на част от териториите в „Натура 2000“ ще бъдат облекчени. Бъдещите планове за управление на територии пък ще се разработват с участието на бранша, а мнението на учените и на природозащитниците ще бъде ограничено. Според екоактивисти и така биха довели до по-лесни процедури за строеж и злоупотреба в опазени природни обекти. Мнението на българите е доказано и в проучването, което показва, че 51% от нашенци настояват икономическата дейност в зоните да бъде изцяло забранена. Цели 45% обаче смятат, че строежът трябва да бъде позволен, но само в случай на изключителен обществен интерес. а 35% са тези, които само са чували. В Европейския съюз обаче цели 70% не знаят това наименование. Над 70 на сто от всички отговори показват, че хората понасят основната отговорност за състоянието на природата. Според анкетираните, най-голяма щета природата отнася със замърсяването на въздуха, почвата и водата, както и в лицето на климатичните промени.", "date": "2019.05.06", "title": "Над 50% от българите искат икономическо развитие, което не застрашава природата"}
{"url": "https://www.monitor.bg:443/bg/a/view/s-vyzglasi-papa-francisko-svetijat-otec-be-posreshtnat-i-v-kvartal-sekirovo-164411", "text": "С възгласи „Папа Франциско”, „Слава” и „Вива папа” главата на Римо-католическата църква бе посрещнат и в квартал „Секирово”. В църквата „Св. Архангел Михаил” той се срещна с представители на католическата общност от цялата страна. Пред храма папата отново слезе от папамобила, за да благослови болни деца и хора с увреждания. В дар от един от вярващите светият отец получи малка икона. Пред църквата в квартала бе посрещнат по стар български обичай с пита, мед и сол. Храмът в квартал „Секирово” бе пълен с вярващи от цялата страна, които посрещнаха папа Франциск с ръкопляскания и с викане на името му. На входа получи и букет от бели и жълти рози, който остави пред мощите на българския папа Йоан XXIII. Папата се спря за минута – две пред мощите, за да се помоли. След което тръгна към олтара в църквата, а хората наоколо го снимаха с мобилните си телефони. Вътре в храма папа Франциск прие още една икона, като подарък от вярващите. Той обърна внимание на всички в храма, които бяха в непосредствена близост с него, включително и на доста деца, които час – два по-рано получиха първо причастие лично от него в църквата в съседния квартал. Присъстващите в църквата за пореден път ръкопляскаха на папа Франциск, което според богослови, е недопустимо в храм. „Нека се радваме и ликуваме,  защото светият отец папа Франциск е между нас. Свети отче, за нас е голяма радост присъствието Ви и срещата Ви с католическата общност в България. Тази среща идва след като децата приеха първото причастие в „Пресвето сърце Исусово”. Свети отче, Вие сте наместникът на Христа на земята. Утвърждавате нас, християните, във вярата, надеждата и любовта”, се обърна към светия отец монсеньор Георги Йовчев. В словото си той подчерта и ролята на българския папа Йоан XXIII, след което благодари на папа Франциск за посещението му в България. На фона на изпълнение на църковния хор на „Многая лета” монсеньор Йовчев подари на папата позлатен потир. „Сега трябваше да говоря аз. Не че беше моят ред да говоря, но не можем да не започнем преди да поздравим вашия епископ, който има рожден ден и имен  ден, нека му ръкопляскаме”, каза папа Франциск, визирайки монсеньор Георги Йовчев от Пловдив. Сестра Еврозия първа застана на микрофона, за да каже през сълзи колко е щастлива от срещата с папа Франциск. „Защото това е моето родно място. Моите родители са скромни, но вярващи хора и моята майка, която имаше здравословни проблеми, трябваше да се грижи за сестра ми и за мен. Но майка ми често казваше: „Бог е милосърден и няма да ни изостави никога”. След нея пред папата говори свещеник, който от 14 години е на служба на Бога. След още едно изказване на младо семейство на микрофона, папа Франциск благодари на жителите на Раковски за топлото посрещане. „Когато влязох, видях доброволците от Каритас, но първо си помислих, че са пожарникари,така, облечени в червено”, се пошегува папата. След което продължи, че любовта е безкористна. „Трябва да бъдем внимателни. Изпаднали сме в култура на етикетите- този човек е такъв, онзи е онакъв, а Бог не иска това. Това е личност. Това е образ Божи и никакви прилагателни. Например любов. Всяка личност трябва да носи това прилагателно”, каза папа Франциск. По думите му това се отнася и за всички онези, които се занимават с клюки и сплетни. „Колко лесно до нас стигат клюките. Винаги лепваме някакви етикети на хората. Аз не говоря за тук, знам, че тук клюки няма, но да си помислим за тези места, на които ги има клюките. Трябва да преминем от културата на прилагателните към културата на съществителните”, продължи да говори извън написаното си слово папата. В словото си той засегна и песимизма. „Песимистите съсипват всичко. Никога не съм познавал песимист, койтода е направил нещо добро”, каза папата. Аргументира се с пример за песимист, който съсипва хубава торта, посипвайки я с оцет, като така призова за повече оптимизъм в общността. Папа Франциск говореше пред вярващите съвсем спокойно и без  да чете. „Никога не завършвайте деня с война. Знаете ли защо? Защото студената война на следващия ден е много опасна”, като се обърна към семействата и съпрузите. Очаквайте подробности!", "date": "2019.05.06", "title": "С възгласи „Папа Франциско” светият отец бе посрещнат и в квартал „Секирово”"}
{"url": "https://www.monitor.bg:443/bg/a/view/uchastnicite-v-master-chef-interpretirat-trapezata-za-gergiovden-164399", "text": "Хоби-готвачите в MasterChef ще получат тематична празнична задача в епизода на предаването тази вечер. Участниците ще трябва да интерпретират трапезата за Гергьовден по интересен начин. Това ще се превърне в истинско изпитание, в което някои ще бъдат ужасени и объркани, а други ще докажат, че традиционните ястия могат да бъдат достойни за изискан ресторант. Разбира се, агнешкото ще е основен герой в чиниите на кандидатите за титлата и голямата награда. Мастърклас този път ще преподаде шеф Силвена Роу. Тя ще демонстрира как се приготвя хитовата в цял свят веган пица, а за да направи задачата още по-любопитна, ще направи и десерт от целувки, които са 100 % на растителна основа.", "date": "2019.05.06", "title": "Участниците в MasterChef интерпретират трапезата за Гергьовден"}
{"url": "https://www.monitor.bg:443/bg/a/view/nina-dobrev-stava-supergeroj-164415", "text": "Американската звезда с български корени Нина Добрев призна, че се готви за трансфер към света на супергероите. Причината – актрисата продължава да се явява на кастингите на „Марвел“ за попълване на каста в следващата фаза от развитието на вселената. „Явявала съм се на не един. Все още ми се налага да се боря за роли. Само защото някой е известен с това, че прави дадено нещо, не означава, че не може да се справи и с друго. Всеки може да се справи, стига да му бъде дадена тази въззможност. намигна наскоро актрисата, добила световна популярност с тийнсериала „Дневниците на вампира“. Сред продукциите, в които мечтае да се изяви пък е „Големите малки лъжи“ на HBO. “Бих искала да работя и по исторически филм, да съм хамелеон на екрана“, допълва още тя, като уточнява, че именно желанието да покорява различни върхове в кариерата си я е провокирало да се съгласи да участва в комедийния сериал Fam. С цел да се подготви за начина на водене на снимки, Добрев посещава сета на „Теория за Големия взрив“ и „Мама“, като се е допитвала за съвети до смятания за крал на тв комедията Чък Лори (автор още и на „Двама мъже и половина“ и „Методът Комински“).", "date": "2019.05.06", "title": "Нина Добрев става супергерой"}
{"url": "https://www.monitor.bg:443/bg/a/view/protegnatata-ryka-na-papa-francisk-164422", "text": "Когато на 18 октомври 1983 г. цар Симеон II, изпълнявайки родово завещание, дарява Светата плащаница на Ватикана, (дотогава близо 500 години собственост на Савоите), забелязва, че папският нотариус е извършил промяна в приемателния протокол, като е заменил името на папата (както е било по завещание) със “Светата католическа църква”. Българският цар подписва дарението, но на излизане изразява разочарованието си пред кардинал Казароли, че получателят не е папа Йоан Павел ІІ. Кардиналът го поглежда иронично и отговаря: „Ваше „скъпо” Величество, Светият отец за съжаление не е вечен, но Църквата…” И папа Франциск, и патриарх Неофит, макар и да спазват каноните на разделилите се през 1054 г. църкви в разменените послания в Светия синод се придържат към тази житейска неизбежност, папата използва възможността да направи поредната стъпка на започналия преди години процес на сближаване, като наблегна на желанието си да празнуват заедно Великден, при това на православната дата. Няма да коментираме сърдечното отношение между двамата, нито предоставените възможности на папа Франциск за традиционното неделно богослужение, още по-малко – коментарите за противоречията, започнали много преди пристигането на Светия отец. Няма големи новини и в посланията, отправени от папата и след срещата му с президента, и по време на неделната меса – те бяха в съответствие с водената от Ватикана политика на близост към нуждите на хората, без значение дали са преследвани от несгоди или по други причини, съчетано със знаково гостуване в имигрантския лагер във „Враждебна“: “Христос живее и иска и ти да живееш. До теб е Възкръсналият и винаги ти подава ръка да започнеш отново”, призова в неделната меса папата. Впечатляващо бе и посланието му към политиците у нас да спрат “ледена завеса”, спускаща се от напускането на страната ни от 2 млн. българи в търсене на нов живот, както и търпението, с което причасти 240 деца в католическия храм на град Раковски. Очаквано във всички свои изяви папа Франциск потвърди харизматичния си имидж на духовен водач, който умее да вдъхва вяра при естественото общуване с обикновените хора. А също и на политик, който оценява ключовото място на страната ни между Изтока и Запада. Със сигурност политическата ни класа има какво да научи от срещите си с него. Има и още една причина да се запомни посещението на Светия отец като историческо. Всъщност кой би си помислил преди тридесетина години по време на комунистическите манифестации на предишния режим, че един ден папа ще се разхожда свободно по жълтите павета на същия този площад и ще отслужи меса пред катедралния храм. Това е сигурен знак за демократизацията на страната ни. А протегнатата ръка на папа Франциск е символ на необходимостта от единство на всички българи независимо от изповядваната от тях вяра. Друг е въпросът, че това също не е новина, би трябвало да си го знаем, защото точно към това ни призовава надписът на Народното събрание. Папа Франциск само подсказа, че не трябва да се отклоняваме от този път.", "date": "2019.05.06", "title": "Протегнатата ръка на папа Франциск "}
{"url": "https://www.monitor.bg:443/bg/a/view/megan-rodi-momche-164417", "text": "Трийсет и седем годишната херцогиня на Съсекс Меган роди момче от 34-годишният британски принц Хари. Бебето тежи 3,2 килограма. Принц Хари е присъствал на раждането, както и майка й, 62-годишната Дория Рагланд. Меган е родила във Фрогмор котидж. Новината бе споделена лично от принц Хари пред британските медии. В съобщението в Инстаграм бе обявено, че кралското семейство е много радостно от събитието. Бебето е здраво и се е родило сутринта, в 5:26 ч. Това е осмото правнуче на британската кралица Елизабет Втора. Първоначално името на бебето не бе разкрито. Но според залозите на Острова, то ще се казва или Албърт, или Артър, или Джеймс, или Филип, или Едуард. Бебето е седмо по ред за наследяване на трона. Майката на бебето Рагланд е много щастлива от раждането, тъй като това е нейният първи внук. Бебето ще има двойно гражданство. Британският премиер Тереза Мей изпрати поздравително послание, в което пожелава всичко най-добро. Актьорът Джордж Клуни, с когото бебето е астрален близнак, също поздрави младото семейство с увеличаването му. Родителите до последно не разкриха мястото, което са избрали за раждането. По време на бременността те не разкриха и датата, на която е определен терминът и казаха, че не знаят предварително какъв ще е полът. Самата Меган искаше бебето да е момиче. Имаше твърдения, че Меган е родила тайно, тъй като се смяташе, че е преносила. После стана ясно, че все пак тя ще обяви раждането на детето си. По-рано британският принц Хари съкрати планирана визита в Холандия идната седмица. Бъкингамският дворец поясни, че визитата се съкращава \"поради логистично планиране на журналистите, които ще придружават принца, за да отразяват визитата, както и заради ангажименти на кралското семейство\". Принц Хари трябваше да посети Амстердам в сряда и да отиде после в Хага в четвъртък. Вместо това той ще е само в Хага в четвъртък, за да участва в събития, свързани с предстоящото домакинство на града на Игрите на непобедимите през 2020 г.", "date": "2019.05.06", "title": "Меган роди момче (ОБНОВЕНА+ ВИДЕО НА ЖИВО)"}
{"url": "https://www.monitor.bg:443/bg/a/view/bashar-rahal-udari-emilija-video-164407", "text": "Актьорът Башар Рахал удари своето „кукле“ - поп-фолк дивата Емилия. Той я хвърли върху маса в ресторант, след като красавицата насочи пистолет към него с думите: Не става въпрос за реален конфликт, а за мини-филмчето покрай новата дуетна песен на певицата с младата чалга надежда Денис Теофиков. Парчето носи името „Акула“, а шестминутното видео към него показва преплитането на две двойки. Емилия влиза в ролята на отчаяната съпруга на Башар, чиято любовница пък е любимата на Денис Теофиков. Покрай интересните сцени звездите водят и диалози: Не ме карай да те върна обратно в Царево да вадиш рапани.“ , обръща се Рахал към звездата на „Пайнер“. За три дни време „Акула“ събра над един милион гледания в платформата за видеосподеляне YouTube и към момента клипът е на първо място в набиращи популярност.", "date": "2019.05.06", "title": "Башар Рахал удари Емилия (ВИДЕО)"}
{"url": "https://www.monitor.bg:443/bg/a/view/40-metra-brakonierski-mreji-izvadiha-ot-jazovir-krasnoselci-164421", "text": "Близо 40 метра бракониерски мрежи са извадили доброволци на Централната рибно-опазваща организация /ЦРОО/ от водите на язовир Красноселци. Акцията на водоема край едноименното омуртажко село е била по сигнал на разхождащи се рибари, уточнява БТА. Мрежите са изгорени. Извадената от тях риба от вида костур и шаран е върната обратно във водата. Бракониерите успели да избягат. Язовирът е чист и хубав, има риба в него и затова е предпочитан от рибарите. Доброволците от ЦРОО клон Ястребино наблюдават основно четири язовира, разположени на територията на общините Омуртаг и Антоново: водоемите край Царевци, Красноселци, Омуртаг и най-големия - Ястребино. При обходите им става ясно, че забраната за риболов не се спазва, липсват и санкции от страна на ИАРА.", "date": "2019.05.06", "title": "40 метра бракониерски мрежи извадиха от язовир Красноселци"}
{"url": "https://www.monitor.bg:443/bg/a/view/livyrpul-gotvi-sladko-otmyshtenie-i-bez-salah-164410", "text": "Всички на „Анфийлд“ вярват в чудото, а играчите на „Ливърпул“ са уверени, че могат да поднесат поредната незабравима европейска вечер и да отстранят „Барселона“, въпреки пасива от три гола. В първата среща от полуфиналния сблъсък в Шампионската лига „каталунците“ бяха категорични и победиха с 3:0, но това не сломява „мърсисайдци“. „Много ме ядосва факта, че ни отписват. Ядосва ме и ме мотивира да им покажем, че сме способни на нещо специално. Имаме големи играчи, а те изпъкват в големи мачове. Очаквам точно един такъм голям мач на „Анфийлд“. Точно затова сме „Ливърпул“. Затова сме уникален клуб. Футболът е непредсказуем“, коментира хърватският боец Деян Ловрен. Той и съотборниците му ще са мотивирани да изковат „сладкото отмъщение“ утре вечер и заради нападателя Мохамед Салах, който няма да играе в битката с „Барселона“. Египтеският стрелец удари главата си по време на съботната среща с „Нюкасъл“, спечелена драматично с 3:2. „Салах е силно разочарован, че пропуска един от най-важните мачове на английския тим през този сезон“, разкриха от клуба. В лагера на съперника пък една сериозна въпросителна мъчи наставника на „Барселона“ Ернесто Валверде. Специалистът ще решава до последно дали да разчита като титуляр на най-скъпата покупка на клуба Филипе Коутиньо. Валверде обмисля вариант да разчита на малко по-дефанзивно настроена халфова линия с оглед на комфортната преднина след първия мач.", "date": "2019.05.06", "title": "„Ливърпул“ готви сладко отмъщение и без Салах"}
{"url": "https://www.monitor.bg:443/bg/a/view/ucheni-osporiha-polzata-ot-dietichnite-napitki-za-decata-164404", "text": "Децата, които пият диетични безалкохолни, не успяват да намалят калориите за деня, установиха американски учени, цитирани от ЮПИ. Такива деца в крайна сметка поемат с 200 калории повече дневно от предпочитащите вода. Възможно е те да компенсират, защото са преминали към диетични напитки от подсладени.  Резултатите в никакъв случай не означават, че нискокалоричните напитки са лоши. Децата, които пият диетични безалкохолни, в крайна сметка консумират по-малко захар за деня от пиещите подсладени напитки. Водата обаче е по-полезна. \"Водата е най-добра и трябва да наблягаме предимствата й пред нискокалоричните сладки напитки\" - каза ръководителят на изследването Алисън Силвецки от университета \"Джордж Вашингтон\". Съществуват доказателства, че някои напитки въздействат върху предпочитанията към храните. Изследвания с възрастни показаха, че изкуствените подсладители предизвикват желание за сладки храни. Ако вкусовите рецептори вече са настроени за сладко, обикновената вода може да помогне да бъде намалено това желание.  Учените са работили със 7000 деца и тийнейджъри.", "date": "2019.05.06", "title": "Учени оспориха ползата от диетичните напитки за децата"}
{"url": "https://www.monitor.bg:443/bg/a/view/nie-sme-jivotnite-podava-ryka-na-chetirinogi-geroi-164389", "text": "Екипът застанал за уникалното издание „Българите! Забравени постижения“ - Делян Момчилов и илюстратора Стен Дамянов са готови с ново вълнуващ проект, който носи името „Ние сме животните“. Премиерата на книгата за малки и големи е на 9 май в столичния клуб „Терминал 1“, а специални гости на събитието ще са NIYA & live band – победителката от „Гласът на България” Ния Петрова и нейния бенд. „Ние сме животните“ събира 8 невероятни истории за най-добрите приятели на човека – животните! Смели животни, вдъхновили някои от познатите ни анимации и доказали, че хората не сме единствените същества, които могат да изпитват емоции, да са смели и да носят добро, намират място по страниците. Приключенските разкази са вдъхновени от реални герои и събития, а действието се развива по цялото земно кълбо: от алпийските преспи, през лондонските гробища, бруклинските гаражи, Галапагоските острови, чак до джунглите на Камбоджа. В главните роли ще срещнете кучета, прасета, костенурки, слонове и зверове като нас – хората. 1 лв. от всяка книга отива за Организация за защита на животните „Четири лапи” и за операции на бездомни животни. Tака книгата ще се опита поне малко да допринесе за по-лек живот на четириногите.", "date": "2019.05.06", "title": "„Ние сме животните“ подава ръка на четириноги герои"}
{"url": "https://www.monitor.bg:443/bg/a/view/ledeni-kysove-udariha-pernik-zatrupaha-bylgarene-164403", "text": "На връх Гергьовден градушки удариха няколко места в страната. Най-тежко пострада плевенското село Българене, където ледените топчета покриха земята със слой от няколко сантиметра. Във връзка с този случай, изп. директор на ИА „Борба с градушките“ Ваньо Славеев обясни за „Монитор“, че селото е извън обсега на площадките на ведомството.  \"Има една градова пътека - от района на изток от Плевен, която е извън защитената зона и всяка година се проявява\", поясни той. Той добави, че в късния следобяд на 6 май са обстреляни градоопасни облаци в районите на Пазарджик, Голям чардак и Стара Загора. Славеев подчерта, че от началото на кампанията на 27 април в нито една част от страната, която се защитава от полигоните на агенцията няма нанесени щети върху селскостопанските площи. Славеев, че към Шумен напредва градоносна клетка и може дасе очаква и там да падне градушка. Дежурният синоптик Анастасия Стойчева поясни, че на радара вижда големи градоносни клетки на север от Ловеч и южно от Пазарджик и западно от Пирдоп. Тя добави, че в Русе имало силен вятър с пориви до 17 м в секунда, а Благоевград - слаба гръмотевична буря, но няма регистрирана градушка. В София също беше налице силна гръмотевична буря, а във Велико Търново силен дъжд.  Бури и градушки вилняха на много места в Плевенско и около град Левски. Смерч пък се образува в село Лесново, Софийско. Все още няма информация за евентуални щети в района. Към 14 ч. поройни валежи от дъжд и гръмотевични бури има почти в цяла Северна България. Най-силни са бурите в Троянско, Свищовско и Великотърновско. В момента температурата в страната са около 14-18 градуса. От утре се очакват още дъждове и захлаждане.", "date": "2019.05.06", "title": "Ледени късове удариха Перник, затрупаха - Българене"}
{"url": "https://www.monitor.bg:443/bg/a/view/zadyrjaha-78-godishen-prostreljal-sina-si-164401", "text": "Полицията задържа 78-годишен мъж, прострелял сина си. Мъжът е задържан, докато бяга в дере в района на село Ропот от служители на Областната дирекция на МВР-София.   Сигналът за скандал в къща в селото е получен в 12 часа. Изпратеният на място полицейски екип установил, че скандалът между баща и син е излязъл извън контрол и 78-годишният мъж е прострелял и ранил сина си – на 52 години. Пострадалият е откаран в болница.   След предприетите издирвателни действия, малко по-късно - към 14.00 часа, извършителят на стрелбата е задържан. Изясняват се обстоятелства около инцидента.", "date": "2019.05.06", "title": "Задържаха 78-годишен прострелял сина си"}
{"url": "https://www.monitor.bg:443/bg/a/view/gadajat-na-kopriva-v-noshtta-predi-gergiovden-164405", "text": "Гадаенето на коприва е традиция на ромите от силистренското село Средище, община Кайнарджа. В нощта преди празника Едерлез /Гергьовден/ на прага на дома се поставят стръкове коприва, всеки от които е наречен на член от семейството. Увехналите стръкове вещаят болест, свежите – здраве и благосъстояние. Ритуалът става известен благодарение на изследваческата дейност на учениците от основното училище в селото, чийто патрон е поетът Цанко Церковски, учителствал в селото в края на деветнайсети век. За ритуала съобщава и Румяна Стефанова - помощник директор на основното училище \"Цанко Церковски\", чиито възпитаници са деца от българския, ромския, татарския и турския етнос,", "date": "2019.05.06", "title": "Гадаят на коприва в нощта преди Гергьовден"}
{"url": "https://www.monitor.bg:443/bg/a/view/djenifyr-loryns-vleze-v-rialiti-shouto-na-kardashijan-164402", "text": "Носителката на „Оскар“ Дженифър Лорънс се включи, макар и за кратко, в риалити предаването на семейство Кардашиян – Keeping Up With The Kardashians. В последната излъчена отвъд Океана серия звездата от „Майка!“ се включва във видеочат. До този момент епизодът проследява курсовете по рисуване, които посещава Клои Кардашиян в опит да стане световноизвестна художничка. Компания й прави Скот Дисик, също прочул се покрай шоуто, който набира Крис Дженър във видеочат, а от другата страна отговаря именно Лорънс. „Аз съм новата Крис“, пошегува се актрисата в краткото си екранно време в предаването. намигна още звездата, преди да отпие от голяма чаша с вино. Актрисата неведнъж е споделяла, че е фен на шоуто, което й помогнало в момент на тежки снимки за филм, като епизодите с Ким, Клои и компания я разведрили от иначе емоционално натоварващия сценарий.", "date": "2019.05.06", "title": "Дженифър Лорънс влезе в риалити шоуто на Кардашиян"}
{"url": "https://www.monitor.bg:443/bg/a/view/isljamisti-zaplashiha-che-shte-udarjat-evrovizija-164406", "text": "Движението \"Ислямски джихад\" заплаши, че ще попречи на провеждането на конкурса за песен на \"Евровизия\", който започва след 10 дни в Израел.   Участниците започнаха да пристигат днес за състезанието, което ще се проведе от 14 до 18 май. Очаква се събитието да привлече хиляди туристи в Израел. \"Ние ще попречим на врага да успее да проведе какъвто и да било фестивал, който има за цел да навреди на палестинския анклав\", се казва в изявление на \"Ислямския джихад\". То е публикувано в момента, когато израелски въздушни удари поразиха десетки цели в Ивицата Газа в отговор на 400-те ракети, изстреляни по територията на Израел. В изявлението се казва, че \"съпротивата трябва да реагира на агресията на противника и да го изненада\". Израелската армия обвини \"Ислямския джихад\" за подстрекаване към продължаващото насилие в Газа и Израел. Говорителката на обществения радиооператор \"Кан\" - местният медиен партньор на \"Евровизия\" - се опита да успокои загрижените, че избухването на насилие в Газа ще се отрази на музикалния фестивал от 14 до 18 май. \"Подготовката за делегациите на \"Евровизия\" продължава както е планирано. Те пристигнаха в Израел и всички са заети с подготовката за надпреварата\", каза Шарън Бен Дейвид. Тя заяви, че организаторите са в постоянен контакт с регионалното командване на израелските сили за отбрана, което не е давало специални заповеди поради ескалацията на насилието в южната част на страната - далеч от Тел Авив, където се провежда конкурсът.", "date": "2019.05.06", "title": "Ислямисти заплашиха, че ще ударят \"Евровизия\""}
{"url": "https://www.monitor.bg:443/bg/a/view/opashka-za-vojnishka-bob-chorba-164408", "text": "Дълга опашка от желаещи да опитат войнишката боб чорба, приготвена от полеви готвач, се изви в Националния военноисторически музей. И дъждът не успя желаещите да дегустират гозбата. Възможността за посетителите на музея е част от програмата му за Деня на храбростта и Празника на Българската армия. Войнишката боб чорба се сготвя на полева кухня, която е на бойното поле може да изхрани в първо, второ и трето 300 души. Днес обаче казаните обаче успяха да нахранят 900 души, обясни полевия готвач сержант Андрей Иванов, който е с две мисии в Ирак и Босна и Херцеговина. разкри той за тайната на гозбата си. Сержант Иванов обясни, че първо се приготвят продуктите, след това казаните се пълнят с вода, боб, моркови, лук, чушки и подправки и се оставят да врат, а накрая се прави и запръжка. Полевият готвят разкри, че боб чорбата не е единствената любима храна на военните. „Винаги, когато тръгнем на занятие приготвяме боб и друсан кебап в менюто.“, каза сержант Иванов. Първите чакащи на опашката обясниха, че са заели местата си още преди 11 ч. Изсипалият се проливен дъжд малко преди да започнат да раздават войнишката чорба не ги изплаши и пазеха своя ред, за да дегустират гозбата. „Не сме яли войнишки боб, трябва да го опитаме и да видим дали е различен от другия“., сподели Калоян Иванов. Дена преди празника той вече бе обиколил музея, но днес се върна само за да опита вкуса на чорбата. „Вчера дойдох да разгледам музея, уникална сбирка. Днес дойдохме да видим майсторлъка на войнишкия готвач“, сподели още той. Други пък бяха дошли, за да „Не съм го ял от 22 години, трябва да пробваме, за да видим дали е същият“, Анатолий Дейнински. Той сподели, че бобът в хубав, но не може да определи дали се е променил на вкус. „Нямам спомен дали е същият, но е вкусен“, каза още Анатолий. Освен боб чорбата, посетителите бяха привлечени и от възможността да се качат на пилотската кабина на транспортен хеликоптер МИ-8 и в отделенията за управление на ракетен комплекс 2К 52 Фрог „Луна-М“ и подвижен радиовисотомер ПРВ-11 „Вершина“. „На децата им хареса много. Те това и чакат, жалко че ни заваля, не успяхме да всички да се качим, но догодина пак ще дойдем.“, сподели една от майките, чиито хлапета успяха да се качат в пилотската кабина. Други обаче разказаха, че дългата опашка пред военна машина ги е отказала и ще дойдат отново. Всички имаха възможност да разгледат безплатно най-новата изложба в Музея – „На борда на флотската история“, посветена на 140-ата годишнина от създаването на Военноморските сили на Република България, както и да се запознаят с малко известни предмети, документи и художествени произведения от фондовете музея. Месенето на гергьовденски хляб, който да украсят с орнаменти от тесто също бе сред атракциите за посетителите. За музикалното настроение на публиката се погрижиха Представителният духов оркестър на Сухопътни войски и Представителният фолклорен ансамбъл „Шевица“, който представи магията на българските народни песни и танци и поведе празнично гергьовденско хоро.", "date": "2019.05.06", "title": "Опашка за войнишка боб чорба "}
{"url": "https://www.monitor.bg:443/bg/a/view/nu-jork-krysti-kvartal-na-wu-tang-clan-video-164394", "text": "Цял квартал в Стейтън Айлън, Ню Йорк, вече носи името на легендарната рап група Wu-Tang Clan. Преименуването беше отбелязано с празненство и поставяне на указателна табела с името преди ден. Още през декември градският съвет на Ню Йорк гласува единодушно да кръсти квартала на бандата в честна на приноса й към него. „Страхотен ден, в който имаме възможност да уважим нашите местни герои, младите мъже, който поставиха Стейтън Айлънд на международната карта“, каза в речта си по време на церемонията градския съветник Деби Роуз. „Те преодоляха всички видове предизвикателства, не само да станат рап артисти, но и да вдъхновят и предизвикат музикалния свят“, допълни тя. Преди година градския съвет прие 9 ноември да стане официален Ден на Wu-Tang Clan. Новината дойде в годината, когато бандата празнува 25 години от илизането на дебютния им албум Enter the Wu-Tang (36 Chambers). Междувременно групата обяви турне с Public Enemy и De La Sou този месец. Голямата обиколка, която носи името God Of Rap, ще отбележи освен четвърт век от дебюта на Wu-Tang, но и 30-тата годишнина от It Takes a Nation of Millions To Hold Us Back на Public Enemy и същата годишнина от излизането на 3 Feet High And Rising на De La Soul. Турнето започва от „Уембли“ на 10 май и продължава през Манчестър, Гласгоу, Дъблин, Париж, Копенхаген и Осло.", "date": "2019.05.06", "title": "Ню Йорк кръсти квартал на Wu-Tang Clan (ВИДЕО)"}
{"url": "https://www.monitor.bg:443/bg/a/view/bybrechnata-transplantacija-vdyhnovi-modni-dizajni-na-selena-gomes-164390", "text": "Бившата старлетка на „Дисни“ - Селена Гомес, се впуска в модните среди. Изпълнителката на Back To You запретна ръкави за дизайна на три модела бански костюми, част от колекцията на една от най-добрите й приятелки – Тереза Мингус. Линията носи името Krahs (наобратно от shark – акула) и се състои от общо пет плажни тоалета в неоново червено, а цените варират между 40 и 70 долара. \"Много се забавлявах, докато рисувах дизайна. разясни вдъхновението си Гомес. Припомняме, че тя се подложи на тежката операция през 2017 г., а донор на бъбрека бе нейна приятелка и бивша съквартирантка Франча Райса. До нуждата от трансплантация се стигна след усложнение вследствие на автоимунно заболяване лупус.", "date": "2019.05.06", "title": "Бъбречната трансплантация вдъхнови модни дизайни на Селена Гомес"}
{"url": "https://www.monitor.bg:443/bg/a/view/nik-kejv-mladshi-ocelja-v-glasyt-na-bylgarija-164386", "text": "Момчето с драматичните низини в тембъра – Кирил Хаджиев-Тино, оцеля след двубоите в шоуто „Гласът на България“. Треньорът му Камелия предпочете към нокаутите в предаването да продължи българският Ник Кейв за сметка на лиричната и все още свенлива като сценично присъствие Стела Горцелиду. „Тино е много по-труден от гледна точка на задачите, които трябва да му поставям в бъдеще, той плува в друг вокален сектор“, аргументира избора си фолкзвездата. Тино и Стела избухнаха на сцената със завладяващ кавър на песента Wonderful Life, чийто аранжимент сякаш бе направен за филм на Тарантино. В тази битка има малък превес и той е в полза на Тино“, каза Графа. Лечев също подкрепи решението на Камелия: „Тези двамата ни пренесоха в мюзикъл, но тембърът на Тино е много специфичен“. Припомняме, че Кирил Хаджиев е роден в София, но живее във Варна и има собствена група.", "date": "2019.05.06", "title": "Ник Кейв-младши оцеля в „Гласът на България“"}
{"url": "https://www.monitor.bg:443/bg/a/view/230-213-praznuvat-imen-den-na-gergiovden-164392", "text": "230 213 българи празнуват имен ден на Гергьовден. От тях 171 009 са мъже, а 59 204 са жени, показват данни на Националния статистически институт. Имен ден празнуват Георги, Ганчо, Генчо, Гошо, Жоро, Гочо, Генко, Гергин, Геро, Герчо, Гергана, Галя, Ганка, Гергина, Гена, Генка, Глория, Гюрга, Георгия, Герга. Георги е сред най-разпространените мъжки имена в България, като през 2018 г. е и най-предпочитаното име за новородените момчета и най-често срещаното име сред представителите на силния пол. Най-много празнуващи имен ден на 6 май има в София – 42 907, като 32 163-ма са мъже. Следва Пловдив с 28 190 именици и Бургас, където днес повод да почерпят имат 14 663-ма. В българския народен календар Гергьовден е един от най-големите и обичани празници през годината. На 6 май Българската православна църква чества деня на Свети Георги Победоносец, почитан у нас още от покръстването на българите преди 11 века. Шести май се чества и като Ден на храбростта и на Българската армия. Празникът е официално учреден на 9 януари 1880 г. с указ на княз Александър I Батенберг. Свети Георги (от гръцки „земеделец“) е покровител на земеделците, овчарите и стадата.  С Гергьовден се поставя началото на новата стопанска година, което определя изключително богатата му обредност, свързана с плодородието, земеделието, скотовъдството и връзката на човека с природата.", "date": "2019.05.06", "title": "230 213 празнуват имен ден на Гергьовден "}
{"url": "https://www.monitor.bg:443/bg/a/view/edin-milion-vidove-sa-zastrasheni-ot-izchezvane-164388", "text": "Група експерти по биоразнообразието към ООН предупреждават, че 1 милион видове от съществуващите 8 милиона, са застрашени от изчезване и тази тенденция се ускорява, гласят данните в доклад на Междуправителствената платформа за биологично разнообразие и екосистемни услуги (IPBES). В него е обрисувана мрачна картина за бъдещето на човечеството, в случай че не настъпят бързи и значителни промени в моделите ни на производство и потребление. \"Ние подкопаваме самите основи на нашите икономики, на нашите средства за съществуване, на хранителната ни обезпеченост, на здравето ни и на качеството ни на живот в глобален мащаб\", изтъква Робърт Уотсън, председател на IPBES. Обезлесяване, интензивно земеделие, сръхулов на риба, повсеместна урбанизация,минна промишленост - 75 процента от околната среда е била силно изменена вследствие на човешката дейност, като не са били пощадени и 66 процента от морската среда. В резултат на всичко това около 1 милион видове, представители на флората и фауната, са застрашени от изчезване, като много от тях ще бъдат заличени в следващите десетилетия. Изправени сме пред шестото масово изчезване на видове в историята на планетата и първото, предизвикано от човешката дейност. То може да бъде предотвратено само при условие, че се вземат бързи и решителни мерки. Загубата на биоразнообразието заплашва човечеството в същата степен, както и климатичните промени. Петте главни причини за изчезването на биологичните видове в наши дни са неправилното използване на земята (интензивно селско стопанство, обезлесяване), директната експлоатация на ресурсите (лов, риболов), климатичните промени, замърсяването на околната среда и инвазивните видове.", "date": "2019.05.06", "title": "Един милион видове са застрашени от изчезване"}
{"url": "https://www.monitor.bg:443/bg/a/view/sled-razporejdane-na-borisov-parkyt-v-plovdivskija-rajon-severen-njama-da-se-zastrojava-video-164393", "text": "Паркът в пловдивския района „Северен“ ще си остане зелена площ и няма да се застроява. Това съобщи премиерът Бойко Борисов в Пловдив при срещата си с протестиращи срещу строителството в парка. Недоволните създали и инициативен комитет срещу застрояването на парка. „Нашият парк искаше да се застроява, създали сме комитет и вече два месеца се борим, затова се обърнахме и към вас. Ние всички живеем на близо, борим се за нашите домове и деца, разчитаме на вас“, обърнаха се простиращите към министър-председателя. От своя страна той ги увери, че в парка няма да бъде излят бетон и няма да се позволи строителство. „Разпоредил съм на кмета и на областния управител да направят всичко възможно“, отсече Борисов. Той си припомни и годините, в които бе кмет на София като обясни, че по това време е заварил същите неща в столицата. „Бяха си взели градинките пред столичен хотел и Южния парк, за да направят молове“, спомни си Борисов. Премиерът съобщи и друга новина, а именно че ще се ремонтира и Околовръстния път в града. „Ако стане днес работата с Горанов, който дойде в Пловдив за важни срещи, ще направим и околовръстното“, сподели Борисов. Пловдивчани изпратиха премиера с икона на Свети Георги Победоносец, като му благодариха и за визитата на папата в България. В отговор Борисов коментира и негативните коментира относно посещнието на Светия отиец. „Защо искат да опорочат едно такова силно политическо посещение и за народа, и за хората? Едва ли не дошъл да ни докара мигранти. На всяка хубаво нещо искат да сложат лъжица катран. Той се наведе и целуна на патриарха иконата. Веднага си облече дрехата - подарък от мен. Дайте да се радваме“, призова Борисов.", "date": "2019.05.06", "title": "Борисов нареди: Паркът в пловдивския район „Северен“ няма да се застроява (ВИДЕО)"}
{"url": "https://www.monitor.bg:443/bg/a/view/kmetove-se-systezavaha-v-chupene-i-belene-na-jajca-164397", "text": "Кметове и депутати се състезаваха в чупене, белене и аранжиране на нарязани яйца по време на тазгодишния традиционен Празник на яйцето, който се проведе в Павликени. На празника присъстваха над 5000 жители и гости на града. В неделя от рано сутринта в градския парк закипя трескава подготовка за събитието. В специална шатра местната готвачка Елена Божанова забърка стотици омлети и палачинки за гостите на събитието. „Тайната на добрия омлет е, че се прави с щипка любов и с яйца от Павликени“, разказа тя, докато разбъркваше сместа. Над 4000 яйца, дарени от местен спонсор, отидоха за приготвяне на ястия, за спортни надпревари, награди и др. по време на празника. Зоокът в Павликени представи яйца от над 46 вида птици – фазани, пъдпъдък, щраус, зеброва амадинка, нанду, токачка, зелени яйца от араукана и много други. Голяма част от тях са събрани от птиците, които са показани в зоопарка, а останалите са дарение. Селски кът организираха членовете на Народно читалище „Братство-1884“. Те показаха носии и песни от павликенския край, а жените от народния хор бяха приготвили и много кулинарни изкушения за гостите. „Селския кът трябва да има много богата трапеза, хората да са усмихнати“, каза секретарят на читалището Петър Петров. Спортни игри, кулинарни състезания, изложения, изкуство с яйца и концерт съпътстваха празничната програма през целия ден. И тази година бяха организирани атрактивните игри между представители на местната власт в страната. Секретарят на община Златарица Таня Лазарова се справи най-бързо с отделянето на белтъци от жълтъци. Във втората надпревара, където трябваше да се обелят най-много яйца, спечели народният представител Явор Божанков, който обели 18 яйца. В естетската дисциплина за аранжиране на поднос с яйца най-добре се представи заместник областния управител Ивета Кабакчиева. Кулинарния конкурс на изделия, приготвени от яйца отново впечатли всички участници в Празника на яйцето. Всички оценки в конкурса даваше жури с председател Иван Звездев. Ястията бяха подредени на маси близо до сцената и всеки можеше да ги разгледа и опита. Специална томбола с голяма награда електрически скутер беше проведена с публиката. Готвачите Румен Маринов и Петко Петков представиха бананов фостър, петифури, великденски курабийки с мандаринов вкус, фаршировани яйца, панирани яйца с кокосови стърготини, яйчено руло с крема сирене и мус от меса и мини питки с печено пиле. Звездите на вечерта бяха изпълнителите от „Скандау”  ", "date": "2019.05.06", "title": "Кметове се състезаваха в  чупене и белене на яйца"}
{"url": "https://www.monitor.bg:443/bg/a/view/simulacijata-za-zashtita-ot-asteroid-zavyrshi-s-razrushavane-na-nu-jork-164391", "text": "Международно учение със симулация на удар от астероид приключи в САЩ с катаклизъм - Ню Йорк беше \"разрушен\". При подобни учения през изминалите години бе опустошен Лазурния бряг през 2013 г., унищожена беше Дака през 2015 г., а Токио бе спасен през 2017 г., предаде АФП. Въпреки осем години подготовка, хората се опитаха да отклонят астероида, но не успяха. Симулацията вече се превърна в редовен форум на международната общност за \"планетна защита\". Тазгодишното издание започна с конференция близо до Вашингтон миналата седмица, когато беше съобщено, че е регистриран астероид с диаметър от 100 м до 300 м и според първоначалните изчисления има вероятност от 1 процент той да се блъсне в Земята на 29 април 2027 г. Участващите в симулацията около 200 астрономи, инженери и специалисти по аварийни ситуации получаваха нова информация всеки ден, даваха предложения и очакваха решенията за действие, замисляни от авиокосмически инженер на НАСА. С времето вероятността астероидът да удари Замята нарастна на 10 процента, а накрая и на 100 процента. В симулацията НАСА взима решение да изпрати сонда през 2021 г., която да проучи отблизо заплахата. През декември същата година астрономите обявяват, че астероидът се насочва право към Денвър, Колорадо, и районът ще бъде опустошен. Големите космически сили (САЩ, Европа, Русия, Китай, Япония) взимат решение да построят шест апарата за нанасяне на удар на астероида, за да променят траекторията му. Построяването им отнема време, след това са координирани орбитите и атаката е насрочена за август 2024 г. Три апарата успяват да се блъснат в астероида. 60-метров къс от него обаче се насочва към Земята. САЩ предвиждат да изпратят още една мисия с ядрен товар, за да бъде отклонено космическото тяло. При предишната симулация така е спасено Токио. Политически разногласия обаче спират проекта. Шест месеца преди бедствието става известно къде ще бъде то - в района на Ню Йорк. Два месеца преди него астрономите разбират, че градът ще бъде разрушен, защото отломката ще навлезе в атмосферата с 69 000 км/ч и ще експлодира на петнайсетина километра над Сентръл парк. Освободената енергия ще бъде 1000 пъти колкото от атомната бомба над Хирошима. Тя ще разруши всичко в радиус 15 км. Проблемите са безброй - как да бъдат евакуирани 10 милиона души, кой да плати за това, кой да ги приеме, как да бъдат защитени ядрените и химични инсталации или произведенията на изкуството. Как ще се държат хората, например ще плащат ли ипотеките си, ако знаят, че къщите им скоро ще бъдат разрушени? Според международното право американската държава, която е спасила Денвър, но разрушила Ню Йорк, ще дължи обезщетения, дори и вина да няма. Симулацията и учението са екстремни, защото подобни събития са малко вероятни. Участвали в тях специалисти обаче казаха, че искат всички проблеми да бъдат изложени и обсъдени. Астрономите използваха случая за да защитят проекта за телескопа \"Нео кам\", който ще позволи да бъдат откривани по-добре астероиди и да се реагира по-бързо в случай на заплаха. Следващата симулация ще е през 2021 г. във Виена.", "date": "2019.05.06", "title": "Симулацията за защита от астероид завърши с \"разрушаване\" на Ню Йорк"}
{"url": "https://www.monitor.bg:443/bg/a/view/nedelev-otreche-za-transfer-v-cska-164395", "text": "Звездата на „Ботев“ (Пловдив) Тодор Неделев отрече информациите, че е подписал предварителен договор с ЦСКА и ще се озове на „Армията“ след края на първенството. „Не съм подписвал абсолютно нищо. Това са просто спекулации. Готвим се за финала с „Локомотив“. Дай боже да спечелим Купата на България и да зарадваме нашите фенове“, коментира лаконично националът. В същото време стана ясно, че скаутът на \"Фенербахче\", който следи изявите му в мача с \"Левски\" на 4 май, е останал силно впечатлен от представянето му. Той вече е изготвил положителен доклад за него, но ще следи изявите му и в мача с \"Локомотив\" (Пловдив) на 15 май във финала за Купата на България. Ако и там офанзивният футболист на \"канарчетата\" покаже същата висока класа, нищо чудно \"фенерите\" да отправят оферта за подписа му.  ", "date": "2019.05.06", "title": "Неделев отрече за трансфер в ЦСКА"}
{"url": "https://www.monitor.bg:443/bg/a/view/mej-vodi-tajni-pregovori-za-vtori-referendum-za-brekzit-164400", "text": "Премиерът на Великобритания Тереза Мей е провела тайни дискусии относно вероятността за организиране на втори референдум, ако преговорите с лейбъристите за Брекзит се провалят. Тази седмица консерваторите и лейбъристите ще подновят преговорите в опит да договорят споразумение за излизане от политическата криза. Мей е обсъдила сценарии със съветници и министри в случай, че правителството не може да предотврати парламентарен вот за втори референдум. Финансовият министър в сянка Джон Макдонъл коментира, че \"може би е добре\" всяко споразумение да бъде подложено на втори референдум.", "date": "2019.05.06", "title": "Мей води тайни преговори за втори референдум за Брекзит"}
{"url": "https://www.monitor.bg:443/bg/a/view/rusenci-otbeljazvat-praznika-na-grada-si-164378", "text": "На 6 май в деня на Свети Георги русенци отбелязват празника на града си. Програмата започна със света литургия в храма „Свети Георги“ и продължи с концерт „Децата на Русе“ пред Доходното здание. В 12,00 часа пред Паметника на загиналите в Сръбско-българската война на площад „Александър Батенберг“ се състоя тържествена церемония. „Честит празник, русенци! Приемете пожеланията ми за здраве и сили, с които да продължите да работите за просперитета на града и държавата. Нека водещи за нас да бъдат изконните принципи, възродили България. Нека Свети Великомъченик Георги Победоносец закриля всички нас и бди над Русе. Да живее България!“, каза в словото си областният управител Галин Григоров. Русенският митрополит Наум и свещеници отслужиха заупокойна молитва и благодарствен молебен. Пред паметника бяха поднесени много венци и цветя. Ако не вали, пред Съдебната палата в 18,00 часа ще се извие празнично хоро с участието на Фолклорен танцов театър „Найден Киров“ и русенски танцови състави, школи и клубове за народни танци. Празничният ден ще завърши с концерт с участието на Русенската филхармония, Николо Коцев и група „Кикимора“ под диригентството на Димитър Косев.", "date": "2019.05.06", "title": "Русенци отбелязват  празника на града си"}
{"url": "https://www.monitor.bg:443/bg/a/view/vtori-den-protesti-v-kyrnare-150-choveka-blokiraha-za-10-minuti-podbalkanskija-pyt-164379", "text": "Втори ден на протести в карловското село Кърнаре, където късно вечерта на 4 май тумба роми нападнаха празнуващи абитуриентски бал. Протестът на местните хора бе спонтанен и мирен. За няколко минути те преградиха подбалканския път в района на селото и спряха движението. „Направихме Инициативен комитет от 7 човека и предстои да поставим исканията си в официално писмо пред институциите”, казаха хората от село Кърнаре. Те ще искат от управляващите да бъде проверена законността на къщите в ромската махала на селото. Ако има незаконни постройки, да бъдат съборени. Ако има роми, чиято адресна регистрация е в друго населено място, да бъдат върнати там, където по принцип живеят, са част от исканията на местните хора. Те не са доволни и от факта, че месеци наред ромите от Кърнаре са се разхождали необезпокоявано из центъра на селото със запасани на кръстовете си големи ножове. „Казваха, че ще ходят да берат гъби и затова им трябвали тези ножове. Но това не е вярно. Изпитваме страх както за себе си, така и за децата си”, казаха хората от селото. На протеста на Гергьовден в Кърнаре се събраха около 100-150 човека. Те смятат да адресират писмото си до премиера Бойко Борисов, до президента Румен Радев, до община Карлово и до МВР с искане да се вземат спешни мерки срещу беззаконието. Нападението на 4 май е станало малко преди полунощ в заведение в центъра на село Кърнаре. Кафенето имало работно време до обяд, но в същата вечер собственикът Георги Алексиев събрал роднини и приятели за абитуриентския бал на дъщеря си. Тогава в кафенето влязъл рома Илиян Янков, който поискал да си купи бира. Когато му отказали и го изгонили с обяснението, че това е частно парти, той се ядосал. След малко се върнал обратно, но вече с 20-30 въоръжени със сопи, колове, ножове мъже от махалата. Те нападнали заведението, в което имало жени и деца, като потрошили прозорците му. На мушката им попаднал и Митко Божков, който се отървал на косъм от това да бъде пребит. Отзовалите се на сигнала полицаи арестували трима от ромите. Срещу тях е било образувано бързо производство за хулиганство.  Снимки село Кърнаре", "date": "2019.05.06", "title": "Втори ден протести в Кърнаре, 150 човека блокираха за 10 минути подбалканския път"}
{"url": "https://www.monitor.bg:443/bg/a/view/pusnaha-video-kym-rap-saundtraka-na-igra-na-tronove-vij-tuk-164384", "text": "Необичайното рап включване в саунтрака на последния, осми, сезон на кървавата сага „Игра на тронове“ вече има и видео. Песента Power is Power, която е дело на трима от най-актуалните хип-хоп изпълнители в момента The Weeknd, Травис Скот и SZA е част от албума For The Throne, който излезе миналия месец. Тавата включва още проекти на Мат Белами от Muse, The National, Mumford & Sons и A$AP Rocky. За по-малко от 24 часа видеото на Power is Power беше гледано от повече от 1,2 милиона души, а пускането му съвпадна с излизането на 4-ти епизод от финалните шест на сагата. В основата на имиджовия клип са някои от най-драматичните сцени от сериала. The Weeknd води задочен диалог с Джон Сноу, а Солана Имани Роу, известна със сценичния си псевдоним SZA, е в горещо и оскъдно червено облекло, което успешно влиза в стилистиката на Денерис. Травис Скот пък стои в Железния трон. Албумът For The Throne беше издаден в 11 различни конфигурации на винил. С 9 различни варианта на обложка, отговарящи на гербовете на различните домове в поредицата. За песента на The Weeknd, Травис Скот и SZA се заговори отдавна, но едва наскоро стана ясно, че продукцията първоначално е привлякла The Weeknd, който от своя страна е поканил двамата си колеги. Power is Power е предназначена да звучи по време на финалните надписи на епизодите.", "date": "2019.05.06", "title": "Пуснаха видео към рап саундтрака на „Игра на тронове“ (ВИЖ ТУК!)"}
{"url": "https://www.monitor.bg:443/bg/a/view/borisov-sys-syboleznovanija-za-samoletnija-incident-v-moskva-164376", "text": "Премиерът Бойко Борисов изпрати съболезнователна телеграма до министър-председателя на Руската федерация Дмитрий Медведев във връзка с тежката самолетна катастрофа на летище „Шереметиево“ на 5 май, отнела многобройни човешки животи. Това съобщиха от Министерския съвет. „Приемете моите най-искрени съболезнования за случилото се на летище „Шереметиево“, г-н министър-председател. Бих желал да изразя чрез Вас своята съпричастност към болката и страданието на близките на загиналите и да пожелая скорошно оздравяване на ранените в тази тежка катастрофа”, пише премиерът Борисов в съболезнователния адрес. Вицепремиерът и министър на външните работи Екатерина Захариева пък изпрати съболезнователна телеграма до Сергей Лавров, министър на външните работи на Руската Федерация във връзка със самолетната катастрофа на 5 май 2019 г. на московското летище \"Шереметиево\", причинила многобройни човешки жертви. „Съпричастни сме със скръбта на близките и роднините на загиналите и желаем скорошно оздравяване на ранените“, посочва Екатерина Захариева. Няма данни за загинали и пострадали български граждани при инцидента.", "date": "2019.05.06", "title": "Борисов със съболезнования за самолетния инцидент в Москва "}
{"url": "https://www.monitor.bg:443/bg/a/view/bradli-kupyr-i-lejdi-gaga-razigravat-rodi-se-zvezda-na-jivo-164375", "text": "Холивудските звезди Брадли Купър и Лейди Гага ще се съберат отново – за първи път, след като разбуниха духовете с емоционалното си изпълнение на Shallow по време на наградите „Оскар“ през февруари. За това загатна режисьорът на „Роди се звезда“, като обясни, че крои планове да зарадва феновете на заглавието с представление на живо. уточни Купър пред тв водещата Елън Дедженеръс. Относно изпълнението си в „Долби тиатър“ за оскарите, 44-годишният актьор го определи като „ужасяващо“. „Не съм певец и преди филма никога не бях пял. Но ето, че ситуацията може да послужи като още едно доказателство за това, че когато работиш достатъчно упорито и си заобиколен от хора, които те подкрепят, можеш да постигнеш и най-смелите си мечти“, каза още Купър.", "date": "2019.05.06", "title": "Брадли Купър и Лейди Гага разиграват „Роди се звезда“ на живо"}
{"url": "https://www.monitor.bg:443/bg/a/view/borisov-zanese-pecheno-agne-na-rabotnici-na-am-trakija-video-164382", "text": "Премиерът Бойко Борисов изпълни обещанието си да занесе агне по случай Гергьовден на работниците на виадукта на АМ „Тракия“. Борисов даде дума преди няколко дни след изненадваща проверка на един от мостовете, които се укрепват по магистралата, че ако се работи на Гергьовден, ще занесе агне на трудещите се. „Обещах на 1 май - сега обядвайте, да сте ми живи и здрави, честит празник! Кой викаше оня ден, че ще забравя. Казаха ми - „обещавате и ще забравиш“. Да ви е сладко!“, пожела Борисов на работниците.", "date": "2019.05.06", "title": "Борисов занесе печено агне на работници на АМ „Тракия“ (ВИДЕО)"}
{"url": "https://www.monitor.bg:443/bg/a/view/alek-popov-s-priz-za-literaturen-prinos-na-balkanite-164387", "text": "Българският писател Алек Попов е тазгодишният носител на наградата за авторски принос в развитието на литературата на Балканите - \"Прозарт”. Авторът на хитовите романи “Мисия Лондон”, “Черната кутия” и “Сестри Палавееви” ще бъде гост на 7-ия Международен литературен фестивал “Про-За Балкани”, а отличието ще бъде връчена на 21 май. Попов сподели, че Балканският фестивал „Про-За Балкани“ от няколко години събира отбрана общност от писатели и че е удоволствие да се срещнат талантливи колеги по перо от различни части на Балканите. „Някои от тях се познават, други за пръв път се срещат. който ни помага да разберем нещата, трудни за разбиране от другите, а някои дори не се опитват и да ги разберат. Способността да се смееш за своя сметка и да работиш с материята на абсурда, която преминава през цялото ни съществуване, включително и в историята, е в основата на елементите на този дух. Изключително съм щастлив, че има такъв форум, където Балканите са не само екзотичен гост и където великият разговор за изкуството минава през оригиналния, динамичен и разнообразен свят на балканската проза. Знам, че ще бъда разбран тук и ще се почувствам като вкъщи“, каза той. В изложението за наградата “Прозарт” връчващият екип заяви, че тази година се награждава един от най-вълнуващите разказвачи в съвременната литература на Балканите, с изразено чувство за хумор и ирония, в които изтънченият и народен дух се преплитат със забележителен усет за фабула.", "date": "2019.05.06", "title": "Алек Попов с приз за литературен принос на Балканите"}
{"url": "https://www.monitor.bg:443/bg/a/view/ronaldo-nahlu-i-v-sveta-na-animaciite-164383", "text": "След като превзе футболния терен с екипите на \"Манчестър Юнайтед\", \"Реал\" (Мадрид) и \"Ювентус\", както и видеоигрите с високите си оценки във FIFA, Кристиано Роналдо навлезе и в света на анимациите и комиксите. Португалецът публикува в профила си в Туитър първи трейлър от новата анимация Striker Force 7, където самият той е в главната роля. Ще има и едноименна поредица комикси, чиято продажба стартира на 30-и май. Тя също ще е с участието на футболната звезда. Все още обаче не се знае премиерната дата на сериала. Очаква се в бъдеще франчайзът да бъде разширен с видеоигри и друго дигитално съдържание. “По същия начин, по който футболът свързва различни култури и хора по света, вярвам, че анимираните персонажи и герои могат да сторят същото. Затова съм развълнуван да събера заедно тези две страсти - футбола и супергероите, чрез този проект и да го споделя с моите фенове”, написа Роналдо в сайта на проекта.", "date": "2019.05.06", "title": "Роналдо нахлу и в света на анимациите"}
{"url": "https://www.monitor.bg:443/bg/a/view/otmystitelite-potopiha-titanik-164381", "text": "Филмът „Отмъстителите: Краят“ потопи класиката „Титаник“ с една позиция в класацията за ленти с най-висок приход в световния боксофис. Драматичната история по реални събития, преразказана от Леонардо ди Каприо и Кейт Уинслет, дълго време държа престижното второ място с 2, 18 милиарда долара от продажба на билети. Сумата от 2 милиарда долара бе натрупана за периода от 5233 дни. За две седмици време в киносалоните обаче новата продукция за „Отмъстителите“ събра общо 145, 8 милиона долара от прожекции в САЩ и Канада само през уикенда и 2, 19 милиарда долара в световния боксофис. Преди тричасовата лента „Отмъстителите: Краят“ се нарежда само култовият „Аватар“ на режисьора Джеймс Камерън с постъпления от 2,79 милиарда долара.", "date": "2019.05.06", "title": "Отмъстителите потопиха Титаник"}
{"url": "https://www.monitor.bg:443/bg/a/view/vyzstanovjavat-dnk-na-leonardo-da-vinchi-po-kichur-ot-kosata-mu-164385", "text": "Учените се надяват да бъде възстановена ДНК и да бъдат открити евентуални непреки наследници на Леонардо да Винчи по кичур коса, показан миналата седмица за първи път в Леонардовата библиотека в родното място на ренесансовия гений в Тоскана. \"Не твърдим със 100 процента сигурност, че това е неговата коса. Казваме, че ще е възможно на базата на генеалогични изследвания да сравним ДНК от този материал с този на живи наследници на Леонардо в Тоскана и от различни гробове във Франция и Испания\", каза Алесандро Вецози, специалист по Ренесанса. Кичурът се състои от няколко десетки светли косми, поставени в рамка. Към тях има бронзов пръстен, носен вероятно от самия Леонардо. Експонатите са принадлежали на френския писател Арсен Усей (1814-1896). Той бил музеен инспектор и през 1863 г. трябвало да направи разкопки на гроба на тосканския майстор в замъка Амбоаз, в долината на река Лоара, Централна Франция. Върху надгробната плоча личали буквите EO -AR -DUS -VINC. В гроба имало френски и италиански медали от епохата. Скелетът бил с дясната ръка под главата. Намерени били косми от брада и коса. \"След 40 години изследване на родословието на Леонардо да Винчи, през 2016 г. установихме 35 негови непреки живи наследници,\" - заяви Алесандро Вецози, един от кураторите на изложбата, който стигнал до реликвите чрез американски колекционер. Алесандро Вецози избра деня на 500-годишнината от смъртта на Леонардо да Винчи, за да представи реликвата. Леонардо да Винчи е роден през 1452 г. като извънбрачно дете на богат аристократ и селска девойка. Той е отгледан от дядо си по бащина линия и от чичо си. Според официалната версия самият Леонардо няма деца, но има около двадесет полубратя. Леонардо умира на 2 май 1519 г., като прекарва последните три години от живота си във Франция. Досега не е постъпвала официална молба за извличане на ДНК от тленните останки на Леонардо. \"С помощта на живите наследници и гробовете на починалите можем да направим сравнения, без да разравяме гроба, който е място за почит и има историческо и символично значение,\" обясни Вецози. Той увери, че ще оповести резултатите от изследването в близките месеци. Италиански лекар твърди, че Леонардо да Винчи е получил увреждане на нерв от падане, довело до парализа на ръката, която му е попречила да завърши някои картини, съобщи Би Би Си. Диагнозата за парализа на ръката заради увреждане на улнарния нерв е направена въз основа на анализ на две изображения на ренесансовия гений от последните му години. Едното е портрет, нарисуван с червена креда от Джовани Амброджо Фиджино. На него дясната ръка на Леонардо е свита като в спазъм, но не както е обичайно след инсулт, а като при увреждане на улнарния нерв, довело до парализа. Тя би му попречила да държи палитра и четка. Улнарният нерв стига от рамото до кутрето и управлява почти всички мускули на ръката за фини движения. Възможно е падане да е предизвикало нараняване на горната част на ръката и последвала парализа или обездвижване. Данни Леонардо да е имал намалени когнитивни способности или да не е можел да се движи, няма. Затова според д-р Давиде лацери, специалист по пластична реконструктивна хирургия от клиниката \"Вила Салария\" в Рим, не е вероятно той да е прекарал инсулт. \"Това може да обясни защо е оставил незавършени картини, включително и \"Мона Лиза\", през последните пет години от кариерата си на художник, макар и да е продължил да преподава и рисува\". Другата изследвана творба е гравюра на човек, свирещ на лира. Изобразеният на нея мъж беше идентифициран неотдавна като Леонардо да Винчи. Съществуват и писмено описание от дневника на сътрудник на кардинал, посетил Леонардо в дома му през 1517 г. \"Не може да се очаква качествена работа от него, защото някаква парализа е сковала дясната му ръка. . . Въпреки че майстор Леонардо не може вече да рисува с характерната красота, той още може да проектира и да обучава другите\" пише Антонио де Беатис. Леонардо да Винчи е използвал еднакво добре и двете си ръце. Мазките и сенките на картините му са с наклон от ляво на дясно. Това насочва към рисуване с лява ръка, но според биографични документи той е използвал дясната за създаването на други творби.", "date": "2019.05.06", "title": "Възстановяват ДНК на Леонардо да Винчи по кичур от косата му"}
{"url": "https://www.monitor.bg:443/bg/a/view/2-5-sredni-zaplati-za-kvadrat-jilishte-v-centyra-na-sofija-164344", "text": "За всеки квадратен метър от скромно двустайно жилище в центъра на София ни трябват почти по две и половина средни работни заплати за страната, изчисли „Монитор”. В края на декември статистиката отчете, че тя е на ниво от 1205 лв. за страната или 621 евро по централния курс на БНБ на валутата използвана в част от ЕС. За подобен имот от 60 квадрата при средна цена от бон и половина евро на единица площ ще ни трябват поне 90 000 евро. За тази сума са необходими 145 средни заплати за страната. По друг начин обаче стоят нещата, ако изчислим нужните пари през същата заплата за София-град, която според НСИ е 1652 лв. или 852 евро. В такъв случай можем да минем със 106 такива възнаграждения. За баровските квартали „Лозенец” и „Изток” за жилище от сегмента биха ни били необходими средно 96 000 евро или 156 средни работни заплати за страната и 113 - столични. В панелните столични комплекси „Люлин” и „Младост” квадратните метри са по-достъпни В „Люлин” за непретенциозен двустаен от 60 квадрата трябват около 51 000 евро, което се равнява на 84 средни заплати за страната и 60 - софийски. Да приемем, че купувачът е от Благоевград и е заработвал там, то при ниво на средната заплата в областния град от 784 лв. (404 евро) биха му трябвали над 126 такива месечни възнаграждения. За „Младост” средната офертна цена на подобен двустаен е 69 000 евро, за покупката биха били необходими 81 столични средни заплати и 111 - изчислени за цялата страна. За да придобие в това жилище на бургазлия ще му трябват 134 такива местни възнаграждения, а на русенец - почти 136. Във втория по големите крайморски наш град средната заплата е 995 лв. (513 евро), а в крайдунавския - 986 лв. (508 евро). В Бургас обаче местен жител, който е късметлия да получава възнаграждение на нивото на средното за България от 1205 лв., би могъл да си купи 60 квадрата в родния град срещу около 77 възнаграждения, а ако получава местната заплата ще му трябват - почти 94 В Русе с тамошната средна заплата, изчислена от официалната статистика за жилище от сегмента, ще трябват 77 възнаграждения. При ниво за страната броят им пада на 63. 51 местни заплати от по 1192 лв. (614 евро) стигат за 60 квадрата в Стара Загора, струващи около 31 200 евро. Със средните за страната броят им намалява на около 50. В Пловдив, където сравнително по-рядко има изхвърляния с цените на жилищата, 68 средни заплати за страната стигат за 60 квадрата, струващи около 42 000 евро. С местната заплата по НСИ от 1046 лв. (539 евро) биха били необходими 10 възнаграждения отгоре, а за изкарани в София средни заплати броят пада на около 50. 1144 лв. (590 евро) според статистиката е средното месечно възнаграждения в морската ни столица. Там варненец, получаващ такива пари, би си купил 60 квадрата, струващи средно по 48 000 евро срещу 82 местни заплати или 77 - изчислени на национално ниво. Във Велико Търново съотношението на тези заплати е 70 на 54 за имот от 60 кв. м цена около 33 600 евро. В старата столица средната заплата по НСИ е 936 лв. (482 евро). За Благоевград при цена от 32 400 евро за 60 квадрата биха стигнали 80 местни заплати за скромен двустаен.", "date": "2019.05.06", "title": "2,5 средни заплати за квадрат жилище в центъра на София"}
{"url": "https://www.monitor.bg:443/bg/a/view/18-krasavici-protjagat-ryce-kym-koronata-na-carica-roza-164368", "text": "18 абитуриентки от казанлъшките средни училища протягат ръце към короната на „Царица Роза“ в един от най-дълговечните конкурси за красота и интелект у нас. Избраницата на журито, в което по традиция участва и посланикът на Япония ще стане известна късно вечерта на 17 май, до тогава претендентките  ще преминат през няколко кръга за публичното се представяне и доказване. Сред осемнадесетте е и дъщеричката на колега-журналист, която има вече няколкогодишен опит като актриса, участвайки в традиционните възстановки на сражението под връх Бузлуджа, където загиват войводата Хаджи Димитър Асенов и повечето от четниците му.  Красивата Николета Янева от ПМГ „Никола Обрешков“ многократно се е превъплъщавала в образа на една от самодивите, които изпращат по последния му път националреволюционера. Тазгодишният избор ще бъде за 51-и път, миналата пролет украсената със скъпоценни камъни диадема отиде при  абитуриентката от природо-математическата гимназия „Акад. Никола Обрешков“ Михаела Хаджиева , изборът бе направен от  49 бивши „царици“ и техни подгласнички измежду 26 претендентки. Пак по традиция короната се предава от предшественичката на новата „особа“, но засега не е ясно дали Михаела ще успее да се завърне в България от Великобритания, където учи компютърни технологии в Кингс Колидж. Изборът на Царица Роза в Казанлък датира от далечната 1960 г., когато с венче от рози наместо корона е била окичена  Стефка Таралежкова. През десетилетията начело на журито са били актьорите Любомир Кабакчиев и Стефан Данаилов, оперетният певец Видин Даскалов, кардиологът проф. д-р Генчо Начев, легендарната треньорка по художествена гимнастика Нешка Робева, бившият посланик на Япония Такаши Коидзуми, оръжейникът Николай Ибушев… Хронистите на конкурса уточняват, че  най-често царицата се е казвала Мария /през 1972, 1978,1979 и 1991 г./, а по  два пъти изборът падал върху Цветелина /2015 и 2017 г./, Надежда /1992 и 1994 г./ и Юлия /2003 и 2013 г./. Колкото и да е странно сред цариците на розата няма …Роза.                              Една от красавиците вече не е сред  живите, избраната през 1980-а Стоянка Николова се е споминала. 36 живеят  в България, а 13 съдбата е разпиляла по света: 5 са в Англия, 4 в САЩ и по две в Германия и Испания. Преди момента на коронясването вървят тайни и явни залагания и дори се наложи тази година от общинската администрация в Казанлък да припомнят, че  организирането и провеждането на конкурса  „Царица Роза“ е тяхна запазена марка Празникът на розата се провежда за 117-и път в Казанлък, тази година апогеят му ще на 2 юни, когато пъстрото шествие, водено от Царица 2019 и одриският владетел Севт ІІІ ще премине по централната градска улица. По предварителни данни за дните на празниците се очакват над 100 000 туристи от България и чужбина, като поне ¼ ще бъдат гостите от Страната на изгряващото слънце и Поднебесната империя.", "date": "2019.05.06", "title": "18 красавици протягат ръце към  короната на „Царица Роза“"}
{"url": "https://www.monitor.bg:443/bg/a/view/vrajdebnata-planeta-otvejda-beyr-grils-v-trevisti-ravnini-164148", "text": "В следващия епизод от вълнуващата поредица „Враждебната планета“ на National Geographic водещият Беър Грилс ще ни запознае с тревистите равнини. Те са дом на най-прочутите звезди в животинското царство, но известността не улеснява съществуването им. Дивите пущинаци са сред най-непостоянните местообитания на Земята. Обитателите им са принудени да понасят променливите условия, като издържат на мраз, огън, потопи и засушавания. Животът е по-труден от всякога за дивите създания, представени в този епизод на „Враждебната планета”: мъжки слонове водят битки за правото да се размножат; гепарди и газели се впускат в танца на хищника и жертвата в сърцето на кенийската савана; стадо бизони устояват на виелица в северноамериканските равнини, а огромна глутница вълци ги преследва. Епизодът ще бъде излъчен на 12 май от 20: 55 ч.", "date": "2019.05.06", "title": "\"Враждебната планета\" отвежда Беър Грилс в тревисти равнини"}
{"url": "https://www.monitor.bg:443/bg/a/view/sa-sht-izprashtat-udarna-grupa-na-vms-kym-iran-164370", "text": "Като сигнал към властите в Иран САЩ изпращат ударна група на военноморските си сили, начело със самолетоносача \"Ейбрахам Линкълн\", и тактическа група бомбардировачи в зоната на оперативна отговорност на Централното командване на въоръжените сили на САЩ (СЕНТКОМ), в която попадат Близкия изток и Африка, предадоха информационните агенции. Това е ясно послание, че всяко нападение срещу интересите на САЩ или техните съюзници ще бъде посрещнато с \"безпощадна сила\", заяви съветникът по националната сигурност Джон Болтън. По думите му решението е взето в отговор на поредица тревожни предупреждения и сигнали за увеличаване на напрежението. САЩ не искат война с режима в Иран, но ние сме напълно готови да отвърнем на всяко нападение, както от страна на свързани с Иран организации, така и от Корпуса на гвардейците на Ислямската революция, се посочва в изявление на Джон Болтън, цитирано от Ройтерс.", "date": "2019.05.06", "title": "САЩ изпращат ударна група на ВМС към Иран"}
{"url": "https://www.monitor.bg:443/bg/a/view/trymp-otkradnaha-mi-dve-godini-ot-mandata-164369", "text": "Президентът на САЩ Доналд Тръм смята, че организаторите на делото за руската намеса в президентските избори са му откраднали две години от мандата. „Никога няма да можем да ги върнем. Ловът на вещици приключи”, написа Тръмп в Twitter. Тръмп заяви, че специалният прокурор Робърт Мълър не би трябвало да свидетелства пред Конгреса за разследването за руска намеса в изборите в САЩ през 2016 г., предаде АП. Тръмп написа в Twitter, че демократите искат \"преправяне\" на доклада на Мълър, който отказа да направи заключение дали усилията на президента да попречи на разследването са представлявали възпрепятстване на правосъдието. Тръмп заяви, че \"няма да има преправяне за демократите\". \"Дали те искат преправяне, защото им беше омразно да видят категоричното заключение НЯМА СЪГЛАШАТЕЛСТВО?\", написа президентът. Демократите настояват за повече информация за доклада на Мълър и искат специалният прокурор да даде показания пред съдебната комисия на Камарата на представителите. Тръмп обяви преди това, че митата за китайски стоки на стойност 200 милиарда долара ще бъдат увеличени от 10 май от 10 на 25 на сто, защото според него търговските преговори преговори напредват твърде бавно, предадоха световните агенции. \"За 10 месеца Китай плащаше на САЩ мита от 25 на сто за високотехнологична продукция на стойност 50 милиарда долара и 10-процентови налози за други стоки на стойност 200 милиарда долара\", допълни Тръмп, цитиран от Ройтерс. По думите му от петък тези 10 процента ще станат 25 процента. Други стоки, доставяни от Китай за САЩ на стойност 325 милиарда долара, остават без мита, но скоро ще бъдат обложени с 25 процента, уточни американският държавен глава в Twitter. \"Преговорите по търговското споразумение с Китай продължават, но напредват много бавно\", подчерта президентът на САЩ.", "date": "2019.05.06", "title": "Тръмп: Откраднаха ми две години от мандата"}
{"url": "https://www.monitor.bg:443/bg/a/view/papata-pri-bejancite-blagdarja-v-molete-se-za-men-galeri-ja-164371", "text": "Благодаря ви за вашата добра воля! Пожелавам всичко добро на вас и вашите сънародници, които сте оставили във вашата родина. Господ да ви благослови, молете се за мен! Това призова папа Франциск при посещението си в бежанския център в столичния квартал \"Враждебна\", предаде БНТ. Преди това деца от центъра го поздравиха с празнична програма. След посещението си в бежанския център, папа Франциск пътува към гр. Раковски.  ", "date": "2019.05.06", "title": "Папата при бежанците: Благодаря ви! Молете се за мен! (ГАЛЕРИЯ)"}
{"url": "https://www.monitor.bg:443/bg/a/view/gergiovden-tradicii-za-agneta-zmejove-i-geroi-164367", "text": "На 6 май Българската православна църква чества деня на Свети Георги Победоносец, един от най-почитаните светци у нас, още от покръстването на българите преди 11 века. Свети Георги е от малкото светци, който е славен както от християни, така и от мюсюлмани. Шести май се чества и като Ден на храбростта и празник на Българската армия.  Народните вярвания гласят, че Свети Георги и Свети Димитър са двама братя близнаци, между които е поделена годината. От Гергьовден до Димитровден е нейната лятна половина, а времето от Димитровден до Гергьовден бележи зимната й половина. Така Гергьовден предвещава настъпващото лято и поставя началото на новата стопанска година, поради което на празника се спазват много традиции и обичаи, свързани със земеделието, скотовъдството и здравето. Разположението на Гергьовден в празничния календар определя и изключително богатата му обредност, обхващаща всички области от стопанския и социален живот на хората. Свети Георги традиционно е схващан като повелител на пролетната влага и плодородието, покровител на земеделците и най-вече на овчарите и стадата. Много древен по своя характер, днес все още няма пълно единство в мненията за произхода на този празник. Според някои автори той идва от тракийската древност, според други е славянски по произход, а има и хипотези, че следите му се губят в далечното минало на прабългарите от Азия. Според народните представи Свети Георги, освен покровител на земеделците, е и най-могъщият покровител на стадата, затова голяма част от обредните практики и обичаите, изпълнявани на този ден, имат за цел да осигурят здравето и плодовитостта на живата стока. В народните песни и легенди светията е надарен с мощ и юначество, представен е като пръв змееборец, побеждаващ ламята.   Народът почита паметта на Свети Георги с различни ритуали, сред които най-известни са освещаването на гергьовското агне и на обредните хлябове. За българите Гергьовден е един от най-големите и тържествени народни празници, който поставя началото на лятото и на новата стопанска година. На този ден се прави курбан в чест на Св. Георги, пече се агне и цялото семейство се събира на празничната трапеза.  Гергьовден е един от най-празнуваните именни дни в България, отбелязван от над 180 000 души. Сред тях са Георги и Гергана, Гинка, Ганка и Ганчо, Галя, Галин и Галина, както и всички техни производни.", "date": "2019.05.06", "title": "Гергьовден - традиции за агнета, змейове и герои"}
{"url": "https://www.monitor.bg:443/bg/a/view/voennijat-parad-v-sofija-zapochna-na-jivo-164372", "text": "Започна военният парад в София по случай Деня на храбростта на празника на Българската армия навръх Гергьовден. Той бе открит от президента и върховен главнокомандващ Румен Радев. Присъстват премиерът Бойко Борисов, до когото на първата редица е председателят на Народното събрание Цвета Караянчева, патриарх Неофит, цар Симеон II, министри, висши военни, дипломати, гости, политици и десетки хиляди граждани. \"Малко са държавите, съхранили своето име, вяра и език през многовековни превратности и изпитания. И ако днес Бългрия е една от тях, то е заащото нашият народ е осъзнал необходимостта от единствето на меч, дух и слово. Летописите пазят безчет победи на войската ни. И в най-тежките дни на изпитание българският войник е бил последната саможертвена преграда. Затова за бългрина армията винаги е била символ на чест и храброст, доблест и държавност. През последните десетилетия войската ни преживя всякакви експериметни - недоимък, съкращения. Но тя винаги оцеляваше\". Това държавният глава каза по време на тържественото си слово по случай Деня на храбростта и празник на армията. Пореден призив към генералите да не мълчат пред действията на политиците направи президентът. Предният път, когато Радев отправи този призив преди месец, премиерът Бойко Борисов го запита дали не готви военен преврат. \"Армията най-сетне е във фокуса на финансовата политика на държавата. До това ни поставя пред ново изпитание ефективно и ефикасно парите да се превърнат в отбранителни способности. Изисква зачитане на военната експертиза. Не само интензивен диалог между държавници и военни, но и активна позиция на генералитета. Безмълвието днес може да струва скъпо на подчиненитеви и данъкоплатците утре\", обърна се Радев към генералите на 6-и май. \"Армията ще заеме своето място в обществото, защото е призвана да е стожер на стабилност, държавност и конституционен ред. Армията трябва да бъде опазена от политически вмешателства\", заяви още Радев. \"Българската армия е школа за патриотизъм и мъжество. На тях дължим признание. Денят на храбростта е и ден, в който да отдадем дължимото на тези, които въстават за демокрацията. Чест и слава за армията и всички храбри българи. Да живее България!\", завърши словото си държавният глава. В 10.00 часа той прие почетния строй на представителните части на Българската армия на площад \"Княз Александър I\". Специално за парадите на армията има много доволни, виждате, че хората са доволни, заяви военният министър и лидер на ВМРО Красимир Каракачанов пред Канал 3 след тържествения водосвет на бойните знамена пред Паметника на незнайния войн.   \"Много се направи за армията, стартираха трите проекта за модернизация - за самолетите, за корабите и за сухопътните войски, увеличиха се с 10% заплатите. Благодаря на премиера за доверието, на финансовия министър - за разбирането, защото той е като старшина и трябва да каже дали има или не\", каза още Каракачанов пред Димитър Патарински.   За предстоящите от тази седмица преговори за покупка на F-16 от САЩ той поясни: \"Ако успеем да постигнем с колегите от САЩ приемливи цени и приемлив механизъм за плащане, надявам се, ако сключим договор, 3 г. след това да имаме самолет. Но нека да не слагаме тигана предварително\". Премиерът Бойко Борисов също поздрави армията. \"Поздравявам всички достойни българи за службата им към родината, на всички смели момчета и момичета, които пазят небето, морето и границите ни. Радвам се, че си изпълнихме обещанието за празника да бъде възстановено Военновъздушното училище „Георги Бенковски”, написа премиерът във Фейсбук. Борисов обяви, че правителството ще продължи да подобрява материалните условия за военните, като предстои да бъдат отпуснати около 2 млрд. лв. за нова военна техника, която ще бъде на най-високо световно ниво.", "date": "2019.05.06", "title": "Военният парад в София започна (На ЖИВО+СНИМКИ)"}
{"url": "https://www.monitor.bg:443/bg/a/view/papa-francisk-skypi-deca-ot-tazi-zemja-na-rozite-pyrvoto-prichastie-e-praznik-164373", "text": "Папа Франциск наруши протокола в църквата „Пресвето сърце Исусово” в кв. „Николаево” в Раковски, за да си поговори с очакващите първо причастие над 240 деца. Въпросите му дали са доволни, че са в храма и дали са сигурни в своя избор, предизвикаха искрени утвърдителни отговори, сълзи у родителите и бурни ръкопляскания от хлапетата в храма. „Доволни ли сте, че сте тук за първо причастие. Но ще ви запитам нещо. Доволни ли сте, че ще направите вашето първо причастие? Сигурно ли е това? А защо сте доволни?”, попита няколко пъти папа Франциск присъстващите деца. Всички заедно му отговориха в един глас: ”Да, доволни сме, защото идва Исус”. „Чувствате ли се едно семейство?”, ги попита той отново. И за пореден път получи еднозначен отговор от децата, след което им обясни, че семейството на всички е християнството. „Врагове ли сме помежду си? Ние сме приятели. Нашият закон е любовта”, каза още пред децата папа Франциск, като ги накара да повторят вкупом всяко едно изречение и така да ги настрои празнично за първото причастие в живота им. Преди това папа Франциск се обърна към децата с думите: „Скъпи  деца, виждам ви облечени в бели дрехи. Това е хубав и важен знак. Облечени сте като за празник. Първото причастие е преди всичко един празник, в който честваме Исус. Исус е жив и е тук, сред нас и затова можем да го срещнем в Евхаристията. Не го виждаме с очите си, но можем да го видим с очите на вярата”. Главата на римокатолическата църква нарече България „Земя на розите” в словото си, което бе адресирано специално към малчуганите. Той им припомни, че са изминали дълъг път, преди да отидат в Раковски. В словото си им обясни, че да приемат първото причастие означава да желаят всеки ден да са по-близо до Исус, да помагат и на другите да се наслаждават на това приятелство. Преди литургията в храма и даването на първо причастие на децата папа Франциск пристигна в 10,30 часа в кв. „Николаево” в Раковски, където бе посрещнат от кмета на града Павел Гуджеров и семейството му. След което се качи в папамобила и потегли към църквата „Пресвето сърце Исусово”. На около 100 метра от входа на църквата обаче той пожела да слезе от папамобила и да бъде сред хората, които търпеливо го чакаха зад огражденията. Светият отец отиде първо при хората с увреждания, които благослови. Там се оказа и д-р Георги Кръстев от Пловдив, който успя да подари на папата икона и да получи личен благослов от него. „Франциск”, скандираха името му деца от отсрещната страна на загражденията, поради което главата на Римо-католическата църква отиде и при тях, като не пропусна да благослови всяко дете и да обърне внимание на всеки вярващ. След литургията той даде лично първо причастие на всяко от присъстващите в църквата деца. Когато церемонията и литургията приключиха, папа Франциск бе изпратен с аплосисменти от децата. От тавана в църквата се посипаха розови цветове, което изненада изключително много Светия отец.   Папа Франциск се оттегля в манастира на сестрите францисканки за скромен обяд и почивка, след което ще посети църквата \"Св. Архангел Михаил\" в съседния квартал на Раковски - \"Секирово\". ", "date": "2019.05.06", "title": "Папа Франциск: „Скъпи деца от Земята на розите, първото причастие е празник” (ОБНОВЕНА)"}
{"url": "https://www.monitor.bg:443/bg/a/view/nivelir-zamenjat-vyzdushnoto-mehurche-sys-svetodiodi-164374", "text": "Добре познатите нивелири с въздушно мехурче съществуват от векове, дори електронните модели с LCD дисплеи вече не са толкова нови. Сега, група предприемачи от Монреал са измислили нещо малко по-различно, наречено LumiLevel. Според създателите на LumiLevel, предоставяната от устройството зона с показания е 10 пъти по-широка от тази на стандартен нивелир с мехурче. Също така, светодиодите се виждат на тъмно. В допълнение, ако потребителя разклати нивелира, за известно време всички светодиоди светват, позволявайки използването му като фенер. Накланянето на LumiLevel назад и напред активира допълнителни указания чрез сигнали, указващи кога е нивелиран. Други характеристики включват линии по ръбовете в сантиметри и инчове, както и показатели под светодиодите, които позволяват на потребителя да знае кога наклона е от една осма, една четвърт, три осем или половин инч. LumiLevel е обект на кампания в Kickstarter, където подкрепата от около $ 29 е за модела с дължина 30.5 см, докато $ 36 е моделът от 61 см.", "date": "2019.05.06", "title": "Нивелир заменят въздушното мехурче със светодиоди"}
{"url": "https://www.monitor.bg:443/bg/a/view/vensan-kasel-zastrashava-zapaden-svjat-164149", "text": "Нов злодей ще прекрачи прага на увеселителния парк на касовата продукция на НВО „Западен свят“. Френският актьор Венсан Касел се присъединява към каста на поредицата, а според източници на The Hollywood Reporter персонажът му ще влезе в редиците на лошите. „Изключително много се вълнуваме да работим с Венсан Касел. Отдавна сме фенове на работата му и мислим, че ще е чудесно попълнение за „Западен свят“, коментираха шоурънърите Джона Нолан и Лиса Джой. Към трети сезон, който се очаква да стартира през 2020 година, ще се присъединят Лина Уайт ( „Играч първи, приготви се“ ) и Арън Пол ( „В обувките на Сатаната“ ) . Нолан и Джой пазят в тайна подробностите около новите герои. В актуалната порция епизоди ще се завърнат познатите ни вече муцуни – Ед Харис, Евън Рейчъл Уд, Джефри Райт и Танди Нютон. Всички изброени актьори са получили за да продължат участието си в научната фантастика с нотки на трилър. Не е ясно дали сър Антъни Хопкинс ще се появи като д-р Робърт Форд. Финалът на втори сезон по традиция остави много въпросителни след себе си. Долорес, чиято роля пасва идеално на Евън Рейчъл Уд, успя да измъкне (Бернард Райт) от увеселителния парк и му показа истинския свят. Заедно с тях е някой в тялото на Шарлът Хейл (Теса Томпсън), но още не знаем кой. Мейв (Нютън) се но явно се е спасила, тъй като се завръща в новия сезон на сериала. Вълнуваща беше и сцената с Уилям (Ед Харис) , която отведе зрителите далеч в бъдещето. Джонатан Нолан и Лиса Джой обещаха на феновете „радикална промяна“ в сценария за предстоящите серии. Спекулира се, че те няма да са традиционната бройка от десет, а историята ще се завърти само в осем епизода. Телеманиаците се надяват в такъв случай поне да получат серии, които са с времетраене на филм.", "date": "2019.05.06", "title": "Венсан Касел застрашава „Западен свят“"}
{"url": "https://www.monitor.bg:443/bg/a/view/rakovski-v-treskava-podgotovka-predi-papata-164365", "text": "Жители и гости на Раковски са в последна трескава подготовка преди посрещането на папа Франциск.  Момичета и момчета на възраст от 8 до около 10 години обличат белите роби, с които ще влязат в църквата \"Пресвето сърце Исусово\" в квартал \"Николаево\". Те са придружени от родителите си и всички са празнично по облечени и въодушевени.  Площадът пред църквата е вече ограден на сектори. Монтирани са и двата големи екрани, от които хората отвън ще наблюдават церемонията. В храма ще бъдат допуснати само около 700 човека, като всички ще са със специални пропуски. Мерките за сигурност са драконовски. Преди секунди от НСО съобщиха, че медии вътре в църквата няма да бъдат допускани. Решението още не било окончателно, но гардове помолиха журналисти да напуснат двора на храма. За първо причастие в Раковски са дошли и доста италиански семейства, които живеят в София и имат деца на по около 8 -10 години. 10-годишният Денислав:\"Не можах да заспя от вълнение, че ще получа първо причастие лично от папата. Ходил съм на всички неделни служби и с нетърпение очаквах този момент\". По улиците на града вече има стотици хора зад огражденията, които чакат папата. Очаквайте подробности!", "date": "2019.05.06", "title": "Раковски в трескава подготовка преди папата (СНИМКИ)"}
{"url": "https://www.monitor.bg:443/bg/a/view/sonja-penkova-prez-poslednite-godini-interesyt-kym-istorijata-ni-narasna-seriozno-164345", "text": "- На този празничен за Българската армия ден традиционно Националният военноисторически музей работи с отворени врати и предлага различни активности за своите посетителите. За всички ще бъдат достъпни както постоянната хронологична експозиции на музея, така и външната. Родителите и техните деца ще имат възможността да се качат на ракетния комплект Фрог „Луна-М“, подвижната верижна машина „Вершина“, пилотската кабина на транспортен хеликоптер МИ-8. Тези, които не са имали възможността да видят последната ни изложба „На борда на флотската история“, която разказва 140-годишната история на българския военноморски флот, ще могат да направят това безплатно. От години наред нашите посетители са свикнали със своеобразната закачка, която имаме към тях с прословутата ни боб чорба, сготвена от истински военен готвач. И тази година няма да изневерим на традицията и те могат да похапнат от нея. Децата ще могат да научат нещо повече и за обичаите на Гергьовден, защото 6-и май не е само празник на Българската армия. Той е свързан с много традиции и по тази причина сме организирали месене на обредни хлябове. Надявам се да бъде забавно не само на децата, но и на техните родители. За всички, които обичат военна музика и след парада ще почетат празника при нас, ще свири Представителният оркестър на Сухопътни войски. След това сме подготвили нещо и за любителите на народната музика. В нашите филиали Военноморски музей във Варна и Музея на авиацията в Крумово също ще работят с отворени врати и ще имат богата програма. На този ден искаме да припомним воинските традиции, ценности, но наред с тях се стремим да обхванем широкия спектър на празника, тъй като става дума за Празник на армията и Ден на храбростта. Трябва да отбележим, че първият празник на Българската армия не е започнал на 6-и май. Той се налага в ритуалната система на войската през 30-те години на миналия век. Първият празник на Българската армия е Денят на победите, който е отбелязван на 27 ноември. За съжаление той е малко позабравен днес. Този празник е създаден и непосредствено след победите ни в Сръбско-българската войска. Сключването на Ньойския мирен договор на тази дата обаче води до бавно отмиране на Деня на победите като празник на българската армия заради последиците от тази национална катастрофа. През 1880 г. е учреден орденът „За храброст“, като по-късно през април започва отбелязването на празника на неговите кавалери. През 30-те години този празник започва да се отбелязва и като празник на Българската армия. След 45-годишното му забравяне през 1993 г. честването му отново е възстановено. Освен връзката с първия български орден „За храброст“, 6-и май е празник на Българската армия, защото тогава почитаме и един от най-личните светци воини Св. Георги Победоносец. - Интересът е споделен почти по равно. Малчуганите се забавляват, но и порасналите деца – техните родители, също се чувстват въодушевени да опитат какво е усещането, когато си във военна машина. Най-хубавото на тези празници на отворените врати в нашия музей е, че има по нещо за всекиго. Удоволствието да видиш засмените лица на хилядите, които в тези дни избират да прекарат празниците с нас, е голямо. - В последните години залагаме много на съвременните способи за комуникацията със своята публика. Една от нашите амбиции е да използваме все повече възможности да провокираме хората, независимо от тяхната възраст, да търсят сами различната информация и да придобиват знания по теми, които засягаме в своите изложби. За осъществяването на тази не лека задача работим и чрез множеството модули на образователните програми на музея, които непрекъснато доразвиваме и усъвършенстваме, за да отговарят на нуждите и очакванията в съвременния образователен контекст. - Те обхващат както теми в задължителните учебни програми и могат да служат за онагледяване на уроците по българска история в училищата, така и такива, които разглеждат любопитни факти от историята ни и интерпретират значението на музеите като институции на паметта, като място, което съхранява историята ни. В образователните програми залагаме не само на показа на филм и презентации, но и на различни методи, които развиват логическото мислене на децата, възпитават у тях естетика и изграждат способността им да работят в екип. Интерес има както от учениците в 3-4-ти клас, така и от крайния гимназиален курс. Последната ни образователна програма, която е пусната от по-малко от година, се радва на голям успех. Тя е свързана с животните на фронта. - Категорично! Все повече изследователи на темата „Образование“ смятат, че визуализацията на учебния процес и участието на децата в обучителните модели създават у тях по-голямо желание и стремеж да усвоят обема от знания за съответната възрастова група. - В дните на отворени врати наблюдаваме бум на дарения. Хора, които са идвали преди, носят различни артефакти, свързани с техните семейства и искат да ги споделят с нас. Други пък питат с какво са свързани дадени предмети, интересуват се от свои роднини, които са участвали във войните и търсят информация от нас – къде са служили, има ли паметници на местата, на които са загинали. Има и въпроси към конкретен експонат от нашите експозиции или историите, които са чули по време на обиколката си. Това обаче се случва и извън дните на отворените врати. Хората търсят експертното мнение на музея по различни теми. - Разбира се. Това, което може би е различно и хубаво, е че националната история все повече не се възприема като един наратив, в който личностите липсват. Вече се възприема идеята, че всеки един, носейки своята история, е част и от голямата история. Проучвайки своето минало, достигайки до истини, които касаят неговото семейство, човек разбира много повече и от различни ъгли националната ни история. Любопитството, което подобно действие провокира, е полезно, защото създава много по-силен и многопластов интерес към събитията и лицата от националната ни история. Смятам, че през последните години интересът към историята ни и личният ѝ прочит нараснаха много сериозно. Увеличи се желанието на хората да добиват все повече и по-различна информация за събитията и да търсят различните прочити на националната история, а не еднопластовият, който десетилетия наред бе налаган официално. Това е една от заслугите на музейните колективи, които успяха да разчупят стандартния прочит на българската история и да направят възможен различния. магистър специалност „История“ в Софийския университет „Св. Климент Охридски“ и специалност „Финанси“ в Великотърновския университет „Св. Кирил и Методий“ -„доктор“ по научна дисциплина „История на България“ заема последователно длъжностите историк-уредник, началник отдел „Фондове и Реставрационно ателие“, зам.-директор, а от 2010 г. директор на Националния военноисторически музей", "date": "2019.05.06", "title": "Соня Пенкова: През последните години интересът към историята ни нарасна сериозно"}
{"url": "https://www.monitor.bg:443/bg/a/view/papata-shte-poseti-bejanski-lager-posle-trygva-za-rakovski-164357", "text": "Вторият ден от визитата на папа Франциск в България ще продължи с посещение на център за бежанци във Враждебна. Там той ще се срещне с деца и техните семейства, както и със служители на лагера. След това той се отправя за град Раковски, където ще отслужи света литургия в църквата „Пресвето сърце Исусово“, а след това ще има среща с католическата общност в църквата „Св. Архангел Михаил“.Привечер Светия отец се връща в София, където на площад „Независимост“ ще има събитие за мир с представители на различни вероизповедания в България. Папа Франциск си тръгва от страната ни на 7 май сутринта, тъй като той и свитата му отлита за Северна Македония, където също ще е на официално посещение.", "date": "2019.05.06", "title": "Ден втори от визитата: Папата ще посети бежански лагер, после тръгва за Раковски"}
{"url": "https://www.monitor.bg:443/bg/a/view/dnes-zapochva-sveshtenijat-mesec-za-musulmanite-ramazan-164347", "text": "Мюсюлманският месец на пости рамазан започва от днес в родното място на исляма Саудитска Арабия, съобщи държавната телевизия Ал Арабия. Кувейтската агенция КУНА също съобщи, че в Кувейт днес ще е първият ден от рамазана, по време на който мюсюлманите не ядат, не пият вода и други течности и не пушат от зори до залез. Мюсюлманите отбелязват светия месец и със специални нощни молитви и четене на корана. Постът е един от петте стълба, заедно с вярата в един бог, петте молитви на ден, даването на милостиня и поклонението в светите места в Саудитска Арабия.", "date": "2019.05.06", "title": "Днес започва свещеният месец за мюсюлманите рамазан"}
{"url": "https://www.monitor.bg:443/bg/a/view/v-germanija-gotvjat-soleni-globi-za-roditeli-koito-ne-vaksinirat-decata-si-164366", "text": "Германският министър на здравеопазването Йенс Шпан предлага глоби за родителите на деца в училищна възраст, които не са ваксинирани срещу морбили, предаде АП. Пред германския седмичник \"Билд ам зонтаг\" Шпан каза, че родители, които не могат да докажат, че децата им са ваксинирани срещу силно заразната и животозастрашаваща болест, ще трябва да платят глоба от 2500 евро (2790 долара). В публикувано днес интервю Шпан каза, че децата без ваксина срещу морбили няма да бъдат допускани в яслите и детските градини, за да бъдат защитени прекалено малките деца или тези, които по медицински причини не могат да бъдат ваксинирани. В Германия са регистрирани 203 случая на морбили през първите десет седмици на 2019 година, което е над два пъти повече, отколкото за същия период на миналата година, но по-малко, отколкото през 2017 година. Швейцария съобщи миналата седмица, че двама възрастни са починали от морбили тази година.", "date": "2019.05.06", "title": "В Германия готвят солени глоби за родители, които не ваксинират децата си"}
