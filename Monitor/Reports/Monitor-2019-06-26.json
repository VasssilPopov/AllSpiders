{"url": "https://www.monitor.bg/bg/a/view/naum-shopov-shte-stava-tatko-snimka-168995", "text": "Актьорът Наум Шопов-младши и годеницата му Теа Минкова ще стават родители. За щастливата новина сподели бъдещият татко. Звездата от медицинската драма \"Откраднат жвиот\" качи в социалните мрежи кадър, на който той и любимата му позират на плажа със снимка на бъдещата си рожба. \"Ще си имаме бебе! Най-накрая си материализираме любовта. Обичам ги\", написа момчето, което има медицински ценз и в реалния живот.  \"Седем години ЛЮБОВ в момента тежи около 130 гр. и се намира в коремчето ми.\", сподели и бременната красавица. Двойката качи и видео в канала си в YouTube по темата. \"Трябва да сме лоялни към вас и сме длъжни да ви информираме за важните неща, които се случват в живота ни. Най-голямото и най-хубавото нещо в нашия живот се случва, защото ние си чакаме бебенце\", обявиха те. Решението да съобщят новината по този начин взели, защото не искат медиите да пишат невярна информация за тях, както се е случвало и преди. Теа издаде още, че е бременна от \"четири-пет\" месеца. Бебето ще се появи на бял свят в края на годината. Що се отнася до пола - той още не е известен  дори на младите родители. В момента двамата са на заслужена почивка на остров Тасос. Припомняме, че  .", "date": "2019.06.26", "title": "Наум Шопов ще става татко (СНИМКА+ВИДЕО)"}
{"url": "https://www.monitor.bg/bg/a/view/kzk-svaleni-i-neraboteshti-radiatori-aut-ot-sgradnata-instalacija-168961", "text": "КЗК препоръча свалените и неработещите радиатори в топлофицираните кооперации да се извадят от сметките за сградната инсталация. Това е записано в становище от Комисията за защита на конкуренцията (КЗК) във връзка с предлаганите изменения и допълнения на Наредбата за топлоснабдяването, пусната за обществено обсъждане от министерството на енергетиката. Според регулатора изваждането на мощността на отоплителните уреди с нулево потребление (свалени и неизползвани) от сумата на инсталираната мощност на всички уреди във формулата за изчисляване на топлинната енергия за сградна инсталация ще подобри точността на този изчислителен метод, като това като същевременно ще може да бъде спазен и принципът за разпределение на разходите за отопление съобразно потреблението. В него четем още, че комисията продължава да поддържа вече изразеното становище, че забраната за демонтаж на отоплителни тела, записана в Закона за енергетиката, уврежда благосъстоянието на потребителите и следва да бъде отменена. КЗК е констатирала още, че в мотивите към стойности между 20% и 40% на дела на сградната инсталация. Освен това така определените проценти не са диференцирани в зависимост от различните характеристики на сградата и различния брой работещи отоплителни тела. От регулатора цитират становище на катедра „Топлинна и хладилна техника” на Енерго-машиностроителния факултет на Технически университет-София, предоставено във връзка с Решение на КЗК от 2013 г., в което се съдържат данни, получени въз основа на компютърна симулация за отдадената топлинна енергия от сградна инсталация за година спрямо общото количество потребена топлинна енергия при 100% отопление на индивидуалните имоти. а за междинен вход 13,05%. За 14-етажен ЕПК блок – 10,66%, за 2-етажна тухлена къща (с 38 см зид) - 5,6%, а с 24 см зид - 4,97%. В становището на експертите от ТУ се посочва графично и зависимостта между увеличаването на процента на изключени отоплителни тела и намаляването на общия разход на сградата за топлоенергия, отчетен по топломера в абонатната станция. При 15% намаляване на броя работещи радиатори в индивидуалните имоти, общият разход намалява едва с 4%. В същото време разходите за отопление на най-неблагоприятния апартамент в сградата (апартамент на последен етаж крайна секция) се увеличават с 20%. В становището от ТУ се казва още, че при определяне на процента топлинна енергия за сградна инсталация от общото събрание на етажната собственост този процент би трябвало да бъде до 25-30%, като от отделните собственици. Въз основа на гореизложеното, КЗК счита, че с оглед определянето на справедлив и реалистичен процент за топлинна енергия за сградна инсталация и съответно за осигуряване на коректното разпределение на топлинната енергия е необходимо да се изискат становища от експерти с квалификация в областта на топлотехниката, за да се установи какви са технически обоснованите проценти, вкл. като се предвидят различни диапазони за различен тип сгради и за различен процент работещи отоплителни тела. Относно конкурентноправни проблеми от КСЗ припомнят свои становища от 2013 г. и 2018 г. В тях между другото се препоръчва да се предвиди възможност потребителите да сменят топлинния си счетоводител, без да сменят уредите за дялово разпределение на топлинна енергия. Във връзка с разглеждания проект за изменение на формулата за изчисляване на топлинната енергия за загряване на топла вода през отоплителния сезон комисията смята, че в случаите, когато липсва допълнителен топломер за измерване на тази енергия, изчисляването следва топла вода през неотоплителния сезон, коригирано с технически обоснован температурен коефициент, отразяващ по-ниската температура на входящата вода през отоплителния сезон, респективно на по-голямата разлика между температурата на входа и на изхода на подгревателя за битово горещо топлоснабдяване. Според КЗК по този начин ще бъдат улеснени потребителите да прогнозират и коригират своето потребление.", "date": "2019.06.26", "title": "КЗК: Свалени и неработещи радиатори аут от сградната инсталация"}
{"url": "https://www.monitor.bg/bg/a/view/gazova-eksplozija-uplashi-viena-168994", "text": "Експлозия предизвика частично срутване на две жилищни сгради в австрийската столица Виена, съобщават АП и \"Ройтерс\". Предполага се, че става въпрос за изтичане на газ. Полицията информира, че предполагаема газова експлозия във Виена е причинила частично срутване на няколко етажа в две сгради. Говорител на пожарната служба поясни, че няколко души са ранени и се е образувал кратер пред сграда в четвърти окръг на австрийската столица, който граничи с центъра на Виена. Експлозията е станала около 16,30 часа местно време. \"Скай нюз\" съобщава, че четирима души са със сериозни наранявания.", "date": "2019.06.26", "title": "Газова експлозия уплаши Виена"}
{"url": "https://www.monitor.bg:443/bg/a/view/bjagane-na-mjasto-168986", "text": "„Дъх дълбок, ръце широко и не бързайте: три-чет`ри. Бодър дух и грация, и пластика. Общоукрепителна, сутрин отрезвителна (ако жив си още ти) гимнастика.“ Дрезгавият глас на Висоцки, който изкарваше учениците от първа смяна за физзарядка пред училищния плац, днес повече напомня скърцането на несмазана врата на остаряла спортна площадка с разградена ограда и окрадена мрежа. Гимнастиката пък е избягала от близо една десета от българските училища и там Висоцки няма шанс да бъде чут по простата причина, че няма салон. Да, в над 200 училища у нас няма физкултурни салони, а в други 400 часовете по физическа култура и спорт преминават в пригодени за нуждите на предмета помещения. Когато са писани методиките за обучение на заниманията с физкултура и спорт в българското училище, планирането на целите и очакваните резултати е било съобразено с актуалните заплахи за младежите - гръбначни изкривявания, затлъстяване, тютюнопушене. Днес физкултурниците трябва да се борят с главния си враг - интернет и мобилните технологии, от които някои части на човешкото тяло направо атрофират, а масата на същото тяло нараства неимоверно. И при променените условия, даже и да няма физкултурни салони, строгите физкултурни методици си следват това, на което са ги учили през миналия век. Тази закостенялост се вижда най-добре, когато започнат да се покриват нормативи за шестица, петица, четворка и тройка по бягане, скачане и други дивотии, за които лично аз не виждам да имат някакъв принос в раздвижването на младото поколение, а по-скоро са избиване на някакви комплекси от даскалите и даскалките по физическо. Да изкараш едни добре охранени и почти обездвижени дечица и младежи без загрявка, както е пак по методика, да спринтират на 60 или 100 метра, в контекста на постигането на някакъв резултат, свързан с подобряване на физическия и здравния статус на подрастващите, е нищо друго освен бягане на място. При това с оценка. 200 училища без салони не са малко. Но на фона на държавните ресурси за няколко години тази празнина би могла да бъде запълнена. Много по-трудно обаче ще се запълни празнината в областта на физическата култура и превръщането на спорта в училище в приятно за учениците занимание, носещо удоволствие и здраве, а не стрес и желание за скатаване с медицинска бележка, както е на много места в момента. Ако няма пари за салони, слагайте в училищния двор кошове, врати, уреди за стрийтфитнес, паркур и уъркаут. Защото, ако физкултурният салон е храм на спорта, здравето и духа, много важно е с каква вяра ще вкараме децата си в този храм.", "date": "2019.06.26", "title": "Бягане на място"}
{"url": "https://www.monitor.bg:443/bg/a/view/mylnija-sprja-troleite-na-haskovo-168990", "text": "Мълния парализира тролейбусния транспорт на Хасково в следобедния час пик. По време на кратката гръмотевична буря следобед в сряда е ударено разпределително електрическо таблото в базата на „Тролейбусен транспорт“. Таблото е изпепелено от удара. За щастие няма пострадали хора. Повреденото табло обаче е спряло захранването на тролеите и те останаха на място. На мястото на аварията е пристигнала пожарна, която е изгасила пламъците. Започнал е авариен ремонт, съобщиха от общинската транспортна фирма. От там не се ангажираха кога ще отстранят аварията, защото повредата е сериозна. Възможно е тролеите да не тръгнат и в четвъртък сутринта. По линии 108 и 308 е пуснат автобус, който да извозва пътниците, а тролейбусите влекачи прибраха тролейбусите в депото.", "date": "2019.06.26", "title": "Мълния спря тролеите на Хасково"}
{"url": "https://www.monitor.bg:443/bg/a/view/30-000-uchenici-ostaveni-bez-fizkulturni-saloni-168991", "text": "В около 200 школа в страната с поне 30 000 ученици няма изградени физкултурни салони, сочат данни на просветното министерство, предоставени на „Монитор“. Най-често без подходящо място за спорт са училища, които се намират извън градовете. Във Варненска област общо 9 селски училища нямат физкултурни салони, сред които са тези в Кичево, Любен Каравелово, провадийското село Житница. Ако приемем, че в едно такова школо учат поне по 150 хлапета, това означава, че над 30 000 ученици няма къде да се научат да играят волейбол, баскетбол или да ходят по греда. В 400 школа без зали пък използват пригодени класни стаи за провеждането на спортните си заниманията. В Добрич всички общински школа имат физкултурни салони с изключение на ОУ „Хан Аспарух“. В по-големите средни училища пък имат дори по два физкултурни салона - голям за учениците от 5-и до 12-и клас и малък, обикновено от две съединени класни стаи, за учениците от 1-ви до 4-ти. Няколко са школата във Варна без физкултурен салон, като за сметка на това те разполагат с най-модерните новоизградени спортни площадки. Сред тях е училище „Найден Геров“ с над 1300 ученици, където заниманията по физкултура се провеждат все още в две класни стаи. Столичното 119-о СУ „Акад. Михаил Арнаудов“ разполага с един голям физкултурен салон за големите ученици и два малки, пригодени за децата до 4-ти клас, както и спортна площадка в двора. „В големия салон има повече пространство и учениците могат да практикуват различни занимания, сред които подвижни щафети и спортни игри. В пригодените изборът на упражнения и игри е по-ограничен“, сподели пред „Монитор“ учителят по физическото в школото Андрей Андреев. Неговият колега Живко Жечев допълни, че и големият салон става тесен за всички ученици, ако се съберат два класа по едно и също време. „Определено ни трябва още един за лошо време. Когато е хубаво, учениците излизат навън да спортуват, но ако е лошо или студено, се търсят други алтернативи“, сподели той. Големият салон на 119-о е оборудван за баскетбол, волейбол, има подвижни врати за хандбал, минифутбол, греда. Той е пригоден и за бейзбол. „Това е много иновативно и може би го има само в още две училища. Ние имаме и специалист, който обучава по спорта, и децата са доста запалени“, обясни учителят по физическо Тони Ценов за извънкласните занимания на своя колега Данаил Тренев. В големия салон имат и фитнес, в който обаче могат да се съберат само за 3 - 4 деца. Той е оборудван с бягаща пътека, 3 спининг байка, лежанка. В пригодените зали хлапетата също могат да правят упражнения, заложени в учебния план. „Имаме постелки, които се нареждат, и децата могат да изпълняват различни гимнастически упражнения“, сподели Жечев. Според Андреев малкият салон е по-подходящ за тях, защото преподавателите са по-близо до децата и могат да имат контрол над всички. Не всички подвижни игри, за които се изисква по-голямо пространство, обаче могат да се практикуват в малките салони. Сред тях е „Рибари и рибки“, в която децата се гонят и става опасно, обясниха педагозите в 119-о. Така при необходимост всеки от тях може да се разбере с колега от по-горен етап и да карат час в големия салон, докато каките и батковците са навън в двора. В проекти на стойност над 15 млн. лв. ЕС ще финансира модернизация на спортната инфраструктура. По оперативна програма „Региони в растеж 2014-2020“ Министерството на образованието и науката е сключило 8 договора, които предвиждат строителство на нови физкултурни салони в 8 гимназии на обща стойност 4 624 000 лв., 4 219 000 лв. - за ремонт в 59 гимназии, а 6 275 000 лв. - за такъв на спортни площадки в 67 гимназии. С бюджета си МОН също е ангажирано за състоянието на спортните съоръжения на училищата в страната. За ремонт на физкултурни салони и изграждане на нови спортни площадки са предоставени финансови средства на 14 държавни училища в размер на 898 967 лв. за периода 2014 - 2018 г. През 2016 - 2018 г. на 6 общински училища пък са отпуснати 2 065 040 лв. за ремонт или изграждане на нови физкултурни салони, а на 12 училища са отпуснати 562 912 лв. за спортни площадки.", "date": "2019.06.26", "title": "30 000 ученици оставени без физкултурни салони (ТЕМАТА)"}
{"url": "https://www.monitor.bg:443/bg/a/view/shefyt-na-nek-ostava-na-posta-si-168988", "text": "Петър Илиев запазва поста си като изпълнителен директор на Националната електрическа компания, съобщиха днес от принципала на фирмата „Български Енергиен Холдинг“. Решението за оставането на поста на Илиев, бе взето на заседание на Съвета на директорите на БЕХ. На него не бе прието подаденото от Петър Илиев заявление за освобождаването му от длъжност като изпълнителен директор на „Национална Електрическа Компания“ ЕАД. Според някои причина за подаването на оставката е оставката преди седмица е недоволството на бизнеса относно насрочения неотдавна търг за доставки до края на септември на тока, произведен от малките производители с инсталирана мощност от 1 до 4 мегавата, които основно добиват зелена енергия. Въпросният търг бе отменен. Относно търга, който се смята за основна причина за оставката, предприемачите бяха недоволни от обстоятелството, че в офертата на НЕК отклоненията в доставките варират от -100% до +400% и те не са гарантирани. Чак в деня на доставката ще става ясно дали купувачът - търговец или краен клиент, ще може да си получи количествата електроенергия.", "date": "2019.06.26", "title": "Шефът на НЕК остава на поста си"}
{"url": "https://www.monitor.bg:443/bg/a/view/doktor-psihiatyr-izdade-treti-roman-168993", "text": "„Луна на прозореца“ е третият роман на родената в Благоевград, но живееща от 28 години в ЮАР, д-р Антоанета Славова. Това е психологически роман за вечното търсене на пътя и за болезнените конфликти, които хората преодоляват ежедневно, за да запълнят празнотата в себе си. Романът „Луна на прозореца“ беше представен в Благоевград от издателство „AMG Publishing“ Психиатърът Антоанета Славова е родена в Благоевград през 1953 година, където завършва началното и средното си образование. В тези години е повлияна силно от ясната представа за добро и лошо на семейството си, топлината и красотата на Рила и Пирин и от книгите – многобройни и безразборно четени. Завършва психиатрия в София. Д-р Антоанета Славова споделя: „Животът, историята на всеки човек е роман, написан от самия него и сега, 40 години по-късно, продължава да ме удивлява с неповторимостта си. Така, с работата си на психотерапевт, останах завинаги свързана и с литературата.“ Първата ѝ книга излиза през 1997 г. – „Картини от едно бягство, считано за спасително”, а през 2004 г. бял свят вижда романът „Между”. Книгите на Антоанета Славова са силно свързани с лични преживявания и използват имиграцията като причина за преоценка на екзистенциални понятия като самотата, свободата, изборът, забравата, смисълът на съществуването ни.", "date": "2019.06.26", "title": "Психиатър издаде трети роман"}
{"url": "https://www.monitor.bg:443/bg/a/view/reka-zalja-kyshti-v-kotel-168992", "text": "Екипи на Пожарна безопасност и защита на населението отводняват домове, които са били залети от придошлите води на река Котленска. Това съобщи говорителят на ОД на МВР-Сливен Първолета Мандинска. Първите сигнали за бедствието са постъпили около 15 часа днес, като пострадалите къщи са предимно на ул. \"Васил Левски\" в града. Наводнено е било пътното платно на пътя в посока Омуртаг, но не е било спряно движението. Двама души са били евакуирани от домовете си. Към момента продължават отводнителните действия от екипите на ПБЗН - Котел, като е изпратен и един автомобил с екип от ПБЗН - Сливен.", "date": "2019.06.26", "title": " Река заля къщи в Котел  "}
{"url": "https://www.monitor.bg:443/bg/a/view/izdavat-medicinsko-za-domashno-nasilie-do-30-min-sled-pregleda-168984", "text": "Лекари ще издават съдебномедицинско свидетелство за домашно насилие до 30 минути след преглед. Това обяви изпълнителният директор на \"Пирогов\" проф. Асен Балтов при стартирането на съвместен проект с Националната полиция и неправителствената организация „Деметра“. \"При този вид престъпление, каквото е домашното насилие, е важно институциите да реагират в първите часове след извършването му. Никога не е имало пълно обхващане на тези пациенти. Обикновено те минават и казват: „Ние сега трябва да отидем в „Съдебна медицина“ да си издадем едно съдебномедицинско свидетелство.“ И след това евентуално да търсят помощ по някакъв начин. Всичко това ще бъде свършено в рамките на 15 до 30 минути с подготвени от нас хора, които ще бъдат на разположение 24 часа 7 дни в седмицата“, обясни проф. Балтов. Проектът е в помощ на жертвите на домашно насилие, а срокът му на изпълнение е 6 месеца. Дългосрочната цел е да се обучат служителите на болницата, които първи се срещат в спешното отделение с жертви на домашно насилие, как да разпознават тези хора. По този начин ще се постигне увеличаване на докладването и повишаване на ефективността на услугите за жертви на домашно насилие. Сигнал за жертвите на насилие ще бъде подаван в полицията, а извършителите на деянието ще бъдат включвани в специализирана програма за редуциране на агресивно поведение.", "date": "2019.06.26", "title": "Издават медицинско за домашно насилие до 30 мин след прегледа "}
{"url": "https://www.monitor.bg:443/bg/a/view/nad-4-miliona-gledaha-viral-168971", "text": "Един сезон, 12 серии, няколко известни лица, десетки хиляди последователи и над четири милиона гледания – така може да се обобщи в цифри уеб сериалът Viral. Премиерната порция епизоди приключи, а феновете вече тръпнат в очакване на нов сезон. „Интересен финал, хареса ми много сериала - иска ми се втори сезон, даже още няколко, жалко че свърши толкова бързо!“ и \"Вчера открих сериала и изгледах за един ден всичките 11 епизода, много е пристрастяващ!\", гласят част от коментарите на почитателите на продукцията. Припомняме, че сюжетът търси отговор на въпроса достатъчно ли е да имаш бляскав живот, пари, слава и стотици хиляди последователи в социалните мрежи за да бъдеш щастлив. Една от главните роли е поверена на поп-фолк звездата Галин. и не ми беше трудно да вляза в този образ“, сподели наскоро певецът, който влиза в обувките на Захари. Освен изпълнителя на „Как си, кажи“, към каста се присъединява и Лидия Стаматова, която е част от продуцентската му компания Alpha music. Във Viral с участие се разписват още Калина Иванова и Кристиян Кирилов, познати на редовия зрител като Симона и Митака от „София – ден и нощ“, хип-хоп певицата Диона, актьорът Мартин Смочевски, сестрите Йоанна и Елеонор Петрови и геймърът Евгени Николов.", "date": "2019.06.26", "title": "Над 4 милиона гледаха Viral"}
{"url": "https://www.monitor.bg:443/bg/a/view/balyt-otvarja-vrati-za-meril-strijp-i-nikol-kidman-168985", "text": "След като скочиха в ролите на свекърва и снаха за втория сезон на хитовия сериал „Големите малки лъжи“, холивудските звезди Мерил Стрийп и Никол Кидман ще блеснат заедно и на голям екран. Актрисите са новите попълнения в каста на филма „Балът“. Продукцията на Райън Мърфи е за стрийминг платформата Netflix и е адаптация на едноименния бродуейски мюзикъл, номиниран за шест награди \"Тони\". 71-годишната носителка на „Оскар“ ще се превъплъти в образа на Дий Дий Алън, а червенокосата красавица ще влезе в образа на Анджи Дикинсън. Стрийп и Кидман се присъединяват към оповестените по-рано актьори Джеймс Кордън, Аукуафина, Ариана Гранде, Кийган-Майкъл Кейн и Андрю Ранелс. Припомняме, че режисьорът, сценарист и продуцент Райън Мърфи е познат най-вече с работата си по популярните поредици \"Зловеща семейна история\", \"Клуб Веселие\" и \"Клъцни/ Срежи\").", "date": "2019.06.26", "title": "\"Балът“ отваря врати за Мерил Стрийп и Никол Кидман"}
{"url": "https://www.monitor.bg:443/bg/a/view/bandata-na-moldovankite-izmychvala-i-ograbila-blizki-na-prezidenta-erdogan-168979", "text": "Арестуваните у нас по искане на Интерпол за грабеж на 10 000 000 турски лири осем молдовски граждани са нападнали семейство, приближено на турския президент Ердоган. Това са съобщили на българските съдебни власти близки до разследването в Турция. Шестима от осемте задържани вече са заявили, че искат доброволно да бъдат екстрадирани и да бъдат съдени там по предявените им обвинения. Това са Анна Аузкова, Александър Ариков, Георг Добриоглу, Аделина Аши, Татяна Тазамали и Надежда Каткова. Започнати са процедурите по тяхното извеждане от България в Турция. Твърдят, че са невинни и ще докажат своята невинност в югоизточната ни съседка. За другите двама - Надежда Патели и Иван Гризан, нашите магистрати са поискали допълнителна информация от издирващата ги държава. Делото за екстрадирането им е насрочено за 9 юли. Групата бе арестувана в Любимец след като при установяване на самоличността им стана ясно, че се издирват с червена бюлетина на Интерпол. Те са нападнали богато семейство в огромната им къща в град Ескишехир. Завързали ги и след побой и изтезания им задигнали пари, бижута и други ценности за около 10 000 000 лири. Това се равнява на над 3,3 млн. лева по сегашния курс на лирата към лева. Задържаните отричат да имат нещо общо със случая, като твърдят, че не знаят къде се намира град Ескишехир, който е административен център на едноименна провинция в Северозападна Турция. Грабежът, при който жертвите са получили тежки и средни телесни повреди, стана на 19 май т.г. Няколко дни по-късно бандата от Молдова е била заловена без документи при опит да пресече границата между България и Румъния край Кардам. Отведени са в центъра за потенциално опасни за националната сигурност чужденци в Любимец. Арестувани са веднага след като е изяснено кои са всъщност.  ", "date": "2019.06.26", "title": "Бандата на молдованките измъчвала и ограбила близки на президента Ердоган"}
{"url": "https://www.monitor.bg:443/bg/a/view/na-koncert-na-spice-girls-ema-stoun-si-schupi-ramoto-168987", "text": "Американската актриса Ема Стоун е счупила рамото си. Това се е случило по време на скорошния концерт на Spice Girls на стадион \"Уембли\" в Лондон. По лекарска препоръка тя трябва да почива два месеца и да носи шина. 30-годишната красавица се намира във Великобритания за снимките на филма \"Круела\", в който се превъплъщава в образа на младата злодейка. възползвайки се от възможноста да се превъплъти в образа на класическа злодейка\", разказа неназован източник, цитиран от в. The Sun. Освен на работа обаче Ема Стоун се е отдала и на развлечения. Актрисата е голяма почитателка на Spice Girls и не е пропуснала възможността да посети концерта им в Лондон. Стоун се е покатерила върху свой приятел, паднала е и е наранила собственото си рамо. Първоначално актрисата е мислила, че има навяхване, но впоследствие се е оказало, че става въпрос за счупване. Как травмата на звездата от „Ла Ла Ленд“ ще се отрази на снимачния процес засега остава неясно.", "date": "2019.06.26", "title": "На концерт на Spice Girls: Ема Стоун си счупи рамото"}
{"url": "https://www.monitor.bg:443/bg/a/view/sydyt-uvelichi-prisydata-na-ubiec-168980", "text": "Апелативният съд във Велико Търново увеличи приъдата на подсъдим за убийство. Делото е на Русенския окръжен съд и се отнася до извършен на 14 март 2017 г. грабеж на автомобил и пари, на обща стойност 4500 лв., придружен с убийство в село Николово, Русенско. По време на извършване на престъплението, подсъдимите Николай В. и Деян Ц. са били непълнолетни. Те са признати за виновни и са осъдени от окръжния съд в Русе съответно на 11 и 9 години, както и да заплатят солидарно 250 хил. лв. кръвнина на близките на жертвата. Присъдата е обжалвана от адвоката на подсъдимия Деян Ц. и е протестирана от прокуратурата. Като разглежда материалите по делото, съдът във В. Търново смята, че наложеното на обжалващия присъдата си наказание, е занижено. Поради което увеличава наказанието на Деян Ц. с още една година затвор. В останалата част присъдата е потвърдена изцяло. Новото съдебно решение може да бъде обжавано в 15-дневен срок пред ВКС.", "date": "2019.06.26", "title": "Съдът увеличи присъдата на убиец"}
{"url": "https://www.monitor.bg:443/bg/a/view/monopol-ogranichava-taksuvaneto-na-kamionite-168977", "text": "Частен спор между декласираната фирма за продажба на електронни винетки „Телетол“ АД и Агенция „Пътна инфраструктура“ (АПИ) може да ограничи таксуването на тол системата в България. От три възможности за отчитане на трафика са възможни само два, обявиха собствениците на отстраненото дружество. От пътната агенция предвиждаха превозвачите да отчитат на изминато разстояние с маршрутна карта, деклариране на данни за пътуването чрез бордово устройство и всеки GPS без значение дали е навигация или телефон. Последният и най-евтин вариант за бранша вероятно няма да се въведе, въпреки че се толерира от Европейския парламент, а и новата система за таксуване у нас е една от най-модерните в света. Компаниите, които се занимават с GPS услуги за управление на автопаркове, не са допуснати от АПИ да се регистрират като доставчик на услуги, в случая на данни, обявиха от „Телетол“. По информация на „Монитор“ се предвижда обслужването на едно устройство да е в рамките на до 10 лева месечно, но депозитът за ползване ще струва 350 лева. Освен това „Телетол“, в която съсобственик е известната от миналото певица Лиляна Деянова (ЛиЛана), обвини АПИ в създаване на изкуствен монопол на пазара. Софтуерната компания е получила отказ за достъп до националната тол система заради оперативна несъвместимост с е-системата за събиране на пътни такси на АПИ и въпреки сключен договор, който впоследствие е прекратен. „Процесът, който е улеснен с европейски правила, е регистрационен и трябваше да трае 2 седмици, за да се даде възможност на всички желаещи фирми да продават е-винетки. При нас този процес отне 6 месеца, коментира Деянова. По нейните думи договорът с първия доставчик на услугата „Интелигентни трафик системи” АД, е сключен един ден преди официалните документи да са били качени на сайта на АПИ. „Телетол“ по длъжност на шефа на „Националното тол управление“ проф. Олег Асенов и шефа на АПИ Георги Терзийски, обяви Лиляна Деянова. В момента единствен доставчик на винетки е „Интелигентни трафик системи” АД, която събира 7% комисионна от всеки продаден електронен пътен стикер. Конкуренцията им от „Телетол“ са предложили по-ниска комисионна от 5 на сто. Освен това компанията е разработила и решение, при което, когато объркаш регистрационния номер на колата си може в рамките на 15 минути да го коригираш и да не плащаш повторно винетка. АПИ опроверга обвиненията, че ограничават достъпа на доставчиците, а напротив сключват нови договори - “Конкорд Смарт Инфраструктура” АД и „Иком“ ООД, заявил желание да партнира на пътната агенция само в събирането на тол такси. „Телетол” АД остава регистриран доставчик на тол услуги и може да кандидатства за продажба на е-винетки след като се приведе в съответствие. Дали това ще стане зависи единствено от компанията и желанието им да работят по правилата, които са еднакви за всички доставчици на услуги, коментираха още АПИ.", "date": "2019.06.26", "title": "Спорове ограничават таксуването на камионите"}
{"url": "https://www.monitor.bg:443/bg/a/view/otkrivat-zarazata-na-spin-u-nas-4-godini-po-kysno-168982", "text": "Средно с четири години се бави откриването на заразените с вируса на СПИН в България. Това се дължи на факта, че дори хора с рискови контакти отлагат да се изследват заради стигмата, която проявява обществото към тях, включително и лекари. Това съобщи клиничният имунолог от Националния център по заразни и паразитни болести проф. Мария Николова. Едва един на 10 българи знае своя ХИВ-статус. Все още значителен дял от пациентите се откриват твърде късно и са в напреднал стадий на имунен дефицит, допълни проф. Николова и подчерта, че по този показател стоим в негативната класация сред останалите европейски държави. В България нивото на разпространение на ифекцията в сравнение с останалите страни на Стария континент продължава да е два пъти по-ниско, като през последните 10 години новите случаи са 3,4 на 100 хиляди души. Това се дължи на факта, че около четири години след 1986 година, когато беше установен първият вирусоносител в нашата страна, държавата ни е предприела мерки и работи вече по трета програма за превенция на инфекцията. Медицинската статистика показва, че средно годишно у нас се откриват по 200 нови случая. През миналата година новодиагностицираните случаи на ХИВ са били 311, а от началото на тази година до 14 юни новооткритите са нови 120, посочи проф. Николова. Най-много са те в София – 53, Пловдив – 14, Варна – 4 и Бургас – 3 души с инфекцията. Около 2,5 – 2,6 на сто хиляди се движи честотата на заразяването в нашата страна, което по думите на специалистите, е добър показател. 35,1 млн. души по света живеят с ХИВ-вируса. Общият брой на регистрираните серопозитивни в нашата страна е 3 150, но реално се проследяват половината. Сред непроследяваните освен починали, има заминали за чужбина или такива, които не се явяват за лечение. Трикомпонентна антиретровирусна терапия е лечението за серопозцитивните. Медикаментите са модерни и се предоставят безплатно на всички инфектирани. Ако обаче човек спре да приема хапчетата за седмица и дори за дни, вирусът става резистентен и повече медикаментът не му повлиява, поясни проф. Мария Стойчева, имунолог от Университетската болница „Свети Георги“ в Пловдив. Тя поясни, че въпросният ХИВ – вирус има способността да се променя изключително бързо. Той мутира над 300 пъти по-бързо от този на грипа. Годишно по различни програми и поводи са изследват близо 300 хиляди души, като от началото на тази година са изследвани 115 хиляди души. Нараства делът на пациентите - 65 на сто, които започват навременна антиретровирусна терапия. Застаряването на популацията с ХИВ, обаче, е предизвикателство заради необходими нови подходи от здравни грижи, допълни още проф. Николова. По данни за 2017 г. близо 37 млн. души в света живеят с ХИВ, от които 1.8 млн. деца. Всяка година броят на заразените с ХИВ се увеличава с 2 млн. души.", "date": "2019.06.26", "title": "Откриват заразата на СПИН у нас 4 години по-късно"}
{"url": "https://www.monitor.bg:443/bg/a/view/kandidat-studentite-plashtat-sami-zdravnite-si-osigurovki-prez-letnite-meseci-168975", "text": "Всички ученици, които са завършили средното си образование тази година и са се дипломирали, но не са започнали работа веднага, трябва сами да внасят здравните си осигуровки, напомнят от Национална агенция за приходите. Същото важи и за зрелостниците, които ще бъдат студенти редовно обучение. За месеците от завършване на средното до започване на висшето си образование те трябва да внесат здравните си осигуровки за своя сметка. Причината за това е, че те не попадат в нито една от двете категории - ученици или студенти, които се осигуряват за сметка на държавния бюджет. В тези случаи завършилите своето средно образование трябва да подадат декларация образец 7 – за възникване на задължение за внасяне на здравноосигурителните вноски. Документът се подава до 25-о число на месеца, следващ месеца, през който е възникнало задължението за осигуряване. В рубриката „Здравно осигуряване” на интернет страницата на НАП е поместена и информацията за попълване и подаване на декларация образец 7, както и образец на формуляра, който може да бъде изтеглен. Подаването на декларацията може да стане в офис на НАП, по пощата с обратна разписка или по електронен път чрез Персонален идентификационен код /ПИК/, който се получава безплатно от офис на приходната агенция. При допуснати пропуски във вноските за здраве, зрелостникът може да се окаже с прекъснати здравни права и да няма достъп до безплатни здравни услуги, осигурени от Националната здравноосигурителна каса. Повече от три неплатени вноски за последните три години водят до прекъсване на здравните права, напомнят още от НАП. Проверка дали здравноосигурителните права са прекъснати може да се направи на място в салона за обслужване на офисите и териториалните дирекции на НАП в страната или чрез електронната услуга на НАП - „Здравноосигурителен статус“ на страницата на Агенцията: www.nap.bg. Сумата за здравни осигуровки през 2019 г. е 22,40 лв. на месец и се внася до 25-о число на следващия месец. За вноски, които не са направени в срок, се начислява законова лихва. Справка за размера на дължимите здравноосигурителни вноски и лихвите към тях може да се направи на страницата на НАП чрез електронната услуга „Здравноосигурителен калкулатор\".", "date": "2019.06.26", "title": "Кандидат-студентите плащат сами здравните си осигуровки през летните месеци"}
{"url": "https://www.monitor.bg:443/bg/a/view/medicina-i-arhitektura-naj-jelani-ot-gimnazistite-168978", "text": "Архитектура, медицина и бизнес мениджмънт са сред най-желаните професии за българските гимназисти. Сред специалностите, които също привличат вниманието им, са журналистика и медии, финанси, човешки ресурси, инженерни науки и специалностите от ИТ сферата. Статистиката беше представена по време на закриващото събитие на първия у нас проект за ранна подготовка на ученици за професионална реализация -  „Един ден в професията“, вдъхновен от консултантска агенция за образование в чужбина ЕДЛАНТА. През изминалите 2 месеца бъдещите кандидат-студенти имаха възможност да се запознаят отблизо с професиите, към които проявяват най-голям интерес и отрано да направят своя информиран избор за висше образование. Ученици от общо 14 училища в София и Варна прекараха по един ден  в професионална среда, общувайки с различни експерти и дори влизайки в ролята на служители. Някои от тях станаха за ден радио водещи в медийна група или в националната телевизия, други се озоваха на строителна площадка със съдействието на столичния архитект Марин Бакалов, трети посетиха лабораторията на медицинския комплекс и се запознаха с технологиите на лапароскопията, други „поработиха“ в адвокатска кантора. Част от учениците посетиха още ИТ компания, дигитална агенция, фирма производител на принтери и други. Проектът „Един ден в професията“ ще има и втора част, която предстои през есента. В пилотната фаза на проекта се включиха ученици от елитни училища в София и Варна, като Първа Английска Гимназия, НПМГ, 73 СУ \"Владислав Граматик\", 9 ФЕГ, 22 СУ \"Г.С. Раковски\", МГ \"Петър Берон\" и Първа Езикова Гимназия от морската ни столица и други. По време на събитието на участниците в проекта бяха връчени сертификати. Гост лектори бяха бизнесмените, които подкрепиха инициативата, сред които дигиталният експерт Георги Малчев, архитект Марин Бакалов и Радослава Димитрова, специалист „Маркетинг и реклама“ в медицинската област.", "date": "2019.06.26", "title": "Медицина и архитектура най-желани от гимназистите"}
{"url": "https://www.monitor.bg:443/bg/a/view/stanimira-i-tajsyna-s-medali-belberov-aut-168983", "text": "Най-изявените ни боксьори на Европейските игри в Минск Станимира Петрова и Даниел Асенов-Тайсъна си осигуриха минимум бронзови медали с класирането си за полуфиналите. Станимира се наложи с 5:0 съдийски гласа (30:27, 30:27, 30:27, 30:27, 30:27) над Мона Местиен (Фр) в кат. до 57 кг. На полуфинала в петък световната и европейска шампионка среща Йемима Бетран (Хол), която взе 5:0 от мача с Алесия Месиано (Ит). Носителят на 6 европейски титли Даниел Асенов извоюва труден успех срещу французина Билал Бенема, значително по-висок от него, в кат. до 52 кг. Тайсъна трудно намираше вярната дистанция, но успя още от началото да вкарва тежки крошета на контра. Двамата минаха през многобройни размени на удари, а в края българинът спечели с 4:1 гласа (29:28, 29:28, 29:28, 28:29, 29:28), като само монголският съдия му даде загуба. Тайсъна ще играе с Галал Яфал (Вбр), отстранил с 5:0 Димитро Замотаев (Укр). Представителят ни при най-тежките (+91 кг) Петър Белберов обаче отпадна на 1/4-финала след оспорван и труден бой пак с французин - Мурад Алиев. Съдийското решение беше 3:2 за Алиев, като съдиите от САЩ дадоха победа на българина, а тези от Украйна, Германия и Латвия - на родения в Русия Алиев. По рундове пък резултатът е 5:0 за него, 3:2 и 0:5 в третия. Той ще играе с Нес Раман Тиафак (Гер), спечелил с 3:2 мача с Гюрген Хованесян (Арм). Междувременно МОК отне лиценза на Международната боксова асоциация (АИБА) на своята 134-а сесия в Лозана. Причините са неизпълнени ангажименти, нарушения във финансирането, съдийството и етичния кодекс. Боксът обаче остава в програмата за игрите в Токио 2020 г. и турнирът там ще бъде организиран от специална комисия. Неин ръководител ще е президентът на Международната федерация по гимнастика и член на МОК Моринаре Ватанабе (Яп), възпитаник на българския ВИФ (сега НСА). В олимпийския турнир ще има общо 13 категории - 8 при мъжете и 5 при жените. Ще участват 286 боксьори (186 мъже и 100 жени), а квалификациите са от януари до май 2020 г.", "date": "2019.06.26", "title": "Станимира и Тайсъна с медали, Белберов аут"}
{"url": "https://www.monitor.bg:443/bg/a/view/pamela-andersyn-bi-shuta-na-adil-rami-168969", "text": "Неостаряващият секссимвол Памела Андерсън се раздели с приятеля си - футболиста Адил Рами. Двамата бяха във връзка над две години, но звездата от „Спасители на плажа“ вече сложи край на романтичните им отношения. Причината - системни изневери от страна на спортиста. 51-годишната актриса лично оповести раздялата си с Рами в социалните мрежи. Двойката и преди е тръгвала по различни пътища, но този път изглежда нещата са окончателни. \"Трудно е да се приеме. Последните две години от живота ми бяха една голяма лъжа\", написа Андерсън Изкусителната блондинка не крие, че се чувства \"съкрушена\", и описва бившия си възлюбен като \"чудовище\". Актрисата завърши публикацията си с думите: Феновете на Андерсън побързаха да засвидетелстват подкрепата си след съобщението й, че вече е необвързана. Припомняме, че актрисата има богат опит с разделите. Зад гърба си тя има четири провалени брака - с Томи Лий, Кид Рок и два с Рик Саломон.", "date": "2019.06.26", "title": "Памела Андерсън би шута на Адил Рами"}
{"url": "https://www.monitor.bg:443/bg/a/view/cik-s-analiz-mashinnijat-vot-e-neoparavdano-skyp-59-leva-na-glas-168976", "text": "Машинният вот е неоправдано скъп, като цената за един глас струва около 59 лева. Това стана ясно от думите на шефката на ЦИК Стефка Стоева пред депутатите от правната комисия при представянето на анализа на ЦИК за изминалия евровот. В тази сума се включват разходите за наемане на машините, сертифицирането им, организиране на обществена поръчка, разпределение на секциите на случаен принцип, допълнителното възнаграждение на членовете на СИК. За сравнение един глас уточни Стоева. На 26 май с машини за гласували точно 158 967 избиратели, което е 7,59 % от всички гласоподаватели на евровота. В 3000 секции, където е имало машини, само 27 на сто от избирателите в тях са предпочели да гласуват с машина, а останалите над 72 % са избрали да пуснат хартиена бюлетина в урните. В 146 от секциите, където е имало машини, нито един избирател не се е възползвал от тази възможност. В 295 от секциите с машини пък са гласували под 10 избиратели. Стоева бе категорична, че ниският процент на възползвалите се от машинния вот показва, че тази форма на гласуване е неоправдано скъпа. „Много вероятно е тази цена да е още по-висока за предстоящите местни избори, за които законодателят предвижда да се гласува машинно вече в 6 000 секции, или в 67% от секциите в големите населени места“, допълни още тя. На евровота през май в 77 секции са установени несъответствия между данните от машинното гласуване и попълнените в протокола числа. при отчитане на действителните гласове или на преференциите. Въпреки всичко от ЦИК оценяват европейските избори като честни, спокойни и успешни, а активността е била е обичайна за страната при този вид вот. Според Стоева обаче в протоколите на СИК и може да повлияе на резултата. Спецификата на предстоящите местни избори изисквало и специфична и уникална настройка на отделните машини за отделните СИК в страната, като някъде трябва да се настроят за 3, а другаде за 4 вида избор. Машинният вот според Стоева би забавил и протоколите. Не са били уредени в нормативни актове голяма част от въпросите. Кой ще произвежда машините и дали това ще е държавна политика, попита Стоева от името на ЦИК. Изборната комисия предлага Министерският съвет да се грижи за транспорта, съхранението и охраната на машините между отделните избори. Сериозни затруднения по думите й е възможно да има на първия тур при преброяване на преференциите за общински съветници. Предстои отпечатване на 265 вида бюлетини за общински съветници, 265 вида  за кметове на общини, 35 за кметове на райони и 3187 вида  за кметове на кметства.", "date": "2019.06.26", "title": "ЦИК с анализ: Машинният вот е неоправдано скъп – 59 лева на глас"}
{"url": "https://www.monitor.bg:443/bg/a/view/ruhna-izolacijata-na-uchilishte-v-plovdiv-evakuiraha-uchenicite-168964", "text": "Изолацията от фасадата на една от професионалните гимназии в Пловдив рухна сутринта в сряда. Заради това учениците от Професионалната гимназия по битова техника и електроника били евакуирани временно. Големите парчета мазилка са се откъртили откъм задната част на школото около 9,30 часа. По това време гимназистите са били в часове и в двора не е имало хлапета. Така никой не е пострадал заради рухването на изолацията. Паднала е част от хоризонталната изолация от последния етаж, която се намира под покривното пространство. Рухнала е и изолацията от страничната стена на гимназията. От ръководството на училището са се обадили на 112 и там бил изпратен екип на Пожарната. Били уведомени строителната фирма, извършила санирането на училището през 2013г., въпреки че гаранцията за ремонта била изтекла миналата година. Били уведомени и в Министерството на образованието. Огнеборците успели да откъртят висящи парчета от мазилката и след като преценили, че опасност за учениците няма, те били върнати в класните стаи. Учебните часове в професионалната гимназия били намалени.", "date": "2019.06.26", "title": "Рухна изолацията на училище в Пловдив, евакуираха учениците"}
{"url": "https://www.monitor.bg:443/bg/a/view/madame-x-e-oshte-edin-diamant-v-koronata-na-madona-ch-ujte-pesni-ot-albuma-tuk-168960", "text": "Кралицата на попа Мадона постави още един диамант в короната си и това е новият й албум Madame X. Той е 14-ият в актива й и е на музикалния пазар от броени дни. Тавата съдържа 15 песни, а някои от тях заслужават специално внимание. Меломаните много си падат по парчето God Control. С една дума то е Мадона. В най-добрата й светлина – звученето е леко ретро, мелодията е танцувална, неочаквано добро попадение. Песента I Don’t Search I Find също развълнува феновете. Някои дори я определиха като рожба на Justify My Love, Rescue Me и Confessions On A Dance Floor. И, разбира се, стигаме до Medellín, в която с участие се разписва и Малума. Двамата изпълнители дават сериозна заявка за хит, тъй като парчето е подходящо и за хората, които си падат по т.нар. комерсиалки. Други добри песни от Madame X са Crave, Dark Ballet, Faz Gostoso, Bitch I’m Loca и Crazy. Припомняме, че Madame X стана деветият албум на Мадона, оглавил престижната класация „Топ 200“ на \"Билборд\". През първата седмица от него са продадени 95 000 еквивалентни албумни единици в САЩ, от които 90 000 в традиционен формат. Мадона се е изкачвала на върха на подредбата на \"Билборд\" с тавите MDNA (2012), Hard Candy (2008), Confessions on a Dance Floor (2005), American Life (2003), Music (2000), Like a Prayer (1989), True Blue (1986) и Like a Virgin (1985). С това постижение 60-годишната звезда запазва втората си позиция по най-много албуми на първо място сред жените след Барбра Стрейзънд, която има цели 11. В общата класация води легендарната група The Beatles с 19 албума, следвана от Джей Зи с 14, Стрейзънд и Брус Спрингстийн - с по 11.", "date": "2019.06.26", "title": " Madame X е още един диамант в короната на Мадона (ЧУЙТЕ ПЕСНИ ОТ АЛБУМА ТУК)"}
{"url": "https://www.monitor.bg:443/bg/a/view/gracija-ot-ansambyla-prekrati-karierata-si-168966", "text": "Световната и европейска шампионка по художествена гимнастика Елена Бинева прекрати кариерата си. Тя беше част от българския ансамбъл, който покори световния връх, но поради здравословни причини реши да се оттегли от спорта. Новината беше съобщена на официалната страница на Българската федерация по художествена гимнастика във Фейсбук. \"За съжаление 6-месечната й почивка и лечение на травмата, която има, не е дала необходимия резултат, за да продължи натоварения тренировъчен режим. След разговор на състезателката с президента на БФХГ Илиана Раева, с треньора Весела Димитрова и родителите й е взето най-правилното решение за здравето на Ели Бинева, както и за бъдещата много важна подготовка на национален отбор жени“, се казва в съобщението. „Преустановяването на спортната ми кариера не означава, че напускам и загърбвам любимия си отбор. Ансамбълът, както и целият колектив, могат да разчитат на моите съвети, опит, морална и емоционална подкрепа“, сподели самата Бинева.", "date": "2019.06.26", "title": "Грация от ансамбъла прекрати кариерата си"}
{"url": "https://www.monitor.bg:443/bg/a/view/sprjaha-ot-prodajba-2500-butilki-sys-zehtin-168967", "text": "БАБХ възбрани 2542 бутилки зехтин от 0,5 и 1 литър, съобщиха от Българската агенция по безопасност на храните (БАБХ) в цялата страна. В резултат на направените 1153 проверки 22 са издадените предписания за възбрана на реализацията на неотговарящи на стандартите за търговия маслинови масла. Контролните органи на БАБХ осъществиха извънредна тематична проверка на посочените хранителни продукти, която включва обекти за производство и/или бутилиране на маслинови масла и смеси от растителни масла с вложено в състава им маслиново масло, супермаркети и хранителни магазини, продаващи маслинови масла, складове за търговия на едро и дребно, и централни складове на търговските вериги в страната. Извънредната тематична проверка констатира, че на българския пазар се предлагат десетки видове маслинови масла с произход предимно от Гърция, но също така и от Испания, Италия и Португалия, доставени от търговски фирми – разпространители. При анализа на резултатите ясно се очертава тенденцията за голямо разнообразие на българския пазар, като преобладаващи са продажбите на „Маслиново масло от маслиново кюспе“ и „Маслиново масло, съставено от рафинирани и необработени маслинови масла“. Предлагат се и висококачествените „Маслиново масло Екстра virgin“ и „Маслиново масло Virgin“. Обобщените резултати показват, че има значително подобрение по отношение на съответствието на маслиновите масла в търговската мрежа с изискванията на европейското законодателство, и по конкретно със Стандартите за търговия с маслиново масло в Европейската общност, приети с Регламент (ЕС) № 29/2012 г., задължителни за страните членки. Най-често констатираните несъответствия са свързани с етикетирането - не е налична категорията на маслиновото масло, липсва информация на етикета на български език, не са посочени данни за произход, производител или дистрибутор. Установено бе и предлагане на пазара на така наречените „Салатени миксове“ с неразрешени съставки. При проверките бе констатирано наличие на смеси от зехтини и слънчогледово олио с вложени оцветители, консерванти и ароматизанти. За установените несъответствия хранителните продукти са изтеглени от пазара, върнати са в производствените обекти и са пренасочени за нехранителни цели, включително и унищожаване. Проверките се правят с цел установяване спазването на законодателството за храните. Във връзка с констатациите от тематичната проверка БАБХ, като контролен орган, ще продължи проверките в обектите с установени нарушения с цел проследяване на изпълнението на издадените предписания, изтегляне и връщане на несъответстващите продукти към доставчиците.", "date": "2019.06.26", "title": "Спряха от продажба 2500 бутилки със зехтин"}
{"url": "https://www.monitor.bg:443/bg/a/view/samolet-kacna-avarijno-na-letishte-sofija-168962", "text": "Самолет \"Боинг\" 737-800 на израелските авиолинии \"Ел Ал\" кацна аварийно на Летище София, съобщи Нова ТВ.  Полетът е бил от София за Тел Авив, като е продължил само 41 минути до обратното кацане на софийското летище. Причината за обратното кацане на израелския самолет на Летище \"София\" е удар в птица, няма пострадали, каза директорът на Специализираното звено за разследване на авиационни събития към транспортното министерство Христо Христов, цитиран от \"Фокус\". \"Самолет \"Боинг\" 737-800 на израелските авиолинии \"Ел Ал\" е излетял от Летище \"София\" в 14.30 часа, ударил се е в птица. Командирът на самолета е докладвал и е решил да се върне и да кацне обратно. Полетът е бил от София за Тел Авив. Самолетът е изразходил гориво, защото е бил зареден, и в 14.58 часа е кацнал обратно на Летище \"София\", посочи Христов. Той подчерта, че приземяването е било нормално и не е имало пострадали пътници.", "date": "2019.06.26", "title": "Израелски самолет кацна аварийно на Летище София (ОБНОВЕНА)"}
{"url": "https://www.monitor.bg:443/bg/a/view/levski-chaka-trima-novi-do-dni-168973", "text": "“Левски“ ще се подсили с още трима нови футболисти в близките дни, разкри треньорът на „сините“ Петър Хубчев. Спецът внесе яснота около селекцията след загубата с 0:1 в контролата срещу руския гранд „Зенит“ (Санкт Петербург). Хубчев призна, че тимът му има проблеми в атака, но се надява скоро да има решение на въпроса. “Супер доволен съм, че стартирахме с тези две контроли, сподели Хубчев. - Двама-трима от малките футболисти бяха стреснати в началото, но го преодоляха това нещо. Да не бързаме с израстванията, имаме проблеми в атака, до ден-два се надявам да имаме решение на въпроса, но отношението, себераздаването е съвсем друго. Чакаме двама-трима души, пише се за много хора, водим се от максимата, че клубовете чакат до край преди да оповестят трансферите си. Надявам се до утре (б.р. вчера) да има някакво решение. Вратарят Миятович имаше добри изяви, но той играе на такъв пост, че една грешка и всичко отива по дяволите, вратарите те трябва да бъдат винаги под напрежение и да има конкуренция“, завърши Хубчев. Първият е атакуващият халф Жулиен Нгой - 21-годишният белгийски талант е собственост на “Стоук Сити”, но от клуба го пращат под наем всеки сезон. Сега отново предстои неговото отдаване, а една от опциите е българският клуб. Интересът към него обаче не е малък, като Нгой е силно желан и от японския “Висел Кобе”. Вторият набелязан за привличане е гръцкият защитник Йоргос Кутрумпис, твърди агенция SDNA. \"Сините\" вече си осигуриха услугите на централния бранител Янис Каргас в края на миналата седмица, така че трансфер на 28-годишния Кутрумпис на \"Герена\" изглежда малко вероятен. Кутрумпис е свободен агент, след като за последно през пролетта записа девет мача за румънския “Конкордия“. Междувременно треньорът на “Ружомберок” Ян Хаспра обяви пред изданието “Ружомберски хлас”, че шансовете на тима му срещу “Левски” са 50/50. Двата отбора се изправят един срещу друг в първия предварителен кръг на Лига Европа. “София не е толкова атрактивна, но ни очаква тежък съперник. Шансовете ни са 50/50. Бях почитател на българския футбол, но в момента той преживява криза”, сподели Хаспра.", "date": "2019.06.26", "title": "„Левски“ чака трима нови до дни"}
{"url": "https://www.monitor.bg:443/bg/a/view/cska-prodade-700-karti-za-10-dni-168965", "text": "Кампанията на ЦСКА за продажби на абонаментни карти за новия сезон върви отлично, похвалиха се от клуба. „Монитор“ научи, че само за 10 дни са били направени над 700 карти. Това на практика означава, че със сигурност ще бъдат подобрени продажбите от миналия сезон, когато феновете си взеха общо 1000 сезонни пропуска. За засиления интерес спомага и фактът, че тази години пластиките се правят веднага на място, докато миналата година за това се чакаше няколко седмици. Всеки желаещ може да си закупи абонаментна карта от администрацията на стадион „Българска армия“ от 9 до 17 ч, както и онлайн. Цената за сектор „Г“ е 75 лева, за „В“ е 115 лева, за „А“ - 175 лева, а наемане на паркомясто пред стадиона за целия сезон струва 400 лева. Днес ЦСКА ще изиграе втората си контрола с Австрия – от 19 часа срещу унгарския шампион „Ференцварош“. Очаква се на трибуните да има и скаут на руски клуб, който да следи за изявите на португалския халф на „червените“ Тиаго.", "date": "2019.06.26", "title": "ЦСКА продаде 700 карти за 10 дни"}
{"url": "https://www.monitor.bg:443/bg/a/view/kachiha-rezultatite-ot-minimaturata-sled-7-i-klas-vij-kyde-da-gi-proveri-sh-168970", "text": "Учениците и родителите на седмокласниците могат да проверят резултатите от миниматурите по български език и литература и по математика. Те могат да научат колко точки са изкарали на националното външно оценяване с входящ номер и идентификационен код на адрес: Обявяването на резултатите по-рано ще осигури на децата и родителите достатъчно време, за да направят избор на училище, профил или на специалност от професия според бала на ученика, обясниха от просветното министерство и уточниха, че срокът за подаване на заявленията за класиране е от 3 юли до 5 юли 2019 г. Учениците могат да кандидатстват за прием в неограничен брой училища. Кандидатстването е електронно. Всяка избрана паралелка трябва да бъде вписана като отделно желание.", "date": "2019.06.26", "title": "Излязоха резултатите от миниматурата след 7-и клас (ВИЖТЕ ТУК)"}
{"url": "https://www.monitor.bg:443/bg/a/view/bez-bratoevi-todorov-uchikov-i-niki-penchev-za-machovete-v-plovdiv-168968", "text": "Мъжкият национален отбор по волейбол пристигна в Пловдив след турнето в Бразилия от Лигата на нациите. Първото занимание играчите на селекционера Силвано Пранди проведоха във фитнеса, а после тренираха и в зала \"Колодрума\". Още с пристигането Пранди обяви и 14-те за предстоящите двубои със САЩ, Иран и Сърбия. Днес от 10,45 ч. в Пловдив е и официалната пресконференция на треньорите на четирите тима. От българския тим отсъстват близнаците Георги и Валентин Братоеви, центърът Теодор Тодоров, който влиза само като резерва в Бразилия, Николай Пенчев и Николай Учиков. Сред 14-ти обаче има ново име от фамилията на тримата братя Пенчеви - разпределителят Чоно Пенчев. Ето и избраниците на Силвано Пранди за последния уикенд от Лигата: разпределители - Георги Сеганов, Чоно Пенчев; диагонали - Цветан Соколов, Радослав Парапунов; централни - Виктор Йосифов, Светослав Гоцев, Николай Николов, Красимир Георгиев; посрещачи - Тодор Скримов, Розалин Пенчев, Мартин Атанасов, Пламен Шекерджиев; либеро - Теодор Салпаров и Владислав Иванов.", "date": "2019.06.26", "title": "Без Братоеви, Тодоров, Учиков и Ники Пенчев за мачовете в Пловдив"}
{"url": "https://www.monitor.bg:443/bg/a/view/56-godishen-alkoholik-nameren-myrtyv-ot-drugar-po-chashka-168963", "text": "56-годишен пловдивчанин бил открит мъртъв в жилището си на бул. „Шести септември” до номер 10А от свой другар по купони и чашка в сряда около 8 часа сутринта, съобщиха от полицията в Пловдив. Именно на същия адрес през февруари 2015г. бе открит застрелян сарафа и собственик на първото чейнч бюро в Пловдив Стефан Техов – Даскала. Неговото убийство и до момента не е разкрито, въпреки че е било ясно още преди 4 години, че убийството е било с цел да му бъде открадната борсетата с 10 000 лева оборот. Поредното убийство в квартала е на мъж, който не е клошар, но е бил безработен алкохолик. Според съседите му се казвал Йордан и в последните няколко години не се занимавал с нищо друго, освен да събира приятели и да се черпят обилно по цял ден. Около 8 часа сутринта на 26 юни негов другар по маса отишъл в жилището му и намерил окървавеното му тяло. От първоначалния оглед на мястото криминалистите заключили, че мъжът е убит с един удар с нож в корема. Тялото му е престояло поне 24 часа преди да бъде открито, станало ясно още от първия оглед на трупа. Според разследващите повече яснота как е бил убит алкохоликът и дали е имало само един удар с нож или нараняванията са били повече, ще има след извършване на аутопсията. Вече имало и заподозрени за тежкото престъпление, научи Агенция \"Монитор\". Това били приятелите на Йордан по чашка, които редовно се събирали в апартамента му. От полицията ги издирват, защото предполагат, че един от тях е извършил зверството. Жертвата не е била обрана. Вещите и парите на убития били в наличност в жилището му, което се намира на партерния етаж в стара кооперация с лице към булеварда. Обитателите на съседните апартаменти твърдели пред полицаите, че нито нещо са чули, нито нещо са видели във фаталната нощ. Предполага се, че мъжът е бил наръган на 24-ти срещу 25 юни през нощта. По случая работи окръжната прокуратура в Пловдив и под нейно ръководство се извършват активни процесуални и следствени действия от служители на Второ районно управление на полицията и на отдел \"Криминална полиция\". Образувано е досъдебно производство, уточниха от ОД на МВР в Пловдив.", "date": "2019.06.26", "title": "56-годишен алкохолик намерен мъртъв от другар по чашка"}
{"url": "https://www.monitor.bg:443/bg/a/view/venecuelski-shpionski-shef-se-pojavi-v-sa-sht-168956", "text": "Специалният емисар на администрацията на президента Доналд Тръмп за Венецуела потвърди, че шефът на тайните служби на Венецуела генерал Мануел Рикардо Кристофер Фигера, се намира в САЩ, предаде ДПА. Американският емисар Елиът Ейбрамс каза пред репортери в Държавния департамент, че не САЩ са довели венецуелския генерал в страната, а той дошъл сам. Щастлив съм, че той пристигна и бих желал да разговарям с него, каза Ейбрамс, като добави, че Фигера очевидно има много да разкаже за положението във Венецуела, което може да повлияе и върху други военни лидери там да се замислят за своето бъдеще, ако напуснат страната.  Фигера не е под никакви ограничения, включително и санкции, и може да ходи където си иска, отбеляза Ейбрамс.  Според \"Вашингтон пост\" Фигера е пристигнал в САЩ в понеделник. Той беше твърд поддръжник на президента Николас Мадуро и на неговия предшественик Уго Чавес. Когато през април се провали въстанието начело с опозиционния лидер Хуан Гуайдо, подкрепян от САЩ, Фигера избяга в Колумбия, където се кри в продължение на два месеца, отбелязва вестникът. В момента той споделя с американците информацията, с която разполага, за тайни сделки със злато, за съществуването на клетки на \"Хизбула\" във Венецуела и за степента на кубинското влияние в страната.  През май Мадуро обвини Фигера, че работи за ЦРУ и каза, че той е един от инициаторите на неуспешния опит за преврат на Гуайдо на 30 април. Фигера очевидно е скъсал с Мадуро в същия този ден и по-късно бе уволнен като шеф на СЕБИН (SEBIN) - венецуелската служба за разузнаване, обвинявана за незаконни задържания и мъчения, отбелязва ДПА. САЩ отмениха санкциите спрямо него, след като той избяга в съседна Колумбия.", "date": "2019.06.26", "title": "Венецуелски шпионски шеф се появи в САЩ "}
{"url": "https://www.monitor.bg:443/bg/a/view/kitajci-haknaha-8-tehnologichni-giganta-168954", "text": "Хакери, работещи за китайското министерство на държавната сигурност, са проникнали в компютърните мрежи на осем от най-големите доставчици на технологични услуги в света, в опит да откраднат търговски тайни на техни клиенти, заявиха запознати с кибератаките източници, цитирани от Ройтерс. Агенцията е получила днес нови подробности за тази хакерска операция, известна като Клауд Хопър (Cloud Hopper) и приписвана от САЩ и западните им съюзници на Китай. През декември Съединените щати определиха случая като операция за кражба на западна интелектуална собственост в полза на икономическите интереси на Китай, но не посочиха засегнати компании. По онова време Ройтерс идентифицира две от тях - Хюлет Пакард и Ай Би Ем. Днес Ройтерс установи, че са били засегнати още най-малко шест доставчика на технологични услуги: Фуджицу, Тата кънсълтънси сървисис, Ен Ти Ти Дейта, Дайменшън Дейта, Компютър Сайънсис корпорейшън и Ди Екс Си Текнолъджи. Сред пострадалите клиенти на тези компании са шведският телекомуникационен гигант Ериксон, американският военен корабостроител Хънтингтън Ингълс индъстрийс и системата за пътнически резервации Сейбър. Споменатите фирми или отказаха коментар, или заявиха, че са взели мерки за защита и не са установили да са били откраднати важни данни. Китайското правителство отхвърля обвиненията, че е замесено в кибератаки.", "date": "2019.06.26", "title": "Китайци хакнаха 8 технологични гиганта"}
{"url": "https://www.monitor.bg:443/bg/a/view/shefyt-na-stroitelnija-kontrol-v-sofija-podade-ostavka-168949", "text": "Шефът на столичната дирекция „Общински строителен контрол“ архитект Влади Калинов се е оттеглил от поста, съобщи кметът на София Йорданка Фандъкова във Фейсбук. „Днес поисках обяснения от арх. Калинов, за проверката за законността на два навеса, собственост на Пламен и Ирена Димитрови на ул. „Проф. Г. Павлов“ 21 в кв. „Гео Милев“. Получих обясненията за решението да прекрати проверката, както и оставката му, която приех“, написа Фандъкова. Тя съобщи още, че връща за ново разглеждане акта на район „Слатина“, който констатира незаконно построени покриви върху постройките на покривната тераса. „С кмета на район „Слатина“ още по време на тяхната проверка разгледахме строителната документация. В проекта на сградата няма покриви върху издигнатите колонади. Проверката засяга действия на строителя на сградата през 2007 г.  Фактите са такива каквито са, и никой няма интерес от това да бъдат прикривани и премълчавани“, написа Фандъкова.", "date": "2019.06.26", "title": "Шефът на строителния контрол в София подаде оставка"}
{"url": "https://www.monitor.bg:443/bg/a/view/agencijata-po-vpisvanijata-shte-raboti-izvynredno-168955", "text": "Предвид изтичащия краен срок за подаване на заявления за обявяване на годишни финансови отчети в търговския регистър и регистъра на юридическите лица с нестопанска цел, Агенцията по вписванията ще работи извънредно с цел улесняване на гражданите, съобщиха оттам. Всички офиси на Агенцията по вписванията в страната ще работят извънредно в събота, 29.06.2019г. с работно време от 09:00 до 15:30 часа. Така институцията цели да улесни подаването в срок на заявленията за обявяване на годишни финансови отчети. Законовият срок за подаване на заявленията е от 01.01.2019 г. до 30.06.2019 г. Агенцията по вписванията напомня, че освен на гише, документите могат да се подават и онлайн на сайта на Търговския регистър и регистъра на юридически лица с нестопанска цел – www.brra.bg. Таксата за подаване на заявления по електронен път е с 50 % по-ниска от тази на гише. Според статистика на институцията се наблюдава тенденция на нарастващ брой подавани заявления с електронен подпис. До момента в Агенцията по вписванията са постъпили 238775 заявления за обявяване на годишни финансови отчети. От тях около 80% са подадени по електронен път, а останалата част – на гише. На база подадените заявления от миналата година се очаква в следващите четири дни да бъдат внесени над 50 000 заявления.", "date": "2019.06.26", "title": "Агенцията по вписванията ще работи извънредно"}
{"url": "https://www.monitor.bg:443/bg/a/view/borisov-v-poslednite-2-godini-dohodite-sa-skochili-dvojno-168959", "text": "В последните 2 години доходите на българина са скочили двойно. Причина за това е ръстът на родната икономика, показват данните от Световната банка. Това съобщи при откриването на втория икономически форум в Пловдив премиерът Бойко Борисов. Той показа графика с ръста на икономиките на Германия, Унгария и България от 80-те години на миналия век до наши дни. Според думите му през 80-те и 90-те години на миналия век икономиката ни е била в застой. „Огромният срив е през 2000-та година. Така че, тези политически партии, които са управлявали тогава, да си направят изводите имат ли право да говорят за преход. Чак когато ние идваме на власт, вървим успоредно с Унгария. 10-15 години тотална загуба на тази държава вследствие на тези управления. Който иска да се припознава, който иска – не. Това са фактите. Когато фактите говорят и Конфуций мълчи”, каза премиерът. Той уточни, че възходът на икономиката ни се дължи на добрата данъчна среда, реформите и приходите. „На това, че нашата икономика от сферата на жито, цветни метали, се преориентира към машиностроенето, електрониката и металургията. 4 пъти се е вдигнал износът ни в електронната промишленост, 2 пъти в машиностроенето и затова е този ръст. Затова принадената стойност остава тук и затова в последните 2 години доходите са се вдигнали двойно”, каза Бойко Борисов пред гостите на форума. Думите му подкрепи с факти и финансовият министър Владислав Горанов. Според него правителството е свършило своята работа и данъците няма да бъдат повишавани в бъдеще. „Неминуемо борбата със сивата икономика, като основна част за възстановяването на справедливостта, остава основен приоритет. Защото балканските нрави не извеждат като първи приоритет склонността да се работи по правилата”, каза той. По думите му скоро ще излезе статистика от неправителствена организация, според която сезонно неизгладените данни за първото тримесечие на тази година показват 4,8% растеж на икономиката ни. „Тоест, на база на тези числа имаме основание да смятаме, че първоначалните ни очаквания за тази година ще бъдат леко надминати. Имаме ръст от 3% в индустрията, 3,6% в услугите. Имаме ръст на потреблението, макар че от него очакваме повече. Това дава възможност да предполагаме, че бурните ветрове заради икономическия цикъл, още не са на нашия хоризонт. Ниските лихви в Европа са слънчевото време, което всеки един в бизнеса трябва да използва, за да си ремонтира покрива – тази стара известна максима”, каза Горанов пред гостите на форума. Той уточни, че според него влизането на страната ни в ERM II ще стане по-рано от края на годината. Според Томислав Дончев пък рецептата за силна икономика е силното образование, да не се правят авантюри с публичните финанси и критична степен на възможността да се постига обществен консенсус по дадена тема. „БВП в номинални категории почти се е удвоил. Ако коментираме износа на стоки, то той е нараснал с близо 2,4 пъти. Износът на IT и аутсорсинг услуги – близо 5 пъти е ръстът за последните 10 години. Добрата икономическа политика е като добре работещата gps навигация в автомобила – помага ти да стигнеш там, където искаш да бъдеш”, заяви Томислав Дончев. Икономическият форум в Пловдив е двудневен. Министри, представители на бизнеса и на неправителствения сектор от страната и Европа дискутират предизвикателствата пред икономическия растеж и конкурентноспособността у нас и в Югоизточна Европа. Сред темите са обсъждане на европейската перспектива пред Западните Балкани, очакванията от новия Европейски парламент и новата Еврокомисия, демографските и здравни проблеми, пътната карта на България към \"чакалнята\" на Еврозоната - ЕРМ II, привличането на чужди инвестиции, енергийната и цифрова политика на ЕС. \"Всички на Балканите сме велики. Исторически ние сме се били с всички съседи, резултатът е, че регионът е изостанал. Сега обърнахме нещата. Надявам се да преодолеем всички трудности. Надявам се колегите от Северна Македония да приемат необходимите заключения, за да се спазва договорът за добросъседство. И да продължим да ги подкрепяме за НАТО и ЕС.\". Това заяви на втория икономически форум в Пловдив премиерът Бойко Борисов. Той не подмина и темата за Гоце Делчев. \"Той е български герой, който се е жертвал, заложил е всичко за свободата на Македония. По същия начин Че Гевара, аржентинец, се бие за Куба и загива в трета страна. Това са хора, които са се жертвали за благото на всички хора в този регион. И вместо тези герои със своите саможертви да ни правят по-силни и да ни обединяват, стават ябълка на раздора\", възмути се Борисов. Той даде пример с античното име на Пловдив-Филипополис, което не пречело градът да е приеман добре от всички. И припомни, че по време на БГ председателството на ЕС сме „сложихме най-сложната тема – опасна, трудна – европриобщаването на страните от Западните Балкани“. „Надявам се, че колегите един ден ще оценят това“, заяви премиерът.", "date": "2019.06.26", "title": "Борисов: В последните 2 години доходите са скочили двойно"}
{"url": "https://www.monitor.bg:443/bg/a/view/boris-djonsyn-i-djeremi-hynt-koj-kakvo-bi-napravil-za-brekzit-168929", "text": "Какво ще предприеме по въпроса за Брекзит Борис Джонсън или Джереми Хънт - който от двамата бъде избран да наследи британския премиер Тереза Мей? Мей подаде оставка като лидер на Консервативната партия, предизвиквайки надпревара за нов лидер, който да поеме властта. Най-тежката задача, която очаква приемника й, ще бъде да изведе Великобритания от ЕС. Тази задача ще изисква да бъде намерен подход към Брекзит, който да получи одобрението на парламента. От кандидатите останаха само двама - Джонсън и Хънт, първият е бивш министър на външните работи, а вторият е сегашният. Предстои 160 000 членове на Консервативната партия да направят окончателния си избор и да предпочетат единия от тях. Резултатът ще бъде обявен на 23 юли. Ето какви са намеренията за Брекзит на Джонсън и Хънт: \"Отлагането означава поражение\" Джонсън е едно от най-разпознаваемите лица в британската политика. Той застана начело на кампанията за референдума през 2016 г. за излизане от ЕС и впоследствие стана министър на външните работи при Мей. Подаде оставка от поста като протест срещу подхода й към Брекзит. - През 2016 г. подкрепи излизането. - Обеща да изведе Великобритания от ЕС на 31 октомври, със или без споразумение. \"Да става какво ще\", каза той пред британското \"Ток радио\". - Предпочита обаче излизане със споразумение. - Каза, че договореностите, които Мей постигна през ноември, са \"практически мъртви\" и допълни, че иска да запази само част от тях, а останалите да предоговори или премахне напълно. - Определи предпазния механизъм за ирландската граница като основния проблем в споразумението, който трябва да бъде решен. - Смята, че ЕС може да бъде убеден да приеме предоговаряне на условията, ако Великобритания покаже по нужния начин, че е готова да излезе и без договор. - Заяви, че няма да плати договорената сума от 39 милиарда лири, ако не получи по-добро споразумение. - На мнение е, че ако не бъде договорено алтернативно споразумение за Брекзит и Великобритания напусне без договор, в крайна сметка съществуващите търговски правила ще осигурят \"преходен период\" в регулациите. - През този период сегашните отношения с ЕС по въпроса за митата няма да се променят. Това твърдение беше оспорено, в това число от управителя на британската централна банка Марк Карни. - Не е изключвал публично варианта да заобиколи парламента, за да прокара Брекзит без споразумение. Според публикации в медиите обаче той е казвал пред свои колеги, че тази опция не го привлича. \"Трябва да погледнем реално на нещата\" През юли миналата година Хънт наследи Джонсън като министър на външните работи, след като преди това седем години беше министър на здравеопазването. Тази длъжност го направи непопулярен сред много от избирателите, които работят в системата на финансово задъхващата се Национална здравна служба или разчитат на нея. Говори свободно японски. - През 2016 г. подкрепи оставането в ЕС. - Иска да предоговори споразумението на Мей със съюза. - Против Брекзит без споразумение е, но не е готов да изключи този вариант. Би предпочел Брекзит без споразумение пред това изобщо да няма Брекзит. - Готов е да отложи излизането от ЕС и след 31 октомври, но отказа да се ангажира с краен срок след тази дата. - Той намекна, че ако парламентът блокира евентуален Брекзит без споразумение, ще трябва да има отсрочка: \"При такава ситуация трябва да продължиш да преговаряш\", каза Хънт. \"Искам да напуснем до 31 октомври, но ако парламентът не позволи това, премиерът е длъжен да се подчини на закона\", допълни той. - На мнение е, че опитът в бизнеса му дава по-добри шансове да предоговори споразумението, конкретно по въпроса за предпазния механизъм за ирландската граница. - Смята, че изолирането на парламента, за да бъде прокаран Брекзит без споразумение, ще бъде голяма грешка.", "date": "2019.06.26", "title": "Борис Джонсън и Джереми Хънт - кой какво би направил за Брекзит"}
{"url": "https://www.monitor.bg:443/bg/a/view/izdirvat-avtor-na-zaplashitelen-nadpis-v-bruksel-168953", "text": "Белгийската прокуратура издирва автор на надпис, в който се предупреждава, че тази вечер в Брюксел ще има атентат на централния площад \"Гран плас\", съобщиха местни медии. Надписът се е появил снощи на екран до Европейския парламент. Властите са иззели записите от камерите за наблюдение в околностите. Прокуратурата се стреми да установи възможно най-бързо кой е направил надписа, за да прецени дали съществува действителна заплаха. Според надписа атентатът е насрочен за 18.00 ч. днес (19.00 ч. българско време). Разпространени снимки на въпросния надпис показват, че той е на английски език и е подписан от \"Абула Хакими\". Името на Брюксел в надписа е изписано неправилно, а по-нататък се чете, че ударът ще бъде извършен от някой \"с неонова блуза\". Предполага се, че автор на надписа е бил някой от посетителите на сградата на ЕП. Преди дни белгийските власти задържаха местен гражданин, за когото се твърди, че подготвял терористичен удар срещу посолството на САЩ в Брюксел. Задържаният е привлечен към отговорност, но отрича повдигнатите обвинения. Според прокуратурата той е бил в готовност да нанесе удар съвсем скоро и е бил под наблюдението на службите за сигурност.", "date": "2019.06.26", "title": "Издирват автор на заплашителен надпис в Брюксел "}
{"url": "https://www.monitor.bg:443/bg/a/view/nejmar-slaga-kraj-na-mylchanieto-168952", "text": "Бразилецът Неймар ще сложи край на мълчанието си на 8 юли, пише каталунската преса. Това е денят веднага след края на Копа Америка. Както е известно, завръщане на звездата на “Пари Сен Жермен” в “Барселона” е все по-вероятно, но до момента обаче няма нищо официално. Медиите твърдят, че ако до 8 юли няма договорка за трансфера му на \"Камп Ноу\", Неймар публично ще изрази желание за сделката. В момента звездата на \"селесао\" не иска да вдига шум покрай участието на неговата родина на Копа Америка. Неймар е аут от турнира заради контузия. Освен това, той дава още срок на президента на ПСЖ Насер Ал-Хелаифи да изпълни желанието му. Спорт испанския вестник „Спорт“ бразилецът е готов на крайни действия, за да постигне своето. Ако не получи разрешение да се завърне в „Барселона“, Неймар е изразил готовност да обяви бойкот и да не тренира – нещо, което ще му навлече сериозни глоби.", "date": "2019.06.26", "title": "Неймар слага край на мълчанието"}
{"url": "https://www.monitor.bg:443/bg/a/view/jivotnovydite-kandidatstvat-ot-28-uni-po-shemata-de-minimis-168939", "text": "От 28 юни до 15 юли 2019 г. ще продължи приемът на документи по схемата de minimis за земеделските стопани, отглеждащи крави, юници, биволи, овце – майки и кози – майки, одобрена с решение на ДФ „Земеделие“. Документи ще се подават лично или чрез упълномощено лице в областните дирекции на Фонда по постоянен адрес за физическите лица и по адрес на управление за юридическите лица. Общият размер на отпусната помощ е 26,3 млн. лева. От нея могат да се възползват стопани, които са подали валидно заявление за директни плащания за 2019 г. Земеделските стопани се подпомагат за допустимия брой животни за Кампания 2018 г. по схемите за директни плащания. Фермерите трябва да имат: - най-малко 5 броя крави, юници или биволи, както и не повече от 15 декара постоянно затревени площи на животинска единица за Кампания 2018. - от 10 до 300 броя овце-майки или кози-майки, допустими за подпомагане за Кампания 2018; - минимум 301 овце-майки или кози-майки, както и не повече от 15 декара постоянно затревени площи на животинска единица за Кампания 2018. Подпомагането е разпределено, както следва: • до 40 лв. за крава и юница до 250-то животно; • до 40 лв. за бивол до 250-то животно; • до 20 лв. за крава и юница от 251-то до 500-то животно; • до 20 лв. за бивол от 251-то до 500-то животно; • до 15 лв. за овца-майка или коза-майка при минимум 10 животни; • до 7 лв. за овца-майка или коза-майка за стопанства с най-малко 301 животни. Ползвателите на помощта трябва да имат и актуална регистрация като земеделски стопани, да нямат изискуеми задължения към ДФ „Земеделие“, да не са в открито производство за обявяване в несъстоятелност, да не са обявени в несъстоятелност или ликвидация. Общият размер на помощите de minimis за един земеделски производител, както и за едно и също предприятие, не може да надхвърля левовата равностойност на 25 000 евро (48 895,75 лв.) за период от три бюджетни години (2017 – 2019). След обобщаване на приетите заявления ДФ „Земеделие“ ще определи размера на помощта за всеки бенефициент. Помощта ще бъде изплатена на стопаните до 9 август 2019 г.", "date": "2019.06.26", "title": "Животновъдите кандидатстват от 28 юни по схемата de minimis"}
{"url": "https://www.monitor.bg:443/bg/a/view/bdj-izsvetljava-obshtestvenite-si-porychki-s-registyr-168941", "text": "С цел улеснен достъп до по-широк кръг от потенциални изпълнители и постигане на оптимални технически и финансови параметри, БДЖ публикува отделен пълен регистър на обществените поръчки на дружествата “БДЖ-Пътнически превози” ЕООД и “БДЖ-Товарни превози” ЕООД, съобщиха от дружеството.  съдържа както задължителната за публично оповестяване информация за процедури, покани, обяви и пазарни консултации, така и поръчки с директно възлагане, с финансови параметри до 30 000 лв., съгласно ЗОП, които по съществуващият ред се изпълняват с набиране на оферти от потенциални изпълнители. С реализирането на проекта БДЖ се стреми към максимална прозрачност при провеждане на обществените поръчки в двете дружества, като дава възможност за участие и предоставяне на оферти от всички заинтересовани лица.", "date": "2019.06.26", "title": "БДЖ изсветлява обществените си поръчки с регистър"}
{"url": "https://www.monitor.bg:443/bg/a/view/viktorija-georgieva-probi-v-ispanija-168957", "text": "Отличничката от X Factor Виктория Георгиева даде тон за песен по време на музикалния форум Melboss Open, Мадрид. „За нас това е откритието на вечерта“ - това заяви Франкиско Буендиас, организатор на събитието. В Испания родната надежда представи новия си сингъл I Wanna Know и видеоклипът към него. Тя бе избрана от над 500 кандидати да пее пред участниците във форума като един от двамата изгряващи артисти. “Наистина, получихме изключителна възможност, но най-хубавото беше, че Виктория впечатли всички и отзивите са страхотни. На място Така че, започваме работа в тази посока”, сподели продуцентът на Виктория - Геновева Христова. На режисьорския стол за клипа към I Wanna Know сяда Димитри Стефанов, а изпълнителният му продуцент е друг участник от X Factor – Велина Илиева. За нея I Wanna Know е дебют в ролята й на продуцент, а за Димитри - в ролята му на режисьор.", "date": "2019.06.26", "title": "Виктория Георгиева проби в Испания"}
{"url": "https://www.monitor.bg:443/bg/a/view/kfn-izprati-na-prokuraturata-i-dans-doklad-za-evrohold-168942", "text": "Националната агенция по приходите (НАП) ще извърши проверка за спазването на данъчното законодателство от страна на Еврохолд“, съобщиха от финансовото ведомство за „Монитор“. От там уточниха, че действията им не засягат решенията на КФН и КЕВР. Днес Комисията за финансов (КФН) надзор официално изпрати цялата информация от проверките на „Еврохолд България“ АД и свързаните с него дружества до Главна прокуратурата и Държавна агенция „Национална сигурност“, съобщават от КФН. Те са предоставили данни за тяхното финансовото състояние и цялостната дейност на холдинга за да може по тяхната компетентност. В писмото до магистратите и спецслужбата подробно са изложени резултатите и заключенията на база проверената до момента документация. Също така е изпратена информация до Националната агенция за приходите (НАП) с цел информираност за фактите и обстоятелствата, касаещи спазване на данъчното законодателство на Република България и преценка на необходимостта от предприемане на действия по компетентност. Председателят на комисията по енергетика в НС Валентин Николов каза за „Монитор“, че КФН най-вероятно е пратила резултатите от проверката си в ДАНС за да се види произходът на парите по сделката и това едобре. „По принцип сделката се подписва в Чехия и да влезе в сила след произнасяне на българските регулаторни ведомства. Купувачът ще трябва да внесе документи в КЗК и КЕВР. КЕВР още не са изработили правилата, но вече имат работна група“, каза депутатът. Относно въпросните критерии Николов обясни, че до месец се надява от енергийния регулатор да дадат работен формат за тях. „КЕВР трябва да имат такива критерии, за да могат при обжалване да се защитят. Според него тези критерии евентуално бих включвали оценка на бизнес план и оперативен план, който ще бъде внесен от новия собственик“, добави той. По думите му, при всички случай след сключване на сделката от енергийната комисия на българския парламент ще бъде поиска на среща с новите собственици на най-голямото ерепе в страната, за да чуе визията им за развитие на електроразпределителното дружество. „Особено са важни инвестиционните им намерения, които засягат и цените на тока“, поясни Николов.", "date": "2019.06.26", "title": "И НАП погва купувача на ЧЕЗ (ОБНОВЕНА)"}
{"url": "https://www.monitor.bg:443/bg/a/view/boneva-s-vtori-bronz-v-strelbata-168943", "text": "Антоанета Бонева спечели втори бронзов медал на Европейските игри в Минск, Беларус. Тя събра 31 точки във финала на дисциплината 25 метра пистолет и завърши трета, както и преди три дни на 10 метра пистолет. Бонева имаше шансове и за среброто, но загуби престрелката за второто място с швейцарката Хайди Дитхелм Гербер с 2:4 точки. В последната решителна серия за титлата Гербер навакса изоставане от три точки срещу олимпийската шампионка в дисциплината от Рио 2016 Ана Коракаки (Гърция) и изравни за 35:35. Така победителката трябваше да бъде определена с нова допълнителна престрелка. В нея Коракаки все пак взе връх с 3:2 точни изстрела и заслужи златото. Гербер остана със сребро. България вече има 11 медала от Европейските игри в Минск - 1 златен, 5 сребърни и 5 бронзови.", "date": "2019.06.26", "title": "Бонева с втори бронз в стрелбата"}
{"url": "https://www.monitor.bg:443/bg/a/view/futbolist-nomer-1-na-bylgarija-shte-igrae-v-treta-divizija-168958", "text": "Футболист №1 на България за 2013 година Иван Иванов стигна до Трета дивизия у нас. Бившият ни национал се е разбрал с ръководството на “Вихрен” и вчера започна подготовка с тима от Сандански за новия сезон на Югозападната Трета лига. При „гладиаторите“ 31-годишният защитник ще се събере с Даниел Златков, с който като юноша е бил съотборник в “Македонска слава”, пише pirinsport.com. През пролетта Иванов носи екипа на литовския “Паланга”, а преди това беше част от втородивизионния турски “Алтай”. Последният му български отбор беше “Берое” през сезон 2017/18. Русия, както е известен бранителят, е играл е още за ЦСКА, “Локомотив” (Пловдив), “Алания”, “Партизан”, “Базел”, “Панатинайкос” и “Арсенал” (Тула). На вчерашната първа тренировка на “Вихрен” за това лято присъства силният човек в клуба Георги Бачев, но отсъстваше финансовият благодетел Константин Динев. До дни се очаква да има яснота относно другите нови попълнения на санданчани, които запазват гръбнака на отбора си от миналия сезон. Ясно е, че с клуба се разделят Димитър Петков-Макето, Живко Грозданов и Яни Тусонджиев.", "date": "2019.06.26", "title": "Футболист номер 1 на България ще играе в Трета дивизия"}
{"url": "https://www.monitor.bg:443/bg/a/view/23-jeni-se-oplakaha-ot-iranskija-mesi-168950", "text": "Станалият популярен като двойник на Лионел Меси иранец Реза Парастеш е използвал еуфорията около себе си, за да забива гаджета. Insolite TV съобщава, че цели 23 жени са подали жалби срещу него. Всички те са правили секс с него, вярвайки, че това е истинският Меси. Със сигурност заблудените дами са повече, но поне към този момент това е броят на недоволните, които са се осмелили да си признаят и искат да го съдят. 27-годишният Парастеш беше на Световното първенство в Русия през миналото лято и там също с лекота караше феновете да мислят, че срещу тях е самият аржентински нападател на „Барселона“. Парастеш нашумя в Иран, когато по настояване на баща си изпратил своя снимка до едно от местните спортни издания. Благодарение на популярността, която си печели, той сключва договор като фотомодел и често дава интервюта. Иранския Меси обаче отрече писанията и заяви, че са дело на недоброжелатели. „Ужасно е подобни фалшиви новини да се разпространяват, защото в мюсюлманския свят се приемат изключително тежко и вече съм жертва на множество заплахи, включително и от мои роднини“, оплака се Реза Парастеш, чийто профил в една от социалните мрежи има над 700 000 последователи.", "date": "2019.06.26", "title": "23 жени се оплакаха от Иранския Меси"}
{"url": "https://www.monitor.bg:443/bg/a/view/glad-za-shivachki-v-dupnica-naemat-ot-moldova-168944", "text": "Заради глад за шивачки масово дупнишки фирми подават заявления за наемане на работнички от Молдова. За целта има депозирани искания пред Бюрото по труда в града, съгласно Спогодба за регулиране на трудовата миграция между България и Молдова. От своя страна работодателите ще осигурят на жените от Молдова безплатна квартира и храна и ще ги осигурява съгласно българското законодателство. “Възнаграждението на жените ще бъде в същия размер, както и на останалите. Определено се задава криза с работната ръка особено в тази сфера“, коментираха експертите. Според данните от средата на този месец само в Дирекция „Бюро по труда“ – Кюстендил има обявени над 100 свободни работни места в шивашката промишленост. Сред търсените кадри са както жени, така и мъже, които да произвеждат обувки и дрехи. Общо 48 са търсените работници за машинни оператори, а други 20 недостигат в ушиването на дрехи, като има свободни позиции и за гладачи. В същото време нивото на безработицата в Дупница е рекордно ниско - 5,7%. Квалифицирана работна ръка липсва и в сферата на строителството, машиностроенето и ресторантьорството. „Вероятно недостигът на кадри се дължи на това, че голяма част от хората заминават през летните месеци на работа в чужбина или по морските курорти. Не са малко берачите на ягоди в Италия, други пък работят като спасители по Кипър. Масово младите през тази година търсят препитание по морето, където са примамени от доста по-високи заплати, с осигурена нощувка и храна“, коментират експерти от региона.", "date": "2019.06.26", "title": "Глад за шивачки в Дупница, наемат от Молдова"}
{"url": "https://www.monitor.bg:443/bg/a/view/obmisljat-chervena-zona-za-parkirane-v-centyra-na-sofija-168947", "text": "Столичната община обмисля въвеждане на Червена зона за паркиране в центъра на София. Това става ясно от план за устойчива градска мобилност на кметството с хоризонт до 2035 г., който ще бъде гласуван от общинския съвет утре.  В него са заложени мерки, които общината смята да предприеме в следващите години, за да намали използването на автомобили за сметка на придвижването пеша и с велосипед, както и да стимулира живущите в града да се качат в градския транспорт. Предлага се новата зона за паркиране да е с по-рестриктивни условия спрямо синята – по-висока цена и максимален престой до 1 час. Червена зона трябва да обхване най-представителната част от центъра на града с най-голяма концентрация на административни, културни и обществени обекти. Отделно пък Зелената зона също може да нарасне по места, в които се наблюдава засилен натиск от паркирали автомобили по уличното платно. Цената за паркиране пък е възможно да скочи при запълняемост на местата в зоните над 85%. Според общината това е индикатор за необходимостта от увеличаване на цената. Обмисля се и създаване на „жълти места“ за платено краткотрайно паркиране в близост до здравни, обществени, културни и други сгради и обекти, където е необходимо да бъдат осигурени допълнителни места за колите. „Центърът за градска мобилност има възможности и ресурс да осигури контрола на тези места включително с използването на съвременните технологии или чрез дислоциране на служители“, се посочва в плана. Както и въвеждане на ограничения за автомобили с по-замърсяващи двигатели, които се ползват за доставки и логистика. Влизането на товарните автомобили в центъра също ще става под контрол. Идеята е да се забрани движението на товарни коли над 4 тона в централната част от 7 до 21 часа, същото се отнася и за автобусите с над 22 пътнически места. Увеличаване на транспортно-успокоената зона с ограничение на скоростта до 30 км/ч в цялата централна градска част и въвеждането на такива зони в жилищните комплекси също е част от мерките. Общината ще се опита да стимулира и използване на велосипеди, чрез изграждането на велоалеи. Удобството на пешеходците също намира място в плана, чрез по достъпно преминаване - повече тротоари, повдигане на пешеходните пътеки, както и подобряване на уличното осветление в пешеходните зони и публични пространства. Изграждане на буферни паркинги при станции на метрото и скоростните трамвайни трасета също е сред заложените мерки на общината. За осъществяването на плана са необходими 3.869 млрд. лв. Близо 1.6 млрд. лв. ще са нужни за доизграждането на третата линия на метрото и разширение на първите две линии. В наземния транспорт се предвижда да бъдат вложени 1.646 млрд. лв. Средно всеки жител на столицата прекарва в пътуване 64 минути на ден, се посочва в плана за устойчива градска мобилност. Пешеходното придвижване се избира при по-къси разстояния, като 1 пътуване е средно 17 минути. За пътуващите с автомобил едно пътуване отнема 26 минути, а за използващите обществен транспорт -29 минути. С автомобил пътуват основно работещите и домакините, докато градският транспорт е основно средство за придвижване на студентите. Пеша се придвижват основно пенсионерите. Основните причини да не се ползва по-широко пешеходното движение за извършване на различни видове придвижвания в делничен ден, са големите разстояния и липсата на време, както и задръстените с леки автомобили тротоари.", "date": "2019.06.26", "title": "Обмислят Червена зона за паркиране в центъра на София"}
{"url": "https://www.monitor.bg:443/bg/a/view/obshtina-pazardjik-iska-da-poeme-dylg-ot-4-mln-lv-za-kompostirashta-instalacija-168946", "text": "Община Пазарджик иска да поеме нов дългосрочен общински дълг под формата на кредит, предназначен за мостово финансиране, отпуснат от „Фонд за органите на местното самоуправление в България – ФЛАГ” ЕАД за изпълнение и реализация на проект по “Комбинирана процедура за проектиране и изграждане на компостиращи инсталации и на  инсталации за предварително третиране на битови отпадъци”. Проектът е по Оперативна програма  „Околна среда 2014-2020 г.”, съфинансирана от ЕФ за регионално развитие на Европейския съюз по ОПОС 2014-2020 г. Това гласи проекто –решение, публикувано на сайта на Общинския съвет. Предложението е внесено от кмета Тодор Попов, а максималният размер на дълга е до 4 000 000 лв. Общината в Пазарджик е сключила договор на 15 февруари 2018 г. за безвъзмездна финансова помощ за изпълнение и реализация на проекта“Комбинирана процедура за проектиране и изграждане на компостиращи инсталации и на инсталации за предварително третиране на битови отпадъци” по приоритетна ос 2 „Отпадъци” на Оперативна програма  „Околна среда 2014-2020 г.”. Проектът предвижда изграждане на инсталации за предварително третиране на смесени битови отпадъци от общините Пазарджик, Пещера, Батак, Брацигово, Септември, Белово и Лесичово и на инсталации за компостиране на разделно събрани зелени и/или биоразградими отпадъци от общините Батак, Брацигово, Лесичово, Пазарджик и Пещера, като общата стойност на проекта е 19 693 675,14 лева, от които: 11 839 808, 44 лева от Европейския фонд за регионално развитие, 2 089 377,96 лева национално съфинансиране от държавния бюджет на България, 1 552 848,07 лева собствен принос на бенефициента, 4 211 640,67 лева недопустими разходи.", "date": "2019.06.26", "title": "Пазарджик иска да поеме дълг от 4 млн.лв. за компостираща инсталация"}
{"url": "https://www.monitor.bg:443/bg/a/view/sliven-se-prosti-s-naj-golemija-si-daritel-168948", "text": "На 98-годишна възраст във Виена е починал един от най-големите дарители Гарбис Папазян, без чието съдействие България едва ли щеше да се сдобие с Дома на културата „Витгенщайн“, съобщи кметът на Сливен Стефан Радев. Градоначалникът изпрати съболезнователен адрес до Арменската църковна община в австрийската столица и до Българския изследователски институт – клуб „Приятели на Витгенщайн“ в Австрия. В него се казва :„Той ще остане в паметта на поколенията като пример за истинско родолюбие и хуманност. Напусна ни една уникална личност, отдала целия си съзнателен живот на благородни каузи, в името на родния град Сливен и на страната си. Името на Гарбис Папазян е символ на добротворчеството и дарителството. Поклон пред светлата му памет!“. Роденият на метри от паметника на Хаджи Димитър Папязян заминава за Австрия през 1940 г., където завършва индустриална химия. След Втората световна война се занимава с търговия, а с първото си дарение, цигулка с марката „Рупрехт“, финансира изграждане и обзавеждане на детска градина, която носи името на родителите му „Виржин и Хаик Папазян“. През 1979-а с негови пари е построен ретлансатор за тогавашната втора програма на българската телевизия. В продължение на три години след 1990-а организира безплатната доставка на стотици хиляди комплекта дамско бельо с марката „Триумф“ за жителките на Сливен. Той е един от основателите на производството на компактдискове в България, съдейства за развитие на търговията с Близкия изток . С негова помощ е закупен дом „Витгенщайн“, като малко преди кончината си дарява парцел от половин декар в столичния район „Витоша“ на община Сливен с поръката парите от продажбата му да отидат за издръжката на детската градина. Удостоен е с “Народен орден на труда” – златен, през 1989 г. – с орден “Народна република България” I степен, а през 1987-а става почетен гражданин на Сливен. На въпрос на журналистите кога се е чувствал по-добре: при монархията или при социализма отговаря: “Аз съм за ред! При диктатурите имаше дисциплина, сега навсякъде е безредие. Това, което става сега по света, е организирано. Наумили са си някои, че всичко трябва да се разсипе, да се построи отново и да се печелят пари от това. Сега се прилага принципа “Разделяй и владей”. А Папазян винаги е бил за другото: “Помагай и обединявай!”, припомня летописецът на живота му Кръстьо Берберов, след като през 2010 г. старецът си възстановява българското гражданство.", "date": "2019.06.26", "title": "Сливен се прости с най-големия си дарител"}
{"url": "https://www.monitor.bg:443/bg/a/view/arda-vze-trima-novi-samo-za-den-168945", "text": "Новакът в Първа лига “Арда” (Кърджали) направи впечатляващи трансфери само за ден. Трима футболисти минаха медицински прегледи и подписаха договори с клуба. Първият е централният нападател Илиша Сам, който е израелец, но има белгийски паспорт. Сам за последно е играл във “Айндховен”, където има 33 мача и осем гола. Висок е 195 см и е роден на 31 март 1997 г. Вторият е арменският национал Румян Овсепян, който пристигна тази сутрин в София и веднага бе откаран за пълни медицински прегледи. Овсепян игра за Армения в последните две европейски квалификации срещу Гърция и Лихтенщайн в началото на месец юни. Той е полузащитник и е 27 години. Румян Овсепян идва от “Пюник”. Последното ново попълнение пък е българин - Емил Мартинов, който игра за последно в азербайджанския “Сабаил”. Мартинов е юноша на “Славия“, играе като дефанзивен полузащитник и е на 27 години.", "date": "2019.06.26", "title": "“Арда“ взе трима нови само за ден"}
{"url": "https://www.monitor.bg:443/bg/a/view/pokazvat-cigulkata-i-palitrata-na-opernija-bas-nikola-guzelev-168938", "text": "Цигулката и палитрата на Никола Гюзелев стават част от експозицията на Исторически музей в Павликени. Дарението на тези и други вещи на великия бас направи съпругата му Анна Мария Гюзелева при откриването на авторска изложба с картини на почетния гражданин на Павликени. Ценните предмети ще бъдат показани в постоянен кът за Никола Гюзелев, който ще бъде подреден и открит през есента в залите на музея. В дарението са включени още графика-портрет от Ставри Калинов, четири албума със снимки, книги на италиански и български език за певеца, плакати, дипляни и компактдискове от негови изяви, както и една монография. 20 картини портрети, нарисувани от Никола Гюзелев са показани в Исторически музей-Павликени до 10 септември. Те се показват за първи път извън София и са един от малкото шансове ценителите да видят и другия талант на известния оперен певец. Идеята за авторска изложба с творби на Никола Гюзелев е на шефката на местния музей Нели Цонева още отпреди 10 години, когато певецът е поканен за изложба в залите на музея. „Тогава той се засмя от сърце и каза, че за първи път в живота му се случва да го канят и да го търсят като художник, а не като певец. Съдбата реши друго и приживе не успяхме да реализираме изложбата. Щастлива съм, че днес можем да изпълним тази мечта“, каза  Цонева. Кметът на Павликени Емануил Манолов подари на Анна Мария Гюзелева снимка от момента, когато през 2012 г. му връчи двустранния плакет за почетен гражданин на Никола Гюзелев. „От името на фондация „Никола Гюзелев“ осъществявам дарение за Исторически музей-Павликени. То съдържа албуми, които лелята на Никола - Мария Гюзелева със собствените си ръце беше събрала и изработила със снимки и прес-информация за концертите му в цял свят. Даряваме и една цигулка, на която е свирил и бащата на Никола, а след това и той самият, както и една от палитрите, които той ползваше, когато рисуваше“, каза Анна Мария Гюзелева.", "date": "2019.06.26", "title": "Показват цигулката и палитрата на оперния бас Никола Гюзелев"}
{"url": "https://www.monitor.bg:443/bg/a/view/sled-signal-na-bjal-haker-sprjaha-elektronna-sistema-168931", "text": "Заради сигнал за възможен пробив от недобронамерени потребители община Стара Загора прекрати днес по обед достъпа до електронната си система за подаване на документи за прием в детските и учебните заведения. В разпратено до медиите съобщения се казва, че спирането е „превантивна мярка поради появилата се информация в интернет пространството за пробив в платформата. Фирмата-разработчик „Информационно обслужване“ АД извършва в момента проверка по сигурността.\" Сигналът е подаден от профила на IT експерта Петко Петков, един от създателите на Airlief и на практика поставя под съмнение защитеността на всички бази данни, съхранявани на сървъра на общинската администрация, включително и на ГРАО. „Системата за записване в детските градини и учебните заведения е защитена от неоторизиран достъп. Родителите осъществяват влизане в системата чрез въвеждане на ЕГН и номер на Лична карта, като за верността на данните се проверява в базата данни на населението в общината\", настояват от общинската администрация. Специалисти обаче смятат, че точно такова „влизане“ е в противоречие с изискванията за опазване на личните данни. По думите им Петков е направил „тест“ на разработчиците, като нагледно е показал как без особени усилия подготвен човек може да пробие защитата и да  източи неограничено количество инфо за когото си поиска. Това е „бяло хакерство“ и от поддържащите базите на общината трябва да си платят за урока, коментират колеги на Петко Петков в социалните мрежи. Подали сме сигнала на „Информационно обслужване“, очакваме техния отговор след проверката, която ще направят. До тогава системата няма да бъде достъпна за потребители, каза кметът на Стара Загора Живко Тодоров в отговор на журналистическо запитване по темата.", "date": "2019.06.26", "title": "След сигнал на „бял хакер“ спряха електронна система за прием в училищата"}
{"url": "https://www.monitor.bg:443/bg/a/view/nov-dom-za-siraci-izpravi-na-protest-seljani-168932", "text": "Реализацията на проект, свързан с извеждането на деца в риск от социалните институции на територията на община Стара Загора създаде напрежение сред жителите на няколко села в региона. Според  хората в сградата на отдавна затворената детска градина в двора на училището в село Богомилово ще бъдат настанени наркомани, които ще застрашат обществения мир и спокойствие. Петър Коев, кмет на Богомилово, също не скри безпокойствието си, след като постфактум разбрал от съселяни, че неизвестни лица са започнали да извършват геодезически заснемания на площадката. Едва в последствие той бил информиран полуофициално, че някогашната детска градина ще бъде преобразена в съвременно жилище, където ще бъдат устроени 8  сираци на възраст между 15 и 18 години  и 6 възпитатели и хигиенни работници. Сградата е общинска собственост, финансирането е осигурено по спечелен преди две години проект, който предвижда аналогичен дом да се направи и в източния краен квартал „Зора“, уточни зам.-кметът Иванка Сотирова. Тя е изненадана от негативната реакция на местните жилища. Поръчката за инженеринга на обекта на стойност 178  000 лв. без ДДС е спечелена от строителната компания „Интерхолд“. Преходното жилище е в рамките на проекта „Най-доброто за децата - част 2“, който се осъществява с финансовата подкрепа на ОП „Региони в растеж“ 2014-2020 г. За да бъде потушено породилото се напрежение сред населението и за да се внесе яснота, община Стара Загора е обявила общо събрание на живеещите в Богомилово и околните села, което ще се проведе на 27 юни.", "date": "2019.06.26", "title": "Нов дом за сираци изправи на протест селяни"}
{"url": "https://www.monitor.bg:443/bg/a/view/poreden-udar-sreshtu-mafijata-v-italija-168936", "text": "Рано призори днес антимафиотите в Неапол обезглавиха и напрактика обезкървиха най-мощния картел на местната организирана престъпност „Ла камора“. Става дума за известния с името „Алианс Секондиляно“ съюз на престъпните кланове Контини, Малардо и Лигарди, които контролират цетралната част на големия град и неговите северни квартали. При масираната операция на силите на реда в Неапол и още няколко града с щракнати белезници се оказаха 126 души – босове, членове и помагачи на „камора“ – та. Срещу задържаните са отправени от тежки, по тежки обвинения за много години затвор, като се започне с убийства, премине се през трафика на наркотици и оръжие, и се свърши с рекет и проституция. Едновременно с аресестите антимафиотите са конфискували в полза на държавата движимо и недвижимо имущество на камористите за над 5 млн. евро. Любопитен е фактът, че петима от задържаните босове са в пола. Тоест става дума за жени, на които върховните шефове на „Алианс Секондиляно“ (Секондиляно е кварталът на Неапол с най-силно мафиотско присъствие – бел.кор.) са били поверили управлението на мафиотските далавери в няколко обширни зони. Интересно е също така това, че от другата страна на барикадата, тоест на закона, са били трите дами, на които е било възложено разследването на престъпните далавери на „Алианса“ – прокурорките от трибунала под Везувий Ида Терези, Алесандра Конверсо и Мария Сепе. В течение на няколко месеца те са успели не само да установят куп нелегални афери на престъпния картел, но и да разкрият всички негови разклонения, стигайки до редовите килъри и пласьори на наркотици. Трите прокурорки имат също така основна заслуга за разкриването на петте мафиотски началнички, които са се вихрели, ползвайки съвсем безобидните прикрития на домакини, продавачки и шивачки. В Северна Италия пък антимафиотите закопчаха виден политик за връзки с калабрийската организирана престъпност „ла ндрангета“. Той се казва Джузепе Карузо и е председател на общинския съвет на намиращия се на петдесетина километра източно от Милано град Пиаченца. Карузо е местният лидер на дясната партия „Италиански братя“, а е обвинен в подпомагане на легализирането на бизнеса на мафията чрез печелене от нейни хора на търгове за обществено строителство.", "date": "2019.06.26", "title": "Пореден удар срещу мафията в Италия"}
{"url": "https://www.monitor.bg:443/bg/a/view/9-godishno-momichence-bere-dusha-sled-katastrofa-168933", "text": "Момиченце на 9 години от павелбанското село Тъжа е прието по спешност в клиниката по неврохирургия при УМБАЛ „Проф. д-р Стоян Киркович“ с тежка черепно-мозъчна травма в резултат на пътен инцидент. Детето е пострадало при удар на лек автомобил „Фолксваген“ в дърво при самостоятелна катастрофа по главен път І-6 в близо до разклона за село Габарево към 17.35 часа на 25 юни. Зад волана на колата е била 36-годишната майка на пострадалото дете, която по неустановени към момента причини не успяла да овладее двигателя и автомобилът изхвърчал извън асфалта с висока скорост. В резултат на удара жената е получила натъртвания в областта на главата. След прегледа във ФСМЦ – Казанлък тя е била освободена за домашно лечение, а момиченцето е транспортирано по спешност към Стара Загора. Според лекуващите лекари след първоначално направените изследвания най-вероятно ще се наложи извършването на операция за отстраняване на отока. Няма данни шофьорката да е карала под въздействие на наркотици или алкохол. Почти по същото време е станала катастрофа на пътя Казанлък-Стара Загора близо до разклона за село Черганово, където „Ауди“ се е забила в багажника на „Рено“ при опит за изпреварване. Пострадали са двамата водачи и 12-годишно момиче, но няма опасност за живота им. Временно движението по пътя е било пренасочено в едната лента.  ", "date": "2019.06.26", "title": "9-годишно момиченце бере душа след катастрофа"}
{"url": "https://www.monitor.bg:443/bg/a/view/borisov-inspektira-remonta-na-am-trakija-168934", "text": "Министър-председателят Бойко Борисов инспектира строително-ремонтните дейности на виадуктите на автомагистрала „Тракия“, разположени при 13-ия, 15-ия и 20-ия км, съобщиха от \"Дондуков\" 1. В инспекцията участваха вицепремиерът Томислав Дончев, министърът на финансите Владислав Горанов и заместник-министърът на регионалното развитие и благоустройството Николай Нанков. „На практика се правят нови мостове“, заяви премиерът Борисов след като строителните екипи му разказаха за хода на дейностите. Заместник-министър Нанков увери министър-председателя, че ще бъдат спазени определените срокове за завършване на ремонтите на трите съоръжения. Движението по виадукта при 20-ия км ще се възстанови на 30 юни, по съоръжението при 13-ия км – на 1 юли, а по това при 15-ия км – на 2 юли. „Каква строителна армия“, отбеляза премиерът Борисов при инспекцията, а работниците заявиха, че такива ремонти по виадуктите не са правени. Строително-ремонтните дейности на връхните конструкции на трите виадукта са идентични. Демонтажните дейности на трите виадукта включват фрезоване на асфалтобетонова настилка, разкъртване на замазка и бетонова плоча, и тротоарни конзоли, демонтаж на дилатационни фуги, демонтаж на оградни съоръжения и др. При монтажните дейности се извършва направа на изравнителна армирана стоманобетонова плоча над съществуващата бетоновата плоча, монтаж на нови дилатационни фуги, направа на нови гардбаластови стени, преходни плочи и насип, направа на отводнителна система, полагане на хидроизолация, осигуряване на нова асфалтобетонова настилка, монтаж на нови оградни съоръжения и маркировка. Планирани за ремонт са връхните конструкции на левите плътна на съоръженията. В зависимост от ремонтната програма на АПИ те ще бъдат извършени през есента или идната пролет. За виадуктите на 13-и и 15-и км са разработени и съгласувани с Института за пътища и мостове проекти за ремонт на долното строене на съоръженията. Предстои възлагането им за изпълнение от АПИ през юли 2019 г. На виадукта на 20-и км се извършва ремонт на долно строене на дясно плътно. За лявото плътно е разработен и съгласуван проект и предстои възлагането му. По този начин ремонта на съоръженията няма да бъде прекъсван, а ще се извършва последователно през цялата година.", "date": "2019.06.26", "title": "Борисов инспектира ремонта на АМ „Тракия“"}
{"url": "https://www.monitor.bg:443/bg/a/view/52-avtomobila-ot-6-strani-startirat-na-monbat-rali-sliven-168937", "text": "52 екипажа от 6 националности ще вземат участие в 39-то международно Рали Манбат Сливен, чийто старт ще бъде даден късно вечерта на 28 юни от площад „Хаджи Димитър“ в Града на стоте войводи. Най-много чужди отбори идват от Гърция – 4, с по два екипажа са Румъния и Турция, а с по един - Унгария и Сърбия. С първи състезателен номер ще стартират шампионите и настоящи лидери в Балканския рали трофей Дан Гъртофан и Тудор Марза (Pro Rally Team Brasov, Skoda Fabia R5). С №2  е шампионът за сезон 2018 в Българския рали шампионат Мирослав Ангелов, който ще разчита за второ поредно състезание на новия си навигатор Георги Гаджев. Те също ще бъдат с автомобил Skoda Fabia R5. С №3 ще са  Тихомир Стратиев и Еди Сивов (Marina Motorsport, Ford Fiesta Proto). Атрактивния турски екипаж Мустафа Чакал и Озден Юлмаз (GP Garage My Team, Mitsubishi Lancer Evo IX) ще бъде с № 4. В първия състезателен ден, събота, участващите екипажи ще преминат 7 скоростни етапа с обща дължина от 100,83 километра. За крайното класиране в кръга от рали-спринт шампионата ще се зачитат резултатите от 5 от 7 скоростни отсечки. Вторият ден ще предложи на състезателите 4 скоростни етапа с обща дължина от 64,80 километра. В програмата му са включени новата отсечка „Трапоклово“ и най-дългият етап в надпреварата – специален етап 11 „Сините камъни“ с дължина от 33,50 километра. Рали Монбат е втори кръг от Българския рали шампионат и четвърти кръг от Балканския рали трофей на FIA. По данни на директора на състезанието Живко Минчев в цялостната организация са заети 400 души, като за сигурността и безопасността на състезателите ще има 180 полицейски поста по цялото трасе, както и 12 специални автомобила с 30 пожарникари. Наети са 6 линейки, предвидени са 125 маршала, 42 съдии по трасето, 12 автомобила за сигурност и 7 коли за пътни помощ. Организаторите призоваха  публиката да застане на безопасни места за наблюдение край трасето.  ", "date": "2019.06.26", "title": "52 екипажа от 6 страни стартират на Рали Сливен"}
{"url": "https://www.monitor.bg:443/bg/a/view/kamila-kabelo-ostana-sama-168926", "text": "Певицата Камила Кабело се връща в графата „свободни момичета“. Тя се раздели с приятеля си след продължила година и половина връзка. 22-годишната изпълнителка, която преди броени дни издаде провокативен клип към новия съвместен сингъл Senorita с Шон Мендес, вече не е с британския \"любовен гуру\" Матю Хъси. Искрата между двамата пламна в началото на 2018 г., но стана публично достояние едва през февруари тази година. \"Връзката на Камила с Матю се изчерпа и двамата наскоро решиха да се разделят. Решението им беше взаимно. Сега неминуемо ще плъзнат слухове за роман между Камила и Шон Мендес\", казва неназован източник, цитиран от в. The Sun. 32-годишният Матю Хъси прибира по 7800 лири на час, за да учи клиентите си как да \"намират, привличат и задържат\" подходящ партньор.", "date": "2019.06.26", "title": "Камила Кабело остана сама"}
{"url": "https://www.monitor.bg:443/bg/a/view/krosouvyr-s-geni-na-systezatel-168922", "text": "През миналата година един от най-успешните модели на корейската марка Hyundai - Tucson, получи фейслифт. Кросоувърът стана още по-агресивен, като в предната част е поставена характерната за новите модели на марката каскадна радиаторна решетка. През тази година Hyundai Tucson разшири моделната линия и сега към версиите Comfort, Exclusive и Premium се добавя и върховото оборудване, наречено N-Line. Линията N-Line пренася спортното излъчване и гени от „горещия” хечбек Hyundai i30N. Новият Hyundai Tucson с пакет N-Line не само изглежда като N, но и се усеща като N. Визуално предната част на Hyundai Tucson N-Line разполага с модифицирана броня със специфични дневни LED светлини, спортна версия на каскадната радиаторна решетка на марката оцветена в черен гланц и преден дифузьор. В задната част се вижда нов спойлер, спортна броня и хромирани ауспухови накрайници, които придават завършен спортен облик на кросоувъра. Цялостната N-визия се постига и благодарение на черните странични огледала и 19-инчовите алуминиеви джанти N-Line със спортни гуми Continental размер 245/45 R19. Новият Hyundai Tucson N-Line може да бъде поръчан в девет екстериорни цвята, като един от най-привлекателните е ярко червеният. Новото ниво N-Line e базирано на богато оборудване Premium, което само по себе си прави Hyundai Tucson един от най-добре обзаведените модели в сегмента. Спортните акценти продължават и в салона на новия Tucson N-Line. Луксозната атмосфера на кросоувъра се допълва от специфични интериорни решения със спортни нотки. Спортните седалки и панелите на вратите са покрити с луксозна тапицерия от естествена кожа и алкантара със спортни акценти с лого N и червени шевове. Логото N е изобразено и на кожената топка на скоростния лост, а сред характерните спортни акценти са алуминиевите педали и таванът в черен цвят. Коженият волан е облицован с перфорирана кожа в зоните за захващане и гарантира отлично сцепление при динамично шофиране, както и много приятно усещане при управление. Моделната линия N-Line на новия Hyundai Tucson е създадена за шофьорите, искащи щипка спорт и екстравагантност в техния автомобил. Освен визуален ефект, линията N-Line придава на Hyundai Tucson и спортни елементи при поведението на пътя. Кросоувърът е оборудван с ново спортно окачване с по-твърди настройки за по-динамично шофиране, както и с нова геометрия на кормилната рейка и със 17-инчови спирачни дискове. Благодарение на тези преработени детайли, типични за спортните модели, новият Hyundai Tucson N-Line е по-уверен на пътя и се държи стабилно като спортна кола. Благодарение на окачването страничните наклонявания в завоите са минимални, особено като се има предвид, че това е кросоувър с повишен просвет. Управлението с електрически сервоусилвател на волана и нова геометрия на кормилната рейка е много директно и дава възможност на водача да описва завоите като по релси. При увеличаване на скоростта усилието нараства пропорционално, а в града с ниска скорост воланът се върти с лекота и улеснява маневрирането. В спортен режим воланът става по-директен и осигурява по-спортно управление. Голяма заслуга за спортното усещане при шофирането на Hyundai Tucson N-Line има неговият 1,6-литров 4-цилиндров бензинов турбодвигател 1.6 T-GDI с максимална мощност 177 к.с. Той е много динамичен и реагира бодро при потегляне от място, като демонстрира отлични способности в средния работен режим. Максималният въртящ момент от 265 Нм е на разположение още от 1500 об/мин и остава на разположение чак до 4250 об/мин. Двигателят е съчетан със 7-степенна автоматична скоростна кутия с двоен съединител, която бързо сменя предавките и поддържа оптимална динамика. В спортен режим трансмисията превключва по-късно предавките нагоре. Ускорението от 0 до 100 км/ч отнема 9,1 секунди, а максималната скорост е 201 км/ч. Разходът на бензин в града е 9,8 л/100 км, на извънградски път е 6,6 л/100 км, а в смесен цикъл е 7,9 л/100 км. Новият Hyundai Tucson N-Line предлага избор при задвижването между предно предаване или на всичките колела от системата HTRAC. При него през повечето време тягата се предава към предните колела, но когато е необходимо, се свързва и задната ос. Системата за векторно разпределение на тягата помага да се преодолее недозавиването. За движение извън пътя много полезен е асистентът за спускане по стръмен наклон.", "date": "2019.06.26", "title": "Кросоувър с гени на състезател"}
{"url": "https://www.monitor.bg:443/bg/a/view/myj-prati-porno-snimka-na-14-godishna-ot-falshiv-profil-168919", "text": "37-годишен пловдивчанин бил арестуван, след като се опитал да подмами 14-годишна от фалшив Фейсбук профил. Мъжът пратил дори порно снимка на девойката, като изобщо не подозирал, че цяла нощ си е чатил не с невръстната дама, а с нейната майка. Това стана ясно в районния съд в Пловдив, където на 26 юни т.г. започна процесът срещу Християн Нейков от Пловдив. Той обяви, че признава вината си за стореното и поиска съкратен съдебен процес, стана ясно на разпоредителното заседание срещу него. Подсъдимият бил закован с разпечатка на месинджъра му от личния му компютър. Всичко започнало на 19 март, се казва в обвинителния акт срещу Християн. Тогава той изпратил на непълнолетното момиче покана за приятелство  във Фейсбук от фалшив профил на друго момиче, за което ученичката помислила, че е профил на нейна приятелка от училище. На 19.03.2019 г. късно през нощта около 00.30ч. – 01 ч. Християн започнал да изпраща по Месинджър съобщения до момичето, но вместо нея  отговаряла нейната майка, тъй като телефонът на момичето бил останал при нея. При последвалата комуникация подсъдимият изпратил снимка с порнографско съдържание - голо момиче на видима възраст около 15г. и поискал, мислейки, че си пише с 14-годишната и тя да му изпрати свои голи снимки. След като видяла порно снимката, майката на момичето се опитала да позвъни по Месинджър, но разговора прекъснал, а подсъдимият я блокирал. На сутринта жената подала сигнал в полицията и малко по-късно Християн бил арестуван. Една година условно с 4 години изпитателен срок е присъдата на Християн, реши районният съд в града. Освен условната присъда съдът му наложи и глоба в размер на 1000 лева. Според прокуратурата Нейков има чисто съдебно минало, но по време на съдебното заседание стана ясно, че той е реабилитиран. Присъдата подлежи на протест и обжалване в 15-дневен срок пред Окръжен съд – Пловдив.", "date": "2019.06.26", "title": "Мъж прати порно снимка на 14-годишна от фалшив профил"}
{"url": "https://www.monitor.bg:443/bg/a/view/bradli-kupyr-i-irina-shejk-se-borjat-za-dyshterja-si-168935", "text": "Холивудският актьор Брадли Купър и супермоделът Ирина Шейк ще живеят в различни щати след раздялата си и затова не могат да се разберат за попечителството на 4-годишната си дъщеря. Красавицата иска да се премести в Ню Йорк, а звездата от „Последният ергенски запой“ ще остане в Лос Анджелис заради филмовата си кариера. \"Ирина никога не се почувства у дома в Лос Анджелис, особено в къщата в Пасифик Палисейдс, защото Какво е добре за Леа е на преден план в разговорите им. На повърхността те се стараят да са любезни заради дъщеря си\", коментира човек от обкръжението им пред сп. Grazia. Припомняме, че  . Проблемите на двамата започнаха покрай тазгодишната церемония по връчването на наградите „Оскар“. Мнозина порицаха Купър, че върти любовна афера с поп чудовището Лейди Гага, с която си партнира в блокбастъра „Роди се звезда“. Кутията на Пандора се отвори след изпълнението им на песента Shallow по време на церемонията.", "date": "2019.06.26", "title": "Брадли Купър и Ирина Шейк се борят за дъщеря си"}
{"url": "https://www.monitor.bg:443/bg/a/view/specslujbi-osuetiha-kyrvav-atentat-na-id-168920", "text": "Руските специални служби предотвратиха зловещ атентат, целящ да окървави град Саратов. В хода на антитерористична операция сътрудниците на Федералната служба за сигурност /ФСС/ ликвидираха мъж, готвел екстремистката атака. Това ес оказал гражданин на Русия, който преди време положил клетва пред „Ислямска държава“ и действал под диктовката на тарторите на терористичната организация. При обиска се оказало, че мъжът е притежавал материали и компоненти, необходими за изготвянето на самоделни бомби, като в гаража си оборудвал специална лаборатория за синтез на взривни вещества. Терористът планирал да извърши атентат на оживено място в Саратов. При задържането си той оказал въоръжена съпротива на служителите на ФФС и бил ликвидиран.      ", "date": "2019.06.26", "title": "Спецслужби осуетиха кървав атентат на ИД"}
{"url": "https://www.monitor.bg:443/bg/a/view/bil-gejts-prizna-za-naj-goljamata-greshka-na-microsoft-168918", "text": "Microsoft пропусна шанса си да бъде доминиращата фирма в мобилните технологии, защото беше „разсеяна“ по време на продължителна антитръстова битка с американските власти. Такова е мнението на съоснователят на компанията Бил Гейтс. Гейтс, който говори на форум във Вашингтон, каза, че Microsoft би била още по-ценна, ако беше спечелила битката за работещ софтуер за мобилни устройства срещу Google и платформата му Android. „Бяхме в областта на операционните системи за персонални компютри. Знаехме, че мобилните телефони ще бъдат много популярни“, заяви Гейтс по време на интервю във Вашингтон. „Пропуснахме да бъдем доминиращата мобилна операционна система. Бяхме разсеяни по време на нашия антитръстов процес. Ние не възложихме на най-добрите хора да вършат работата“, призна още той. Гейтс, който се отдръпна от ежедневното управление на компанията преди десетилетие, заяви, че провалът в мобилните устройства е „най-голямата грешка, която направих“ в Мicrosoft“, защото това „беше определено сред нашия набор от умения“. „Ние очевидно бяхме компанията, която трябваше да постигне това, а ние не го направихме“, каза той и допълни, че „Android е огромен актив за Google“. Гейтс похвали сегашния главен изпълнителен директор Сатиа Надела за подпомагане на преустройството на Microsoft и връщането на компанията сред най-стойностните в света с пазарна капитализация от над 1 трлн. долара. Но той заяви, че Microsoft и други големи софтуерни фирми също така са допуснали грешки, като са позволили на Amazon да стане водещата компания за компютърни облаци „Това е изненада и това е голям кредит за Джеф Безос и неговия екип, че те излязоха начело“, каза Гейтс. На въпрос как се чувства от това, че е изместен от Безос като най-богат човек в света, Гейтс отговаря, че това „е знак, че не съм си раздавал парите достатъчно бързо, за да изпадна от челната десетка“.", "date": "2019.06.26", "title": "Бил Гейтс призна за „най-голямата грешка“ на Microsoft"}
{"url": "https://www.monitor.bg:443/bg/a/view/pyrvi-jertvi-na-goreshtinite-v-evropa-168928", "text": "Първи жертви на горещата вълна в Европа. Трима души са починали във Франция от \"студен шок\" след влизане в морето, съобщават британски медии. 70-годишен мъж е получил сърдечен удар на плажовете в Марсилия в понеделник. На същия ден властите предупредиха за предстояща гореща вълна. Други двама - 62-годишна жена и 75-годишен мъж - са починали в същия регион при подобни обстоятелства, информират местни медии. Горещата вълна в Европа е в резултат на климатична система над Атлантическия океан, която създава високо атмосферно налягане над региона, което носи горещ въздух от Северна Африка и Испания, подпомагащо покачването на температурите. Рекордни за юни температури се очакват в Австрия, Белгия, Чехия, Франция, Германия, Дания, Люксембург, Холандия и Швейцария. Южна Франция е най-засегната от горещата вълна. Метеоролозите очакват към края на работната седмица температурата да се покачи до рекордните 45 градуса по Целзий. \"Студеният шок\", известен още като hydrocution, се случва, когато човешкото тяло е подложено на внезапно падане на телесната температура. Случва се, когато човек влезе в ледено студена вода, но също и когато тялото на човек бъде подложено на много високи температури като на плаж и влизане в студена вода. Това води до внезапно свиване на кръвоносните съдове, което директно засяга сърцето. Обикновено това не е фатално, но може да доведе до фатален край при хора със сърдечни проблеми. Здравните власти съветват постепенно влизане във водата по време на горещини. Горещата вълна през 2003 г. доведе до смъртта на 70 000 души в Европа и 15 000 само във Франция.", "date": "2019.06.26", "title": "Първи жертви на горещините в Европа"}
{"url": "https://www.monitor.bg:443/bg/a/view/mladej-s-epilepsija-se-udavi-v-reka-rosica-168924", "text": "17-годишен младеж се удави в река Росица край великотърновското село Ресен. 17-годишният младеж от селото бил забелязан за последно жив от местните жители в понеделник да плува в реката. Вечерта той не се прибрал вкъщи и родителите му подали сигнал в полицията. Във вторник тялото му било откито, изхвърлено на единия бряг на реката. Следи от упражнено физическо насилие по трупа не са открити. Каква е причината за смъртта ще установи аутопсията. Възможно е по време на плуването младежът внезапно да е получил пристъп и той да се е оказал фатален.", "date": "2019.06.26", "title": "Младеж с епилепсия  се удави в река Росица"}
{"url": "https://www.monitor.bg:443/bg/a/view/cacarov-s-reshenieto-na-kpkonpi-proverkite-po-apartament-gejt-ne-prikluchvat-168925", "text": "Всяко твърдение, че за останалите преписките са били приключени, а само тази за Лозан Панов продължава и е пратена на Инспектората на ВСС, са пълна спекула. Това коментира в кулоарите на НС главният прокурор Сотир Цацаров, а повод е решението на КПКОНПИ преди дни по скандала \"Апартаментгейт\", като комисията не откри конфликт на интереси. Сега на свой ред Цацаров увери, че не може да се твърди, че с решението на КПКОПИ проверките около скандала приключват. Становището на антикорупционния орган касае само производствата за конфликт на интереси и няма отношение към продължаващите прокурорски проверки, категоричен беше обвинител №1. Това дали има или не конфликт на интереси не може да повлияе на проверките на прокуратурата., каза още Цацаров.Той поясни, че антикорупционната комисия препраща преписката за шефа на ВКС Лозан Панов към Инспектората на ВСС, тъй като само те са единственият орган, който може да се произнесе за конфликт на интереси на магистрати. \"Според мен и там решението за г-н Панов ще бъде същото - няма конфликт на интереси. Но ще повторя и още нещо, производствата за конфликт на интереси няма нищо общо с проверките на прокуратурата. Те са с възложени действия на КПКОНПИ и на НАП\", поясни главният прокурор. От думите му стана ясно, че от резултатите от данъчните ревизии на НАП зависи ще има данни за престъпление при някоя от сделките с участие на депутати, министри и зам.-министри. На свой ред шефът на ВКС Лозан Панов за пореден път използва поводът да се оплаче, че това ще бъде поредната проверка срещу него. Той отбеляза, че при предишна проверка на Инспектората само е получил уведомление, че не е извършил нарушение, но не и самите мотиви за това. Панов опита да оправдае включването на името му в „Апартамент гейт” като опит за изкуствено пришиване. Панов коментира и готвените промени в закона за съдебната власт, с които се регламентира разследване на „Тримата големи” в съдебната система. Той ги нарече „промените „Панов” и \"законът Панов\", опитвайки да се изкара нарочна жертва, внушавайки, че те са насочени само и единствено към него. Той дори намеси и ЕК, които според него настоявали само за разследване на главния прокурор.", "date": "2019.06.26", "title": "Цацаров: С решението на КПКОНПИ  проверките по „Апартамент гейт” не приключват"}
{"url": "https://www.monitor.bg:443/bg/a/view/cacarov-pylna-izmama-e-che-pravilata-za-trimata-golemi-sa-za-lozan-panov-168940", "text": "Пълна измама и целенасочена е това, че правилата се правят, за да се улесни отстраняването на Лозан Панов. Никой няма интерес да го отстрани, нито ще го направи. Това заяви главният прокурор Сотир Цацаров в кулоарите на НС, а поводът за коментара му са готвените промени в закона за съдебната власт относно възможността за разследване на „тримата големи“. Малко по-рано пък шефът на ВКС Лозан Панов определи готвените законови текстове като \"законът Панов\" и \"поправите Панов\", в опит за пореден път да внуши, че срещу него се готви  . Обвинител номер 1 определи предложенията като позитивни, тъй като за първи път се създават правила и посочи основните спекулации по темата. Той изтъкна, че една от тях е, че ЕК иска поправки в закона само по отношение на главния прокурор. По думите му обаче в последния доклад на комисията е записано, че проверки са нужни както за главния прокурор, но и за други висши ръководни длъжности в прокуратурата. В техническия доклад, който е приложение към основния на ЕК, изрично пък се споменавали и председатели на върховни съдилища, увери Цацаров. „Навежда се мисълта, че тези правила се правят, за да се улесни атаката срещу председателя на ВКС и на поста му“, коментира Цацаров и добави : “Пълна измама, личните страхове на Панов не искам да ги коментирам“. Цацаров попита кое е по добре - сегашното положение, при което наказателно производство срещу председателя на ВКС може да бъде образувано незабавно без пречка или правила, при които това става с разрешение на 17 души или 2/3 от членовете на ВСС. увери Цацаров по адрес на промените. Обвинител номер 1 обясни, че новите правила всъщност ще пазят Панов и който и да е шеф на ВКС. „Дайте да не спекулираме със страхове“, каза той. Цацаров коментира още, че предложението на съдебния министър Данаил Кирилов не е съвършено, но вместо да се „разкъса“, е по-добре да се подложи на дебат или дори предложенията да се пратят на Венецианската комисия ако от правосъдното ведомство преценят. „И така тази дискусия да роди истината“, каза той. По време на обсъжданията в работната група на поправките пък чул призиви от колеги, прокуратурата да излезе от съдебната власт. „ А те са били кандидати за главни прокурори. Нещата не са конюнктурни“, допълни той. Всъщност Цацаров бе в НС за гласуване на годишния доклад на прокуратурата като преди това през пленарна зала бяха одобрени докладите на ВСС, Инспектората към него, съдилищата и ВАС. Докато докладите на останалите бяха приети без забележки, този на Лозан Панов бе подложен на критики от народните представители. От парламентарната трибуна Панов си позволи за пореден път отново да разкритикува НС заради поправките в НПК и ЗСВ от последните години. Той отново подчерта и, че натовареността в съдилищата е неравномерна, а конкурсите за магистратите са бавни и неефективни. Панов дори стигна още по-далеч, като предложи на законодателя да се закрият още две военни съдилища, а в слабо натоварените районни съдилища да правораздава само един магистрат. Изказването на Панов пък предизвика ответната реакция на депутата Павел Шопов от \"Атака\". Време е най-после да направим някои фини настройки и всеки да си знае ролята, мястото и функциите. Ролята на председателя на ВКС е да ръководи ВКС, той е съдия и като всички други съдии трябва да решава дела. Да си съдия означава, че трябва да се произнесеш по един конкретен казус\", заяви Шопов. Той добави, че като шеф на върховен съд, ръководителят му няма право на мнение и интервюта. добави депутатът. Според Шопов работа на законодателя е да прецени, кое е правилно или грешно, а председателят на ВКС няма право да си преписва по- големи правомощия. Шопов пък даде да се разбере, че шефът на ВКС трябва да отговаря \"за сградата, за чистачките\", а не да е съучастник в \"малък, конституционен, държавен преврат\". Той упрекна Панов, че говори за проблемите на цялата съдебна система и изземва функциите на законодателя и на ВСС.  \"30 години след началото на промените всеки да се мълчи по този въпрос е равносилно на малък конституционен държавен преврат\", каза Шопов. Той протестира и срещу определянето на шефа на ВКС като първи магистрат в държавата. \"Никой не може да бъде наричан първи, втори или трети. Председателят на ВАС защо да не бъде наречен пръв между съдиите? Кой е по-високопоставения? Каква е разликата? каза Шопов.", "date": "2019.06.26", "title": "Цацаров: Пълна измама е, че правилата за \"тримата големи\" са за Лозан Панов (ОБНОВЕНА)"}
{"url": "https://www.monitor.bg:443/bg/a/view/zahranvan-ot-slynceto-elektromobil-168921", "text": "Още през 2017, компанията Lightyear разкри плановете си за електрически автомобил захранван и със слънчева енергия, но тогава не бяха съобщени много детайли, освен твърдението, че с едно зареждане автомобила ще предоставя пробег от 800 км. Сега, компанията представи прототип, който ще има обсег от 725 км, според стандарта WLTP (Worldwide Harmonized Light-Duty Vehicles Test Procedure), висока цена и ще се продава от 2021 година. Има и други опити с електрически автомобили, на които са добавени слънчеви панели от външната страна на купето, но това не може да осигури достатъчно енергия за пълното зареждане на батериите, а само малко увеличение на пробега. Но Lightyear твърди, че фотоволтаичните клетки на One EV ще генерират достатъчно енергия, за изминаването на до 20.000 км годишно.   „От друга страна, може да се зарежда директно от Слънцето, защото консумацията на енергия е много по-ниска, генерирайки енергия за до 20.000 км годишно. Освен това, всички налични възможности за зареждане са по-лесни за използване, защото получавате много по-голям пробег от същото количество заредена енергия. Толкова ефективно, че се зарежда по-бързо от всеки електрически контакт, така че можете да заредите до 400 км за нощ от обикновен 230 волтов домашен контакт. Това е чудесно за пътувания, защото не се нуждаете от инфраструктура за  зареждане.” Едва ли, някой би повярвал на такива фантастични твърдения, но екипът на Lightyear е образец за енергийна ефективност, включвайки членове от отбора Solar Team Eindhoven, който е победители на Bridgestone World Solar Challenge през 2013, 2015 и 2017 година. „С Lightyear One, искаме да покажем, че нашата технология ни позволява да създадем един от най-устойчивите автомобили на пазара”, казва Хофслут. Автомобилът може да се зарежда както вкъщи, така и на обществени станции за зареждане, а бързото зареждане за час осигурява над 500 км пробег, когато е зарядното устройство е с мощност 60 кВт. Компанията казва, че петместния One, с размери 5 057 x 1898 x 1426 см, е изработен от високотехнологични материали осигуряващи ниско тегло и висока безопасност за пътниците, както и дизайн, проектиран да „разсича въздуха, точно както дъждовна капка.” Lightyear още работи върху външната форма на One, като за момента, коефициента на въздушно съпротивление (Cd) е под 0.20, който е много по-нисък от този на настоящите лидери на пазара, но Lightyear иска да достигне още по-малко число. Lightyear казва, че вече имат поръчки за над сто електромобила One, всеки с цена от € 149.000. Бъдещите планове включват последващи модели за споделено пътуване и автопаркове, като компанията има за цел да направи устойчивите автомобили по-достъпни от автомобилите с двигатели с вътрешно горене.", "date": "2019.06.26", "title": "Захранван от Слънцето електромобил"}
{"url": "https://www.monitor.bg:443/bg/a/view/venci-ot-rozi-za-10-ata-godishnina-ot-smyrtta-na-djako-168923", "text": "Стотици фенове на Краля на попа Майкъл Джексън се събраха пред гробницата му в Глендейл, северно от Лос Анджелис. Те отдадоха почит на певеца по повод десетата годишнина от смъртта му във вторник вечерта, като оформиха рози и яркожълти слънчогледи във венци. Часът, когато е обявена смъртта му - 2,26 ч. на 25 юни 2009 г., беше отбелязан с минута мълчание. 200 души се хванаха за ръка в кръг и сведоха глави. След това посочиха небето, извикаха \"Майкъл\" и запяха Heal the World. Феновете оставиха постери, кукли, ръкавици с пайети, дори червено яке като неговото пред частния мавзолей, където Джако е погребан. За отбелязването на годишнината на място бяха дошли фенове от страни като Иран, Унгария, Холандия, Япония.", "date": "2019.06.26", "title": "Венци от рози за 10-ата годишнина от смъртта на Джако"}
{"url": "https://www.monitor.bg:443/bg/a/view/sydyt-v-strasburg-prizna-pravoto-na-italija-da-ne-priema-migranti-168927", "text": "Европейският съд по правата на човека (ЕСПЧ) в Страсбург се произнесе по жалбата на капитана на спасителния кораб на мигранти Sea-Watch 3, като призна правото на Италия да не приема хуманитарния кораб със спасени мигранти на борда. Корабът, който е бил в Средиземно море в продължение на 14 дни, поиска да акостира на италианското крайбрежие.   ЕСПЧ отхвърли искането на екипажа на кораба да акостира в Италия. Съдът аргументира решението си с факта, че италианското правителство вече е позволило на най-уязвимите пътници, включително бременни жени и деца, да слязат на италианския бряг. На 12 юни корабът спаси 53 души край бреговете на Либия. Оттогава италианските власти позволиха на 11 от спасените мигранти да слязат на италианския бряг по медицински или хуманитарни причини, но отказват да приемат останалите. Италианският вицепремиер и вътрешен министър Матео Салвини призова германската неправителствена организация Sea Watch да ги отведе в Холандия, тъй като техният кораб плава под холандско знаме или в Германия. Той даде да се разбере, че каквото и да беше решението на ЕСПЧ, позицията нямаше да промени. Ако нарушава инструкциите на италианските власти, корабът би бил глобен от 10 до 50 000 евро.", "date": "2019.06.26", "title": "Съдът в Страсбург призна правото на Италия да не приема мигранти"}
{"url": "https://www.monitor.bg:443/bg/a/view/ot-bsp-poharili-6-mln-lv-njama-da-vryshtat-nakup-nadvzetite-subsidii-168911", "text": "БСП няма да може да върне накуп надвзетите партийни субсидии, а столетницата е изхарчила близо 6 млн. лева от началото на годината. Това стана ясно от думите на лидера на левицата Корнелия Нинова в кулоарите на НС. Те ще им бъдат приспадани от следващите траншове, уточни соцлидерката, като добави, че към момента нямат нужните пари, тъй като са били изхарчени. Само преди ден от МФ публикуваха данните коя парти колко дължи на хазната, като БСП трябва да върне близо 4,3 млн. лева надвзети субсидии за три години назад. ГЕРБ вече възстановиха своето задължение от 5,6 млн и бе платена цялата сума. За разлика от управляващите обаче, БСП няма налични средства, като Нинова обясни, че те не държат парите си в депозити, както ГЕРБ. От думите й стана ясно, че към декември миналата година те са имали 6 млн. лева субсидия, които обаче от началото на година са изхарчени. Така \"Към момента не разполагаме с тези пари.Имали сме ги преди половин година, но вече сме ги изхарчили.', каза тя. Нинова коментира и консултациите за размера на държавните субсидии.Те няма да започнат още днес. Шефката на НС Цвета Караянчева е в Москва, като в делегацията с нея е и шефът на ПГ на Обединени патриоти Волен Сидеров. Липсват заради командировка председателят на ПГ на ГЕРБ Даниела Дариткова, както и шефката на бюджетната комисия Менда Стоянова. Нинова обясни, че левицата ще участва в консултациите за размера на партийните субсидии. По думите й темата трябвало да се обсъди без емоции. Нинова е категорична, че не трябва да се допуска частни интереси да си купуват партии и да диктуват политиката на България. Червените са разочаровани, че няма да падне ДДС. Междувременно лидерът на НФСБ Валери Симеонов, който е и основният инициатор на консултациите, заяви, че въпросът за размера на субсидиите бил деликатен и имало различни варианти. \"Припряността и прибързването усложнявали намирането на решение\", каза той и припомни, че властта се е разбрала до края на юли да има решение по въпроса.  Топката нямало да се разиграва и всичко било въпрос на желание, увери Симеонов. По думите му Не че е толкова сложно, смята той. Симеонов увери, че НФСБ няма проблем да върне надвзетата субсидия, като добави, че партията не е изхарчила всичко за кампанията за евровота. На свой ред Десислава Атанасова от ГЕРБ, която е и зам. - шеф на правна комисия, заяви, че позицията на ГЕРБ за 1 лев субсидия не се е променила. Тя уточни, че ГЕРБ са 95 депутати. \"Ако предложението ни не събере достатъчно подкрепа, сме склонни на разговори, каквито ще инициират от \"Обединени патриоти\" тази седмица\" , каза Атанасова. И напомни, че само от \"Воля\" са заявили твърда подкрепа за 1 лев. От \"Воля\" пък заявиха, че към момента нямат официална покана за консултации, но според тях те са ненужни, тъй като референдума за партийните субсидии е бил преди 2 г. От формацията стоят твърдо за 1 лев субсидия без условия. Увериха, че ще възстановят надвзетите субсидии, както е предвидено по закон. ", "date": "2019.06.26", "title": "От БСП похарили 6 млн. лв, няма да връщат накуп надвзетите субсидии (ОБНОВЕНА) "}
{"url": "https://www.monitor.bg:443/bg/a/view/rekordno-hvanaha-shofior-s-4-17-promila-alkohol-vyv-vraca-168917", "text": "Полицията във Враца задържа 33-годишен водач на лек автомобил за шофиране след употреба на алкохол. При проверка на 25 юни пробата за алкохол се оказала положителна - 4,17 промила. Преди дни полицията започна засилени проверки за нарушения на пътя в цялата страна. Сред приоритетите е контролът на водачи, употребили алкохол и наркотични вещества.", "date": "2019.06.26", "title": "Рекордно: Хванаха шофьор с 4,17 промила алкохол във Враца"}
{"url": "https://www.monitor.bg:443/bg/a/view/vojnska-i-manastirska-kuhnja-pokazvat-na-festivala-vkusyt-na-srednovekovieto-168914", "text": "Войнска и манастирска кухня, отбрани аристократични блюда и целебни храни ще бъдат приготвяни зад стените на крепостта Царевец във Велико Търново. Това ще се случи по време на Международния фестивал „Ежедневието на средновековен Търновград: Вкусът на Средновековието“, който предстои този уикенд. В историческите възстановки ще се включат над 140 реконструктори от България, Италия, Румъния, Сърбия и Украйна. В събота, 29 юни, те ще направят кулинарни демонстрации на ястия, типични за средните векове. Гостите на фестивала ще могат да вкусят говеждо задушено, византийска леща със свинско в бял сос, средиземноморска рибена чорба, маринована скумрия по манастирски, пушена пъстърва в мъх, ечемичен хляб, дивечова яхния, кюфтенца с боровинки, средновековна арабска кухня и още ястия по рецепти и технологии от XII-XIV век. Специално внимание ще бъде отделено на войсковата храна и на средновековната диетология и лечебните свойства на билките и подправките. Ще може да се опита медовина и бира по старинни рецепти. За храната на българите през Средновековието специална презентация ще направи доц. Иван Лазаров от Великотърновския университет, който повече от 30 години изследва средновековната българска кухня. Под негово ръководство ще има и практически урок по кулинарна история, в който ще се включат ученици от Професионалната гимназия по туризъм „Д-р Васил Берон“ в старата столица.  По време на средновековния фестивал на Царевец ще бъдат показани възстановки на различни занаяти - горещо и студено коване, точиларство, обработка на кожа, производство на пергамент и хартия, монетосечене, дърворезба, ножарство, грънчарство и керамика, различни методи на тъкане. Посетителите ще могат да се включат в стрелби с лък и арбалет и да се забавляват със средновековни игри, музика и танци. За първи път ще се проведе боен турнир „Болярски меч“, ще има атрактивна реконструкция на завръщането на славните средновековни войни от поход, бойни демонстрации „Справедливо възмездие“ и др. Най-мащабният средновековен фестивал в България е организиран от Община Велико Търново, Регионалния исторически музей и Национално дружество ”Традиция” – Регионален клон Велико Търново. Фестивалната програма започва на 28 юни /петък/ от 19.30ч с концерт и огнено шоу „Звезди над средновековен Търновград” в Двореца на Царевец, с участието на украинската група „Spiritual Seasons“. В събота, след официалното представяне на участниците на площад „Цар Асен I“ пред Царевец в 10,00 ч., ще бъде направена възстановка на превземането на портите на крепостта от завърналия се в Търново цар Иван Асен II и прокуждането на  узурпатора Борил. Достъпът до средновековния фестивал на Царевец е свободен, ще се заплаща само входната такса за архитектурно-музейния резерват. С вход свободен за крепостта ще са вечерните събития на 28 и 29 юни от 18,30 до 21,30ч. 28 – 30 юни 2019 г. Крепост Царевец, Велико Търново 28 юни (петък) 19.30            „Звезди над средновековен Търновград” – концерт и огнено шоу – група „Spiritual Seasons“ – Двореца на крепостта Царевец /вход свободен/ 29 юни (събота) 10.00            Официално откриване на фестивала – Площад „Цар Асен I“ 10.15            Бойна демонстрация „Завръщане от поход“  – Вход на крепостта Царевец 10.30-12.30  Демонстрации на занаяти, бит и традиции, стрелба с лък 10.45            Боен турнир „Болярски меч“  11.00            Кулинарни презентации /първа част/ 11.30            Урок по средновековни танци със „Spiritual Seasons“ 14.00            Кулинарни презентации / втора част/ 14.00-17.00  Демонстрации на занаяти, бит и традиции, стрелба с лък 15.00            Турнир по стрелба с лък 16.00            „Справедливо възмездие“ /първа част/- бойна демонстрация в района на Двореца 18.30-21.30  Концерт с група „Ериней“, „Spiritual Seasons“ и огнено шоу „Палячи”/вход свободен/   30 юни (неделя) 9.00-14.00    Демонстрации на занаяти, бит и традиции, стрелба с лък 10.00            Бойна демонстрация „Битка за кулата“ - Малката порта на крепостта 11.00            „Справедливо възмездие“ /втора част/ - бойна демонстрация в района на Двореца 11.30            Урок по средновековни танци със „Spiritual Seasons“ 15.00            Обявяване на победителите в турнирите, закриване на фестивала    ", "date": "2019.06.26", "title": "Войнска и манастирска кухня показват на фестивала „Вкусът на Средновековието”"}
{"url": "https://www.monitor.bg:443/bg/a/view/vremenno-spirat-vodata-na-chast-ot-sofija-v-chetvyrtyk-168912", "text": "На 27 юни 2019 г. (четвъртък), във връзка с подмяна на уличен водопровод и спирателен кран на ул. „Крушево“ жк. „Света Троица“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Илия Кушев“ от ул. „Дебелец“ до ул. „Чавдарица“, ул. „Крушево“ от ул. „Чавдарица“ до ул. „Иван Хаджиенев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушево“ до бл. 117. На 27 юни 2019 г. (четвъртък), във връзка с реконструкция на уличен водопровод на ул. „Жабокрек“ жк. „Лев Толстой“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Будинци“, ул. „Жабокрек“, бл. 64, бл. 68. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Жабокрек“ ъгъла с ул. „Будинци“. На 27 юни 2019 г. (четвъртък), във връзка с подмяна на сградно водопроводно отклонение на ул. 40 кв. „Враждебна“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на: ул. 40  от ул. 8 до ул. 59. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 40 №15. На 27 юни 2019 г. (четвъртък), във връзка с изграждане на уличен водопровод на ул. „Здравец“ вилна зона „Банкя“ гр. Банкя, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:  ул. „Вихрен“; ул. „Здравец“ от ул. „Свобода“ до ул. „Вихрен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Здравец“ ъгъла с ул. „Вихрен“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.06.26", "title": "Временно спират водата на част от София в четвъртък"}
{"url": "https://www.monitor.bg:443/bg/a/view/zabraniha-prodajbata-na-elektronni-cigari-v-san-francisko-168913", "text": "Градският съвет на Сан Франциско гласува временно да бъде забранена продажбата на електронни цигари. Подобна мярка се въвежда за пръв път в американски град. Забраната гласи, че \"в Сан Франциско никой няма да има право да продава или дистрибутира електронни цигари на никого\", освен ако продуктът е проверен и одобрен от Управлението за контрол над храните и лекарствата (УКХЛ) на САЩ. По-рано този месец УКХЛ издаде директива, според която производителите на електронни цигари трябва да кандидатстват за одобрение, преди да започнат да продават продуктите си. Защитниците на забраната изтъкват растящия брой потребители на електронни цигари сред пълнолетното население, особено привлечени от продуктите с различни аромати. Производителите отвръщат, че електронните цигари имат за цел да намалят вредите от тютюнопушенето и че целевата им група са пушачите, които искат да откажат пушенето. Забраната влиза в сила 30 дни след подписването й от кмета на града, но се очаква да започне да действа в пълна степен след около половин година.", "date": "2019.06.26", "title": "Забраниха продажбата на електронни цигари в Сан Франциско"}
{"url": "https://www.monitor.bg:443/bg/a/view/bitkojnyt-premina-praga-ot-12-000-za-pyrvi-pyt-ot-januari-2018-g-168916", "text": "Средният курс на биткойна през изминалото денонощие скочи с близо 10,95 на сто и достигна 12 446,36 долара към 8:00 часа българско време, по данни на електронната борса Койнмаркеткеп (Coinmarketcap).  Биткойнът преминава прага от 12 000 д. за първи път от януари 2018 година.  Капитализацията на пазара за най-популярната криптовалута днес превиши 221,3 млрд. долара, сочат данни на платформата.  Криптовалутите силно поскъпват от началото на май.", "date": "2019.06.26", "title": "Биткойнът премина прага от $12 000 за първи път от януари 2018 г."}
{"url": "https://www.monitor.bg:443/bg/a/view/dps-njama-da-uchastva-v-konsultaciite-za-subsidiite-168915", "text": "ДПС няма да участва в консултациите за размера на партийната субсидия, които се инициират от патриотите. Това стана ясно от думите на лидера на ДПС Мустафа Карадайъ в кулоарите на Народното събрание.  Само преди ден ГЕРБ и Обединени патриоти се разбраха да стартират такива още тази седмица. Те обаче се отлагат с ден, след като се оказа, че ключови фигури на ГЕРБ са в чужбина. \"На бинго няма да играем\", призова Карадайъ и добави, че това, което са имали да кажат по темата са го направили. \"С националистите няма какво да си говорим,\" отсече Карадайъ и поясни, че ДПС е правело консултации , когато те са били необходими.  Той припомни, че е имало предложения за актуализация на бюджета от страна на правителството, от ДПС са внесли свои между първо и второ четене, а поправките дори са минали през бюджетна комисия, но сега срокът за нови предложения вече е изтекъл. попита той и добави:  \"Може би МС ще се оттегли закона и ще има нови предложения\". Карадайъ дори припомни, че са имали консултации с БСП и ГЕРБ, независимо каква трайност имали решенията след тях. По думите му предложението идва от МС, в който и патриотите участват. Ако те са решили да бламират своето правителство, това е тяхна работа и решение, каза Карадайъ. Той отрече критиките, че партията си е променила мнението относно размера на субсидиите. По думите му субсидиите трябва да са в такъв размер, че да позволяват партиите да финансират кампаниите си и да си вършат работата. В противен случай трябва да има отворен и прозрачен модел на  финансиране. Именно това и предложили на срещата си с ГЕРБ преди седмица. Тогава от ГЕРБ се съгласили с тяхната позиция, че с 1 лев субсидия, партии не могат да финансират нито дейността си, нито кампаниите си. Именно затова предложихме 0 лева субсидии и ясно финансиране, за да не се лицемерничи пред обществото, уточни Карадайъ.  Според него от други важни проблеми. \"Държавата върви по инерция. Няма никаква посока за развитие. Ние тръгнахме и предлагаме сериозни, алтернативни решения и законови промени за ускорено развитие на страната. Такива идеи властта ясно няма и отклонява общественото мнение и очаквате от нас да играем бинго. Не, има конкретни неща\", каза Карадайъ. Той припомни, че промени в държавният бюджет могат да се правят само от МС. Карадайъ увери, че веднага след като се запознаят с писмото от МФ. По думите му разполага със средствата, за да възтановят сумата. На свой ред от ВМРО обясниха, че не се притесняват, че ДПС няма да участва в разговорите. \"Когато трябва да бъде защитена демокрацията в България мисля, че всички политически партии в България трябва да са национално отговорни\", смята Юлиан Ангелов. Според него разката промяна в начина на финансиране на партиите нямала да доведе до нищо добро. Ние сме за намаляване на субсидиите, но не сме за това партиите да бъдат доведени до фалит и зависимост от външни субекти било то фирми или било то чужди държави, категоричен е Ангелов. Депутатът не смята, че премиерът е внесъл предложението за един лев субсидия заради местните избори.  От ВМРО  са готови да върнат надвзетата субсидия, но това ще стане поетапно чрез удържане на задълженията им от следващите траншове, за да покриват разходите си през този период от време за наеми на клубове и всички организационни разходи. ", "date": "2019.06.26", "title": "ДПС няма да участва в консултациите за субсидиите: На бинго няма да играем! (ОБНОВЕНА)"}
{"url": "https://www.monitor.bg:443/bg/a/view/policija-pretyrsi-ofisite-na-alternativa-za-germanija-168905", "text": "Полицията на Германия нахлу в местни офиси на крайнодясната партия \"Алтернатива за Германия\" в Дюселдорф, информира \"Политико\". Разследването е свързано с кампания за финансиране на новоизбрания европейски депутат Гуидо Райл. Акцията в офисите на партията в западния германски град е част от проверка на финансиране на предизборни лозунги на местния клон на \"Алтернатива за Германия\" от базирана в Швейцария компания по време на регионален вот през 2017 г. Прокуратурата вярва, че местният клон на партията не е разкрил информация за финансирането. PR компанията Goal AG е платила 44 500 евро за предизборни постери, използвани в кампанията на Гуидо Райл, пише \"Цайт\". По-рано тази година контролен орган към германския парламент нареди на партията да плати глоба от повече от 400 000 евро за нарушаване на правила, които забраняват на партиите да получават дарения от организации извън ЕС, а също и за финансирането на Райл и друг евродепутат от Goal AG. През 2017 г. Райл беше един от местните кандидати на партията за регионален парламент, но не спечели достатъчно гласове, за да влезе в законодателния орган. През миналия месец той спечели място в Европейския парламент, след като беше на втора позиция в националната листа на \"Алтернатива за Германия\". Днешната акция е насочена към партията, тъй като Райл не беше избран през 2017 г. Според говорител на \"Алтернатива за Германия\" обвиненията са грешка, тъй като не е получила незаконни плащания. Говорител на прокуратурата коментира пред \"Политико\", че акцията е проведена \"спокойно\" и партията е сътрудничила на властите. Разследването ще продължи седмици, ако не и месеци, добави говорителят. Райл беше член на социалдемократите в продължение на 26 г. Той се присъедини към крайнодясната партия през 2016 г. Междувременно германският симпатизант на крайнодесни, заподозрян за убийството на подкрепящ имигрантите политик консерватор, се призна за виновен, съобщи вътрешният министър Хорст Зеехофер, цитиран от \"Ройтерс\". Федералният главен прокурор Петер Франк заяви пред членове на парламентарната комисия по вътрешни работи, че Стефан Е. е признал, че е застрелял Валтер Любке, който бе намерен мъртъв в дома си на 2 юни. Убийството на Любке съживи дебата дали Германия прави достатъчно за борбата с крайнодесни групи. Зеехофер уточни, че Стефан Е., който бе задържан на 15 юни, е казал на разследващите, че е действал сам. Има съвпадение между неговото ДНК и проби, взети от мястото на местопрестъплението.", "date": "2019.06.26", "title": "Полиция претърси офисите на \"Алтернатива за Германия\" (ОБНОВЕНА)"}
{"url": "https://www.monitor.bg:443/bg/a/view/komitite-slizat-ot-planinata-za-folklorna-magija-168858", "text": "Възстановка на въоръжени комити, които слизат от планината, за да обявят свободата на Банско, посрещнати с народно веселие - това ще се случи в рамките на второто издание на Националния фестивал за народно творчество „Фолклорна магия“. Самодейците към НЧ „Никола Вапцаров 1894“, гр. Банско и сдружение “Перински айдути“ ще пресъздадат историческия момент от 5 октомври 1912 г. в последния трети фестивален ден. На 14 юли в 12 ч. на входа на Градския парк в Банско група въоръжени мъже, облечени като комити, ще запеят „Вървеа Гоце и Яне“, тръгвайки към сцената на фестивала в Градски парк. По средата на парка групата ще спре, за да изиграе тежко хайдушко хоро, след което с изстрели ще оповестят свободата на Банско. На фона на тържествения звън на камбани, комитите ще се качат на сцената, където ги очаква цялото население - деца, майки, бащи и невести. Докато всички са в еуфория от срещата със своите близки, ще се рецитират комитски бански песни. „Каним всички жители на Банско да се присъединят към възстановката. и да се присъединят към посрещачите на нашите комити.“, призовава директорът на фестивал „Фолклорна магия“ Виктор Касъмов. Тридневна програма включва целодневен конкурс за песни, танци, свирене и обичаи, изложения на стоки, занаяти и традиции от цялата страна. Вечерните концерти ще съберат на една сцена популярни изпълнители на народна музика.", "date": "2019.06.26", "title": "Комитите слизат от планината за „Фолклорна магия“"}
{"url": "https://www.monitor.bg:443/bg/a/view/systezateli-po-aerobika-donesoha-10-ija-medal-ot-minsk-168902", "text": "България вече има своя десети медал от Европейските игри в Минск. Групата ни в спортната аеробика в състав Антонио Папазов, Тихомир Баротев, Ана-Мария Стоилова, Ивелина Лукаки и Дарина Пашова извоюва сребърното отличие с оценка от 22,186 точки. Те бяха изпреварени единствени от представителите на Русия, които получиха 22,250 точки за титлата. На трето място се наредиха румънците с 22,083 точки. Ана-Мария Стоилова и Антонио Папазов останаха на крачка от медалите при смесените двойки, след като заеха четвъртата позиция с 21,100 точки.", "date": "2019.06.26", "title": "Състезатели по аеробика донесоха 10-ия медал от Минск"}
{"url": "https://www.monitor.bg:443/bg/a/view/bivsh-policejski-nachalnik-se-izpravja-pred-rajonnija-syd-v-plovdiv-za-korupcija-168906", "text": "Бившият директор на полицията в Раковски Георги Илиев, който е в ареста по обвинение за подкуп чрез изнудване и използване на служебно положение, се изправя пред магистратите от Районният съд в Пловдив. Илиев, заедно с още трима полицейски служители, поискали 20 000 лева от търговец на цигари без бандерол, за да бъдат унищожени материалите по делото срещу контрабандиста. С парична гаранция от 1500 лева са двамата оперативни служители от полицейското управление в Раковски - 31-годишният Валентин Гоцев и 33-годишният Желязко Колев, на които Илиев е дал по 1000 евро за подкуп. И двамата са направили пълни самопризнания. Шефът на полицейското управление казал пред разследващите, че и той бил взел толкова. Предстои да се разбере къде са останалите пари от подкупа, съобщава Дарик радио. По делото като обвиняем е привлечен и пловдивският полицай Стефан Модев, срещу когото има образувано и друго досъдебно производство.", "date": "2019.06.26", "title": "Бивш полицейски началник се изправя пред Районния съд в Пловдив за корупция"}
{"url": "https://www.monitor.bg:443/bg/a/view/lil-nas-x-se-zakotvi-na-vyrha-na-bilbord-za-singli-168890", "text": "Рапърът Lil Nas X за 12-а поредна седмица е начело в класацията на \"Билборд\" за сингли с ремикса на дебютното си парче Old Town Road, записан в сътрудничество с изпълнителя на оригиналната песен Били Рей Сайръс, съобщава сайтът на изданието. По данни на Нилсен Мюзик, песента запазва първенството си с 91, 6 милиона стрийминга за периода на отчитане. Второ място в чарта заема Тейлър Суифт със сингъла You Need to Calm Down. Това е 24-ото парче на чаровната блондинка, попаднало място в Топ 10. На трета позиция се нарежда тийн сензацията Били Айлиш с Bad Guy. Топ 5 в класацията се допълва от Калид с парчето Talk и Ед Шийран и Джъстин Бийбър с I Don't Care. Рапърът Дрейк се класира на седмо място със сингъла Money in the Grave. Изпълнителят вече има 35 песни в Топ 10, с което подобрява постижението Тhe Beatles (34). Рекордьор по този показател е Мадона с 38 сингъла в челната десетка.", "date": "2019.06.26", "title": "Lil Nas X се закотви на върха на „Билборд“ за сингли"}
{"url": "https://www.monitor.bg:443/bg/a/view/milica-gladnishka-razkazva-prikazki-za-melomani-168878", "text": "Националната филхармония за поредна година ще закрие сезона си сред красивата природата в парка пред двореца „Врана“. Истинско съзвездие от талантливи творци ще участва в летните й концерти, обединени под мотото “Споделете музиката в двореца Врана“. Те са съобразени с вкуса на публиката и ще има за всекиго по нещо – оперна гала, симфоничен и камерен концерт, детска програма. Цикълът прояви е под патронажа на кмета на София Йорданка Фандъкова и е част от календара на културните събития на Столична община. На 7 юли от 20 ч. Софийската филхармония и Националният филхармоничен хор канят на гала с откъси от любими опери на Верди, Пучини и Бизе. В концерта ще вземат участие солистите Вера Гиргинова – сопран, Петя Петрова – мецосопран, Георги Султанов – тенор, Ивайло Джуров – бас. Специално участие имат и лауреатите в националния конкурс за млади оперни певци „Гена Димитрова” сопраното Пламена Гиргинова и тенорът Михаил Михайлов. Вокалните шедьоври от оперите \"Кармен\", Трубадур\", \"Риголето\", \"Травиата\", \"Набуко\" и \"Бохеми\" ще прозвучат под диригентската палка на Хирофуми Йошида от Япония. Изтънчена селекция от камерни произведения на Моцарт, Бах, Менделсон, Марин Големинов, Милчо Левиев, Астор Пиацола и др. ще прозвучи в изпълнение на струнен квартет \"Филхармоника\" на 8 юли от 20 ч. Най-младата камерна формация на Софийската филхармония е създадена от музиканти на водещи позиции в оркестъра: концертмайсторите Павел Златаров и Иван Лалев, помощник-концертмайсторът Ана Иванова и първата виола Милена Златарова. 9 юли е запазен за най-малките почитатели на програмата “Фортисимо Фамилия“. Те ще се запознаят с най-мистериозния музикален инструмент – човешкия глас. Съвсем в духа на приказките, през това приключение преминават принцеса, войници, джуджета, овчарче, котки и дори хора птици. Историите ще разказват Милица Гладнишка, тенорът Георги Султанов и певци от Националния филхармоничен хор. Дирижира Славил Димитров. Концертът е от 18 ч., а 2 часа преди това най-ревностните малки почитатели ще могат да участват в ателието “Как се ражда песента“. Виртуозът на цигулката Юлиян Рахлин е специалната изненада за последната вечер. На 10 юли от 20 ч. той ще представи Концерт за цигулка и оркестър N 2 от Прокофиев. Веднага след това ще звучи и Италианска симфония от Менделсон. Дирижира любимецът на публиката Максим Ешкенази.  ", "date": "2019.06.26", "title": "Милица Гладнишка разказва приказки за меломани"}
{"url": "https://www.monitor.bg:443/bg/a/view/3-godini-zatvor-za-pijani-shofiori-v-gyrcija-168903", "text": "До три години затвор за шофиране след употреба на алкохол. Това е само една от тежките санкции за пътни нарушения, които Гърция въвежда от 1 юли.   В Турция пък електронната система за плащане на наложени глоби на чужди граждани не отчита суми под 20 турски лири, предупреждават от Министерство на външните работи. От 1 юли в Гърция влизат в сила промени в Наказателния кодекс, които предвиждат до три години затвор или парична глоба за шофиране след употреба на алкохол. Такива са санкциите и за водачи, които управляват кола, ако са психически или физически изтощени, за шофиране по национални или регионални пътища обратно на посоката на движение, по тротоари или площади, както и за неизправен или претоварен автомобил. Една година лишаване от свобода е наказанието за шофьор, поставил на риск живота на трето лице, а десет години - за причинена тежка телесна повреда. При причиняване на смърт на повече от един човек е възможна и присъда доживотен затвор. При невнимателно шофиране, което може да предизвика опасност за живота на трети лица или повреда на чужда собственост - до две години затвор. Междувременно стана ясно и, че електронната система за плащане на наложени глоби на чужди граждани в Турция не отчита суми под 20 турски лири, съобщават от Министерството на външните работи (МВнР). Глобите за неплатени пътни такси под 20 лири могат да се платят на митническото гише за заплащане на такси на граничните пунктове. Автоматичната система за плащане на наложени глоби и санкции беше въведена на 11 април 2019 г. Те се заплащат срещу издадени от турската страна квитанции с пълните задължения. Сумата може да се обжалва, но само след заплащането й. Генералното консулство на България в Одрин е готово да съдейства на българските граждани на дежурния телефон +90 533 6298164.", "date": "2019.06.26", "title": "3 години затвор за пияни шофьори в Гърция "}
{"url": "https://www.monitor.bg:443/bg/a/view/trymp-zaminava-za-azija-ima-nov-govoritel-168904", "text": "Стефани Гришам е новият говорител на Белия дом. Това оповести първата дама на САЩ Мелания Тръмп, с която Гришам работи още от 2015 година, а след това е неин говорител. Според Мелания, Стефани Гришам има качествата да се справи и с новите си задачи.  Междувременно шефът на протоколната служба на Белия дом Шон Лолър напуска администрацията точно преди отпътуването на президента Доналд Тръмп за срещата на върха на Г-20 в Япония, предаде Асошиейтед прес. Според висш служител от администрацията, пожелал анонимност, Лолър, който има ранг на посланик в Държавния департамент, напуска заради разследване на начина, по който той ръководи своя екип. Служителят не пожела да разкрие подробности по въпроса. Началникът на протокола отговаря за уреждането на формалностите около визитите на президента при чуждестранни лидери. Засега не е ясно кой ще поеме тази роля по време на предстоящите посещения на Тръмп в Япония и Южна Корея. Президентът на САЩ заминава за Източна Азия днес. Междувременно Тръмп смени ръководството на граничната полиция след разкритията на неправителствена организация за отвратителните условия, в които живеят 300 деца мигранти в център за задържане в Тексас. В понеделник центърът на задържане в Клинт, близо до граничния град Ел Пасо, беше опразнен от повечето от задържаните там и 249 деца трябваше да бъдат \"поставени под надзора\" на министерството на здравеопазването.", "date": "2019.06.26", "title": "Тръмп заминава за Азия, има нов говорител "}
{"url": "https://www.monitor.bg:443/bg/a/view/levski-otstypi-s-gol-ot-duzpa-na-ruskija-zenit-168908", "text": "„Левски“ загуби втора поредна контрола с 0:1 на лагера си в Австрия - този път от руския гранд „Зенит“. \"Сините\" оставиха зад гърба си не лошо представяне, но отново не успяха да реализират нито един от шансовете си и напротив - допуснаха гол. Той падна в 47-та минута след отсъдена дузпа за нарушение на новото попълнение Янис Каргас срещу Игор Смолников. Точен от бялата точка бе иранският национал Сердар Азмун. Дебют за \"сините\" направи черногорският национал Милан Миятович, който замени Николай Михайлов на вратата. Стражът направи добро впечатление с изявите си, като на два пъти спаси удари на противникови играчи в ситуации един срещу един. Освен него в състава титуляри започнаха Ивайло Найденов, Мартин Райнов и Станислав Костов, които не бяха част от стартовата единайсеторка в първата контрола срещу „Ред Бул Брагантино. Друго ново попълнение на \"сините\" Франко Мазурек направи дебют, като получи около четвърт час за изява в края, но игра рядко с топката. Давиде Мариани и Паулиньо имаха най-добрите шансове да вкарат за „Левски“, но това отново не се случи.", "date": "2019.06.26", "title": "„Левски“ отстъпи с гол от дузпа на руския „Зенит“"}
{"url": "https://www.monitor.bg:443/bg/a/view/sem-izslushva-dnes-i-utre-kandidat-shefovete-na-bnr-168907", "text": "Съветът за електронни медии - СЕМ провежда днес и утре изслушванията на кандидатите за генерален директор на Българското национално радио. Припомняме, че миналата седмица до трети етап бяха допуснати следните кандидати: Светослав Костов, Митко Димитров, Валерий Тодоров, Даниела Манолова и Александър Велев. Окончателният избор ще бъде направен на 28 юни. Мандатът на настоящият генерален директор на БНР Александър Велев изтече на 29 май.", "date": "2019.06.26", "title": "СЕМ изслушва днес и утре кандидат–шефовете на БНР"}
{"url": "https://www.monitor.bg:443/bg/a/view/cenata-na-zlatoto-naj-visoka-ot-6-godini-nasam-168909", "text": "Цената на златото на световния пазар през последните седмици скочи до най-високите си нива от август 2013 година, на фона на нарастващото търсене на безопасни активи. Ако тази тенденция продължи, цената на ценния метал може да подмине 1500 долара за унция, според експерти. \"Цената на златото показва рязко покачване, зад което стоят фундаментални, спекулативни и технически фактори, които набират сила за продължаване на възходящия тренд\", каза Роман Антонов, главен анализатор в Promsvyazbank. Според него, забавянето на бизнес активността, световната търговия и растежа на БВП на САЩ само ще дадат импулс, който ще добави нестабилност на фондовите пазари и ще подкрепи котировките на метала. Цената на златото на световния пазар нараства бързо от началото на 2000-та година: от февруари 2001 г. до май 2006 г. цената се повиши почти три пъти - от 255 долара до 732 долара за унция, след което последва краткосрочен спад, но от 2007 г. до септември 2011 г. цената му се утрои. Абсолютният исторически максимум бе достигнат през септември 2011 г. - $ 1,923.7 за унция, но след година златото влезе в продължителен цикъл на спад - минимумът достигна $ 1,045 през декември 2015 г. Миналата седмица цената на златото на пазара се повиши до нивата от август 2013 г. - инвеститорите го купиха за хеджиране на рисковете. \"Сутринта на 21 юни тройунция злато се търгуваше на 1 409 долара, като по този начин реализираше най-амбициозната ни цел\", заяви старши анализаторът от „Алпари“ Анна Бодрова. Според нея шансовете за продължаване на положителната динамика остават, а нова цел може да бъде ниво от 1435 долара и дори 1500 долара в дългосрочен план. „В дългосрочен план подкрепата за пазара на злато идва от общия спад на доверието в политическите институции по света, в икономическата и финансовата система, от предстояща очаквана рецесия и общата девалвация на валутите. 1600 долара ще достигне цената\", обобщават някои анализатори. А други дори са убедени, че ако цената премине 1 500 долара, то тогава може да стигне и 1700 долара за унция.", "date": "2019.06.26", "title": "Цената на златото - най-висока от 6 години насам"}
{"url": "https://www.monitor.bg:443/bg/a/view/tedi-burgazlieva-stava-vlogyrka-168849", "text": "Какви са тайните за перфектен външен вид и семейно щастие на Теди Бургазлиева? Миската скоро ще открехне завесата над тези теми в новия си влог. Красавицата издаде пред последователите си в социалните мрежи, че ще направи свой канал в платформата за видеосподеляне YouTube, а феновете могат да дават заявки за какво точно искат тя да им говори във видеата. По този начин Бургазлиева ще уплътни времето между смяната на памперсите на близнаците и домашните си задължения. „Здравейте, скъпи приятели! Имам малка изненада за вас. Реших да се възползвам от времето вкъщи с бебетата и да стартирам мой влог в YouTube. Получих много съобщения Моля Ви, кажете ви какви теми ви интересуват най-много. Ще се радвам да споделя с вас съвети и трикове във влога“, написа в Инстаграм младата майка. Феновете веднага дадоха своите заявки относно това какво би им било интересно да научат. „Страхотна идея! Ще е много интересно да споделиш всички твои малки \"тайни\", относно грижите за децата и семейството, как поддържаш безупречният си външен вид, но на мен най-интересно би ми било да споделиш как успяваш да изглеждаш винаги в такава хармония със себе си.“, „Коса, кожа, красота, тяло, тренировки , диета , гримове и т.н. Всичко ще бъде много полезно!“ и „Може би, като за начало, храна/ хранене и красота, и после всички останали. Чаках това с нетърпение. Ти си моят идеал за жена.“, гласят само част от коментарите на феновете й. Припомняме, че Мис България 2002 гушна близнаци миналия септември. Децата са момиче и момче и носят имената Ема и Раян. Малко преди това чаровната брюнетка пусна на пазара автобиографичната си книга „Невъзможно“. Четивото описва както опита, така и грешките на Теди. Томът включва истории от времето, когато миската е спала в малка стаичка без мебели на един матрак на пода, докато работи на три места, до момента, в който е успяла да се реализира в САЩ без чужда помощ.", "date": "2019.06.26", "title": "Теди Бургазлиева става влогърка"}
{"url": "https://www.monitor.bg:443/bg/a/view/petkova-njama-kak-pravitelstvoto-da-okazva-vyzdejstvie-na-sdelkata-za-ch-ez-168910", "text": "Следим сделката за ЧЕЗ. По принцип правителството няма отношение към това на кого ще продаде своите активи ЧЕЗ. Има регулаторни органи в България, които ще преценят дали този купувач е приемлив с оглед на нашето законодателство. Това заяви енергийният министър Теменужка Петкова пред bTV. Петкова припомни, че трите ЕРП-та са приватизирани, те са частна собственост. Това е сделка, която се реализира по чешкото законодателство, няма как българското правителство да оказва въздействие на подобен тип сделки, нека да се спре с тези спекулации, призова енергийният министър. Регулаторните органи в България ще се обявят за сделката на ЧЕЗ. Комисията за финансов надзор вече прави проверка, следва да се произнесе Комисията за защита на конкуренцията и след това КЕВР. В Министерството на енергетиката имаме писмо от председателя на КЕВР Иван Иванов, той свиква работна група и в нейните рамки ще разработят критериите по закона за енергийното регулиране. Ще успеем да се справим с общи усилия, подчерта Петкова. Свидетели сме на това, че предишната сделка за ЧЕЗ не беше одобрена от КЗК, мисля, че това вече е приключило, заяви още министърът на енергетиката.", "date": "2019.06.26", "title": "Петкова: Няма как правителството да оказва въздействие на сделката за ЧЕЗ"}
{"url": "https://www.monitor.bg:443/bg/a/view/otide-im-uiskito-na-bratjata-anglichani-168885", "text": "Митничари спипаха българска ракия, подготвена за нелегален износ за Великобритания като олио. Според законовите разпоредби сега въпросната пърцуца ще трябва да бъде унищожена. Язък, да се похаби толкова готов материал. Колко веселие би предизвикал той в бедната българска душа. Но млъкни сърце, както би възкликнал народният поет. А иначе културната инвазия на българската пиячка към цяла Европа, отдавна вече си е неоспорим исторически факт със световно значение. Още в годините на комунизма тайно и не чак толкова българската грозданка, „плиската” и „слънчевия бряг” бяха пропуск и паспорт на българите в страните от „гнилия капитализъм”. Бивш служител от българското посолство в Рим разказва в спомените си, че с две бутилки нашенски отлежал коняк успял да умилостиви строгият и неумолим монах от някакъв от техните ордени, който го пуснал в подземието на една от местните църкви. А там било строго забранено да влизат нецърковни лица. А камо ли чужденци. Нашата пиячка обаче върши чудеса и отваря врати. И е най-доброто средство за постигане на световен мир и разбирателство. Много по-сигурно средство от разните му там международни кръгли маси и политически преговори. Ако някой се беше сетил да събере на една маса, в прекия и преносен смисъл руснаците и американците още в края на 40-те години на миналия век и да сложи пред тях по една бутилка сливовица или грозданка, нямаше да има нито Студена война, нито ядрена зима, нито даже Чернобилска пролет. В значението на родната ракия и аз самият имах време да се убедя преди десетина години, когато пътувах с бус за Италия и мъкнех със себе си, по стар български обичай, цигари, алкохол и мезета за половин Неапол. Малко преди ферибота да акостира на пристанището в Бари, аз силно обезпокоен попитах шофьора няма ли опасност да ни проверяват и да ни конфискуват стоката. „Споко, - каза той. – Аз им знам номерата.” И се оказа прав. На излизане от района на пристанището, преди един от проверяващите служители да се отправи към буса, нашият шофьор го изпревари и предприе фронтална атака към него с една непрозрачна найлонова чанта. Последва трик по-бърз от този на Худини и чантата се върна към притежателя си празна. И досега още се чудя по колко вътрешни джоба на униформата си имат италианските проверяващи по пристанищата. „Научих ги да пият нашенско, мамицата им”, процеди шофьорът ни, връщайки се с празната чанта в ръце. Та така, родната ракия отдавна си е завоювала престижно място в европейската история. Преди време виден наш интелектуалец дори изтъкна, че освен азбуката и ний сме дали на света ракията. Или хайде ако не на света, то на Европа със сигурност. Така, че да не ми се хвалят и фукат англичаните с тяхното прехвалено уиски, което не става нито за лекуване на зъбобол, нито за разтриване при настинка. Ако беше толкова хубаво, щяха ли като дойдат тук, първата дума, която научават да е „ракия”. Ами така, де. Песента на уискито вече е изпята. Българската културна инвазия започва с победоносното нашествие на родната джанковица. Аз бих помолил митничарите ни: „Сакън, братя, не унищожавайте и не съсипвайте конфискуваната ракия. Вземете след края на смяната, съберете се и дружно и по мъжки я употребете по предназначение.”", "date": "2019.06.26", "title": "Отиде им уискито  на братята англичани"}
{"url": "https://www.monitor.bg:443/bg/a/view/mitnichari-pribirat-po-butilka-alkohol-ot-turist-vseki-den-temata-168891", "text": "Митничари прибират по поне бутилка алкохол от почти всеки турист, които пристига у нас. Пик на конфискациите има в началото на летния сезон, както и около коледните и новогодишни празници, показа проверка на „Монитор“. Бройката надвишава стотици хиляди годишно. Бутилките отиват в складовете на агенцията, а след време се унищожават, твърдят от митниците.  Излавянето на контрабандата е почти ежедневно, тъй като и през граничните ни пунктове. Най-сериозното заловено количество е от края на декември на Дунав мост при Русе, когато в автобус, пътуващ от Украйна за Гърция, са установени незаконно пренасяни екзотични риби, птици и алкохол, без български акцизен бандерол. При проверката на превозното средство са открити и иззети 234 стъклени бутилки, съдържащи 40-градусов алкохол без български акцизен бандерол. Установени и иззети са още 8 контейнера от стиропор, пълни с полиетиленови пликове с екзотични аквариумни риби и 4 касети с птици от три вида, без придружаващи документи за произход и санитарни разрешителни. След операцията са сезирани компетентните органи – Областната дирекция по безопасност на храните и Регионалния инспекторат по околната среда и водите в Русе. Съставени са 6 акта за установени административни нарушения и констативен протокол. На летище София също ежедневно се залавят бутилки с алкохол, които летовници искат да вкарат у нас. Според европейското законодателство количеството алкохол, което может да се превозва със самолет, зависи най-вече от дестинацията на пътуването. Ограниченията в рамките на Европейския съюз са доста по-малки от тези извън него. В рамките на ЕС (уиски, ракия, водка), 20 литра подсилено вино (порто, шери), 90 литра вино (от които максимум 60 литра пенливо), и до 110 литра бира. Големите количества обаче не трябва да са в ръчния багаж, а в чекирания. Много летовници обаче надвишават позволеното количество, поради което митничарите конфискуват разликата. Междувременно от Агенция „Митници“ се похвалиха, че са иззели 1200 литра ракия, маскирана като олио.  Това станало при проверка в логистична база в София на товар, предназначен за Великобритания. Стоката, представляваща 60 десетлитрови пластмасови бутилки, е била подготвена за експедиция и Поради възникнало съмнение, че стоката е описана некоректно, митническите служители проверили и установили, че течността има мирис на алкохол. С полеви тест са отчетени 45 алкохолни градуса. За случая е образувано досъдебно производство под надзора на Софийската районна прокуратура.", "date": "2019.06.26", "title": "Митничари прибират по бутилка алкохол от турист всеки ден (ТЕМАТА)"}
{"url": "https://www.monitor.bg:443/bg/a/view/prof-georgi-rachev-ochakva-ni-goresht-uli-njakoi-mesta-shte-udarjat-rekordi-168886", "text": "Няма нищо необичайно в дъждовете и градушките това лято, типични са за страната, казва в интервю за \"Монитор\" климатологът. - Нека да започна от това, че критериите за това какво е опасно време са силно дискусионни и могат да бъдат обсъждани дълго. Опасното време се състои в силния вятър и във високия интензитет на валежа. Тоест когато имаме голямо количество валежи за много кратко време. Това, което виждаме навън обаче не е нещо уникално. Няма никаква драма. Времето е обичайно за тези месеци и това е многогодишният климат на страната ни. Нека ви припомня, че миналата година наблюдавахме същата ситуация. От 15 юни започна да вали и това продължи до края на юли. Тогава паднаха едни от най-големите дъждове. Така че дори няма нужда да се връщаме във времето на нашите баби и дядовци. Мога да припомня само две култови години. През 2014-та от удавяне загинаха 19 души, а през 2005-та- 20 български граждани. Но понякога медиите акцентират само върху крайните и тежки прояви. Градовете винаги са се наводнявали при интензивен дъжд. Няма как да не се случи, след като падат клони и листа на дървета и запушват шахтите. Винаги е било така. Колкото по-богата става една държава и колкото по-висок стандарт имат жителите й, започват да обръщат повече внимание на качеството си на живот. Затова ставаме чувствителни и към най-малките промени. Мога да дам още един пример с репортажите за измръзнали череши. Едва ли не наплашиха хората, че оставаме без череши, а дори в София в момента цената им не надвишава 4 лв./кг. Да не говорим за провинцията, където можеш да си купиш за по 2-2,50 лв. По същия начин стоят нещата е със зърното. Вече 5-6 години произвеждаме по 10 млн. тона зърно, а периодично се изтъква, че едва ли не оставаме без хляб, защото имало суша.  - Двама души загинаха, така е. Но е имало такива случаи и предишни години. Дори ще призная, бях удивен от нещастието в столичния квартал „Люлин“. Не вярвах, че някой може да загине в града, защото той не позволява на мълнията да стигне до човека, би трябвало винаги да намери гръмоотвод, стълб, електрическа жица. Това е голямо нещастие и рядък случай. - В никакъв случай. Лятото е съвсем в климатичните норми. Яворов преди повече от 100 години е написал „Градушка“, а изведнъж виждаме анонси, че посевите във Велико Търновско са унищожени. Петнист е характерът на валежите, това е типично. Случва се всяка година, с различен интензитет. У нас винаги е имало градушки. Няма нищо необичайно в това. Също така имайте предвид, че България е поликултурна страна. Отглеждаме разнообразно количество растения. И ако времето е подходящо за пшеницата, топло и сухо за прибиране на реколтата, то е пагубно за слънчогледа и царевицата. А те са в непосредствена близост. Ние не сме в САЩ или Канада, където имаш хиляда кв. километра царевица или пшеница, тук имаш най-различни култури. Така че у нас няма перфектно време. Каквото и да е то, ще е полезно за едни култури, а за други - не. Важното е да се разбере, че неблагоприятна е сушата. Няма култура, която да издържа на сухото време. Когато е влажно, има възможност за добра реколта от всичко. Миналата година купувахме много скъпи домати и с лошо качество, защото юли беше дъждовен. В някои случаи беше и хладен и реколтата беше изцяло компрометирана. Затова внимателно трябва да се подбират нещата - кое е опасното и кое наистина ще нанесе щети на селското стопанство. - Тези дъждове са типични за нас и дори българите наричат това време „черешови води“- когато е Черешова задушница. Когато зреят най-добрите сортове череши се случва да вали и то много, защото атмосферата е топла и се събира много влага. Дунавът обикновено бележи високи стойности на водите. В сряда също ще има валежи. Знаете, че в понеделник в някои квартали на София валежите достигнаха до 40-50 л на кв.м. А в други квартали бяха десет пъти по-малко. Това е петнистият и изцяло летен характер на дъждовете. В четвъртък и петък през деня ни очаква много топло време, след това от североизток отново ще нахлуе хладен въздух. Минималните и максималните температури ще са около нормата и малко по-ниски. Например максималните ще са между 22-26 градуса. Така че през уикенда ще се радваме на по-свежо време, с по-малко валежи. - За море винаги е добре. Предишната седмица беше страхотно там, с много слънце. През последните 40 години температурата на морската вода не е била толкова висока. Това е рекорд. От 25 май досега се наслагва едно неустойчиво, но пък топло време. И в момента водата е около 24 градуса. На места дори бяха измерени 27 градуса. Прогнозата е юли да бъде с нормални температури и по-високи от нормалното -между 0,5-1,5 градуса. Юни също си отива с такива. Имайте предвид, че от 2000 година насам у нас не сме имали студено лято. В продължение на 12 години е с температури над нормата. А 2012 година ще остане в историята на климатологията, тъй като е най-горещото лято, откакто съществуват метеорологични наблюдения в България. - Нищо чудно, особено през втората половина на юли, където на някои места ще има рекорди. Но национален рекорд от 45 градуса, колкото е достигано в Садово през 2000 година, трудно ще бъде постигнат. Причината е, че се очаква юли да бъде с повече валежи в Западна и Централна България. Затова и тези абсолютни температури трудно ще бъдат постигнати. Земята ще бъде влажна и една голяма част от температурата ще се изпари. По морето пък ще е относително сухо. - Същата е прогнозата за август - нормални и малко по-високи температури и малко повече валежи в западната част на страната. Проф. Георги Рачев е преподавател в Катедра „Климатология, хидрология и геоморфология” на Геолого-географския факултет на СУ „Св. Климент Охридски” Специалист в областите възобновяеми енергийни ресурси и качество на атмосферния въздух Автор е на десетки научни статии и трудове", "date": "2019.06.26", "title": "Проф. Георги Рачев:  Очаква ни горещ юли, някои места ще ударят рекорди"}
{"url": "https://www.monitor.bg:443/bg/a/view/zaradi-vojnata-po-pytishtata-uchredjavat-centyr-za-bezopasno-dvijenie-168901", "text": "За да се справи със зачестилите катастрофи в началото на летния сезон у нас, правителството спешно създава Национален координационен център за безопасно движение по пътищата. Новото звено ще включва служители от шест държавни ведомства, които ще си взаимодействат 24 часа в денонощието, седем дни в седмицата, и ще реагират на сигнали, подадени на специална работна станция  към националната система „112”. Решението за създаването на поредната структура, която ще се бори за нула загинали и пострадали по българските пътища, ще бъде гласувано на днешното заседание на кабинета. Заради започналия почивен сезон, ограниченията на движението поради ремонтни дейности и увеличения брой на транзитно преминаващите граждани, МВР предлага създаването на новия координационен център за безопасно движение във възможно най-кратък срок. Нормативно това ще се случи днес, а в 20-дневен срок от обнародването на решението трябва да бъдат определени неговите служители и правилата, по които ще работят те. Екипът ще бъде съставен от служители на „Националната полиция”, „Пожарна безопасност”, Националната система „112”, АПИ, агенция „Автомобилна администрация” и наскоро създадената Държавна агенция „Безопасност на движението по пътищата”. Центърът ще бъде разположен в сграда на вътрешното министерство и денонощно ще реагира на сигнали за усложнени пътни и метеорологични условия, затруднено или блокирано движение, аварии, катастрофи. Сигналите ще бъдат събирани чрез работна станция на системата 112, на която операторите на спешния телефон ще предават информацията от обажданията, свързани с безопасното движение по пътищата. Центърът ще осигурява информация за медиите съобразно правилата за организация на дейността си. Според доклада на вътрешния министър Младен Маринов дейността на новата структура няма да натовари допълнително бюджета на държавата.", "date": "2019.06.26", "title": "Заради войната по пътищата учредяват Център за безопасно движение"}
{"url": "https://www.monitor.bg:443/bg/a/view/spirat-dvijenieto-po-5-kilometrovija-uchastyk-kalotina-slivnica-168900", "text": "Движението по близо 5-километров участък от пътя Калотина – Сливница ще бъде спряно. Това ще продължи до 20 ноември, когато трафикът ще преминава по стария път Калотина - София. Ограничаването се налага заради изграждането на отсечка от бъдещата автомагистрала „Европа“, която ще свързва София с граничния пункт. За това съобщава Пътната агенция. От 10 до 15 ч. движението за Варна в тунел „Правешки ханове“ на АМ „Хемус“ ще минава само в изпреварващата лента, поради ремонтни дейности на антена на мобилен оператор в активната лента. Шофьорите да карат внимателно и със съобразена скорост, призовават от Пътната агенция.", "date": "2019.06.26", "title": "Спират движението по 5-километровия участък Калотина - Сливница"}
