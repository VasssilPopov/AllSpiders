{"url": "https://www.monitor.bg/bg/a/view/zapiski-po-gradskija-transport-praznichna-vecherja-za-samotnici-po-skype-184546", "text": "Честит пети ден на Коледа и втори до Нова година! Как сте братя и сестри от градския транспорт? Дори да сте преяли и препили (както се полага по стародавна традиция) налага се да се пазите за новогодишната нощ, че тогава пак идва голямото плюскане. Децата върнаха ли се от странство? Някои успяха, други си останаха в чужбината. Например, на Коледа с моето дете вечеряхме по скайп. Гледахме се през екранчето на компа и си хапвахме сармички. Тоест аз сармички, то варени броколи (щото вече не яде месо). Между другото, детето (докато хапва броколите) разказва, че на Бъдни вечер ходило на вечеря за самотници. Сега, истината е, че ние така я нарекохме така, защото сме свикнали на този празник да се събира цялата рода (да се обичаме и да се караме, ама да сме заедно). А всъщност такива вечери се организират из Европа за хора, които не могат да се приберат по различни причини при семействата си за Коледа. Сами си ги организират, за да не се чувстват изоставени и тъжни. Детето каза, че било приятно, яли кюфтенца (сигурно от киноа и броколи), пили вино, после си казали marry critmas и си отишли по къщите. Европейска работа. А пък ние тук нагъваме чушки с боб и пием сок от кисело зеле (много любим). И се надяваме, че догодина ще успеем да се съберем (да се обичаме и да се караме, ама да сме заедно). И се чудя, мили братя и сестри, чудя се, дали децата ни са сами там или ние тук, докато ги гледаме от екрана на лаптопа? Май, по-скоро второто. Та, понеже идва Нова година, замислете се откога празнуваме заедно на площада? Според мен, това започна преди около 15 години. Поне аз, Пантелей пътник се оказах на „Батенберг“ за първи път през 2001 г. Няма да го забравя, защото беше изключително вълнуващо преживяване. Тогава бях взела детето (по-малкото) за компания. Точно в полунощ загърмя, затрещя, запука от всички страни и потънахме в мъгла с мирис на сяра. Направо по Данте. Държа здраво детето за ръката и да не го изгубя в пушилката и си викам, ей сега си загинахме невинни навръх Нова година. По едно време, то ме поглежда и вика: мамо, шапката ти пуши. Махам я от главата и гледам, че помпона се запалил и дими. Добре, че онази година имаше много сняг, та я загасих. И като се измъкнахме от серния облак, се прибрахме по живо, по здраво. Между другото едни приятел все пожелава да сме живи, щото „много здрави вече си отидоха от този свят“. Балканска шегичка. Хайде, весело да посрещнете новата година и по-кротко с пиратките, да не палнете нещо по-сериозно от вълнен помпон. А, както знаете, градският транспорт на Нова година работи през цялата нощ.  ", "date": "2019.12.29", "title": "Записки по градския транспорт: Празнична вечеря за самотници (по Skypе)"}
{"url": "https://www.monitor.bg/bg/a/view/sofija-posreshta-2020-a-s-kupon-za-100-bona-varna-za-70-184538", "text": "Градските площади остават едно от най-предпочитаните места за шумно посрещане на Нова година. И този път големите градове у нас са се постарали да направят празнична програма с гост-звезди, които да съберат купонджиите. Столицата, разбира се, подготвя заедно с БНТ най-грандиозните тържества, които ще бъдат излъчвани и на живо по обществената медия, а от общината са отделили най-големия бюджет в сравнение с останалите градове, в размер на 100 000 лв. за програмата, която ще продължи 2,5 часа. За да изпратят 2019-а, на „Сцена под звездите“ на площад „Княз Александър I“ ще се качат цял куп звезди от различни музикални жанрове. 20-ото издание на празничната инициатива съвпада с отбелязването на 140 години от обявяването на София за столица на България и 60-годишнината на Българската национална телевизия. Гвоздеят на програмата ще е супергрупата „Фондацията“ - Кирил Маричков, Иван Лечев, Дони, Славчо Николов и Венко Поромански. Виртуозните музиканти не за пръв път избират да свирят на площада в София. През 2013-а също се присъединиха към „Сцена под звездите“. и ще продължи половин час след полунощ, като по традиция събира около 30 000 души на живо и над милион зрители пред малкия екран. На сцената ще излязат още братя Аргирови, кубинската изпълнителка Долорес Естрада, хитовата поп певица от 90-те Тони, провокативните таланти от Expose Team и брасбенд „Виво Монтана“. Режисьор и сценарист на спектакъла е Борис Радев. Водещи ще бъдат Райна Налджиева и Мирослав Димитров от предаването „Туризъм.бг” на БНТ. Няма да липсват впечатляваща празнична заря, светлинни ефекти и още много изненади. За да бъде организирано грандиозното събитие, бул. „Цар Освободител“ ще бъде затворен за движение от 15 часа на 31 декември до 6 часа на 1 януари, а паркингът ще може да се използва след 23 часа в първия ден на 2020 г. В последните години за новогодишните празници, която организира грандиозни тържества на площад „Независимост“. Празникът в морската столица минава под мотото „Заедно в новогодишната нощ“ и тази година общината е подготвила програма с акцент към по-младите. 2019-а ще изпратят от сцената победителят в „Гласът на България“ Атанас Кателиев, рап дуото Павел и Венци Венц, Вензи и джаз дивата Рут Колева. Сцената също ще е уникална - 3D. Началото ще бъде дадено в 22 часа, а програмата ще продължи до 2 часа на 1 януари. В концерта ще има по нещо за всеки вкус, като участие ще вземат още група P.I.F., Елица Тодорова, Нели Георгиева-Нелс и Йордан Марков. Купонът ще бъде воден от Надя Петрова, Иван Тишев, Миа и Дамян Попов. В полунощ небето над града ще бъде озарено от празнични илюминации със светлинно и лазерно шоу, а фолклорен ансамбъл „Варна” ще поведе празничното „Дунавско хоро“ на площада. Освен с грейналата елха и с красивата празнична украса, варненци ще могат да се снимат с интересни ледени фигури. По информация на „Монитор“ всяка година община Варна отделя за коледна и новогодишна украса, концерти и илюминации по около 70 000 лева. с поп звездата Влади Ампов-Графа, който ще се качи на сцената на открито в 0,45 ч. И ще пее за търновци и гостите им в продължение на 1 час. Празничната програма ще започне в 23 часа на главната улица пред общината с изпълнения на дует „Инилия”. В 23,40 ч. присъстващите ще чуят словото на кмета и празничния благослов на местен свещеник. Точно в полунощ хорото ще поведат танцов ансамбъл „Искра” към едноименното читалище. Общината е отделила бюджет от 35 000 лв. за отбелязването на Коледа и Нова година в града. Пловдив пък ще озвучи първите часове на новата година с най-новите песни на „СкандаУ”. Тото и Лъчо ще излязат на откритата сцена на площад „Стефан Стамболов” веднага след полунощ и ще разтанцуват феновете с „Без да пие“, „Кокайна“, „Чужди усмивки“, „Хайвера“, „Катран“ и най-новата им - „НО!“. Водещи на официалната градска церемония по изпращането на миналата и посрещането на новата година ще са любимите водещи от сутрешния блок „Стартер” на БГ радио Симеон Колев и Богдана Трифонова. Концертът ще започне в 22 часа с изпълнения на една от най-големите надежди в новата българска рок музика – групата Innerglow, дует „Ритон” и ансамбъл „Тракия”. Михаела Маринова ще бъде гвоздеят в новогодишната програма на Бургас. Партито ще се вихри по традиция на площад \"Тройката\". Заедно с победителката в \"Маскираният певец\" за настроението на бургазлии ще се погрижи и DJ Maximilian. Концертът на две от най-популярните лица в младежката музика започва в 22.30 часа и ще продължи след полунощ. В новогодишното шоу ще се изявят още Берковската духова музика с ръководител Росен Георгиев и група Stiff Bones.", "date": "2019.12.29", "title": "София посреща 2020-а с купон за 100 бона, Варна – за 70"}
{"url": "https://www.monitor.bg/bg/a/view/zemetresenie-ot-3-3-po-rihter-razlulja-pirin-184543", "text": "Земетресение от 3,3 по Рихтер е регистрирано тази вечер край Благоевград, сочат данните на сеизмологичния център на БАН, съобщи NOVA. Епицентърът е на 6 километра северно от Разлог и на 85 километра южно от София. Трусът е с дълбочина 15 километра и е настъпил точно в 19:36 часа. В сайта на Европейския сеизмологичен център е обявено, че земетресението е усетено в Банско. Земетресението е усетено и в други селища като Разлог и Белица.", "date": "2019.12.29", "title": "Земетресение от 3,3 по Рихтер разлюля Пирин"}
{"url": "https://www.monitor.bg/bg/a/view/kmetyt-na-nesebyr-na-svoboda-s-parichna-garancija-za-nova-godina-184544", "text": "Кметът на Несебър Николай Димитров е бил освободен от ареста срещу парична гаранция, съобщиха негови съседи. Те са го видели да влиза в дома си в събота 28-ми  декември.   На 20-ти декември Апелативната инстанция на спецсъда остави Димитров зад решетките. Той обаче е обжалвал отново и този път защитата му е успяла да убеди спецсъда да промени мярката за неотклонение. Не е ясно дали освобождаването му е свързано със здравословни проблеми или мотивите са други. След като излезе на свобода, градоначалника вероятно ще заеме кметския стол още на 30-ти декември.  Николай Димитров бе задържан броени дни преди местните избори и обвинен като ръководител на организирана престъпна група за купуване на гласове. Делото срещу него и още четирима съветници се води в Специализирания съд в София.  ", "date": "2019.12.29", "title": "Кметът на Несебър на свобода срещу парична гаранция"}
{"url": "https://www.monitor.bg/bg/a/view/chelsi-specheli-s-kysen-obrat-sreshtu-arsenal-184540", "text": "“Челси” постигна драматичен успех с 2:1 над Арсенал в лондонското дерби от 20-ия кръг на Висшата лига. \"Сините\" изоставаха в резултата до 83-тата минута на мача, но постигнаха изключителен обрат, който задълбочи кризата в “Арсенал”. Това беше дебют на “Емирейтс” за новия мениджър на домакините Микел Артета, но днес и късметът не беше с тима му. Така „артилеристите\" нямат победа вече 5 мача. Домакините стояха добре на терена през почти целия мач, но в края му отново показаха старите слабости в атака, които им костваха толкова много точки от началото на сезона. Ключова роля за обрата от 1:0 до 1:2 изиграха реферът и вратарят на “топчиите” Бернд Лено. В 76-ата арбитърът Крейг Поулсън спести втори жълт картон на Жоржиньо за задържане в центъра на терена, а седем по-късно той изравни резултата след грешка на германския страж. Пиер-Емерик Обамеянг изведе „Арсенал” напред след 13 минути игра. В първите около 30 минути на мача “Арсенал” тотално надиграваше съперника, което накара Лампард да прави ранна смяна и да пуска Жоржиньо, а това изравни силите на терена. Именно присъствието на Жоржиньо се оказа ключово в мача. В средата на втората част играчите на “Арсенал” започнаха да изглеждат уморени, а “Челси” усилваше натиска си. Тогава Жоржиньо, който имаше жълт картон, спря контраатака със задържането на съперник. Въпреки огромните протести на играчите в \"червено-бяло\" съдията не пожела да изгони италианския национал, а може би трябваше да го направи. Така се стигна до 83-тата минута, когато Мейсън Маунт центрира, а вратарят Бернд Лено направи непростима грешка. Немецът увисна, а топката отиде право в Жоржиньо, който я отклони в празната врата. 4 минути по-късно “Челси” организира брилянтна контраатака, която Тами Ейбрахам завърши с гол, за да донесе успеха на своя тим. Така \"сините\" остават на четвъртата позиция в класирането, докато \"Арсенал\" остава на незавидното 12-о място, на 6 точки над зоната на изпадащите.", "date": "2019.12.29", "title": "„Челси“ спечели с късен обрат срещу„Арсенал“ "}
{"url": "https://www.monitor.bg/bg/a/view/bylgarija-na-39-o-mjasto-v-sveta-po-svoboda-obzor-184542", "text": "България се нарежда на 39-о място в света според Индекса за човешки свободи за 2019 г. на американския институт \"Като\". Класацията включва общо 162 държави, а страната ни получава оценка 7,79 по 10-степенна скала. Спрямо резултатите на института от миналата година България подобрява позицията си с две места. Класацията е поредното подобно реномирано световно изследване, което опровергава напълно псевдокласацията на „Репортери без граници“, според която страната ни е наредена на 111-о място по свобода на словото. Сред останалите изследвания, са това на американската „Фрийдъмхаус“, и официалните проучвания на „Евробарометър“ и Комисията по граждански свободи, правосъдие и вътрешни работи към Европейския парламент (LIBE). Всички те нареждат страната ни сред челните места на най-свободните демокрации в света, в които основни граждански права като свободата на изразяване и достъпът до информация са законово гарантирани. Разликата в класациите бе отчетена и от премиера Бойко Борисов по време на посещението му в Стара Загора в събота. „Ето, днес чета в пресата, че сме на 39-о място сред 130 страни по степен на свобода, но никой не го смята за някаква новина“, коментира той. От години достоверността на класацията на „Репортерите“ се възприема като съмнителна заради неясния брой участници в допитването и явните връзки на представители на организацията с олигархични кръгове у нас. От години „Репортери без граници“ премълчават редица „малки мръсни тайни“. В това число, че рейтингите се базират на „усещанията“ на журналисти, чийто подбор е абсолютно непрозрачен и неясен. Самите рейтинги вече години наред са използвани от медиите от обкръжението на подсъдимите олигарси издатели у нас, начело с Иво Прокопиев, за разпространението на фалшиви новини. Заради съмненията за обвързаности със задкулисните играчи у нас в анкетите им и на какъв принцип се прави подборът на интервюираните. Тези въпроси обаче и до днес не получават своя отговор. При посещението на ръководството на „Репортери без граници“ при премиера Бойко Борисов преди месец въпросът отново беше зададен, но те така и не отговориха каква е представителността на анкетите им. Заявиха само, че не бройката не се казвала, но гледали анкетираните да бъдат от различните видове медии. В същото време преди няколко месеца излезе информация, че реално анкетите, върху които се прави т.нар. индекс за свобода на словото, са попълвани от едва десетина души, като само част от тях са журналисти, при това фрийленсъри. Останалите са НПО-та и „медийни експерти“, Иначе според Индекса за човешки свободи България изпреварва европейски страни като Гърция Унгария, Полша. На Балканите пък най-свободна е Румъния - тя заема 30-о място с индекс 8,11. На втора позиция със 7,84 е Албания. В общата класация тя се нарежда непосредствено преди България. Македония е 56-а със 7,34, Гърция се нарежда на 57-о място със 7,33, а Сърбия - на позиция 58 със 7,30. Турция пък е 122-а с 6,21. Индексните оценки се базират на 76 показателя, свързани с личните и икономическите свободи в различни области, включително върховенството на закона, сигурността, свободата на движение, религията, сдружението и както и зачитане на собствеността, достъп до финанси, търговски свободи и регулиране на трудовите и бизнес отношения. На челното място в класацията по свобода е Нова Зеландия с 8,88 точки, а втора е Швейцария с 8,82. Следват Хонконг (8,81), Канада (8,65), Австралия (8,62), Дания и Люксембург (по 8,56), Финландия и Германия (по 8,53), Ирландия (8,52). САЩ са 15-и с 8,46. На дъното на класацията пък е Сирия с едва 3,79 точки. Непосредствено преди нея са Венецуела (3,80) и Йемен (4,30). Показно по фалшиви новини Истинско показно по фалшиви новини направи сайтът на агента от мракобесната Държавна сигурност Огнян Стефанов „Фрогнюз“. В навечерието на Коледа доносникът от бившите комунистически служби показа, че журналистиката в неговото издание отдавна е погребана от грозен пиар в полза на ментора му – подсъдимия за източването на 4 млрд. лв. от фалираната КТБ Цветан Василев. Мустакатият аферист, който от години се укрива от българското правосъдие зад граница, плаща солидни суми от откраднатите от вложителите в трезора милиарди на любимия си „пресцентър“. В отплата „Фрогнюз“ неуморно се трудят, като организират клеветнически кампании срещу враг №1 на задкулисните кръгове у нас – депутата от опозиционната ДПС и издател на „Телеграф медиа“ Делян Пеевски. Целта е проста – Пеевски трябва да бъде изкаран в общественото пространство като най-черния човек у нас, за да бъде заглушен гласът на изданията му „Монитор“ и „Телеграф“, които вече десетилетие вадим наяве аферите на родните олигарси като Цветан Василев, Иво Прокопиев, Огнян Донев и Сашо Дончев, отгледани под крилото на ДС и теменуженосиния им ментор Иван Костов. Освен това оклеветяването на Пеевски цели и да дискредитира законодателните му инициативи, с които се пресичат всякакви опити за далавери на гърба на гражданите и държавата. А служителите на подсъдимите олигарси не пестят време, средства и не изпитват никакви угризения в това да продуцират ежедневно фалшиви новини срещу Пеевски. Поредната измислица срещу депутата се появи именно във „Фрогнюз“ и със заглавие „Адвокат: Водата на Перник е отклонявана умишлено към „Стомана“ - Перник, а после към ВЕЦ-а на ДПС- Пеевски“. Още в самото заглавие на материала има толкова много лъжи, че те практически са повече от броя на думите в него. Самият материал пък цитира фейсбук профила на адвокат Десислава Стойнева от Дупница, която пък на свой ред цитира... Фейсбук. Подобна верига за създаване на фалшиви новини без източник и доказателства в тях не е новост за Фабриката за фалшиви новини на олигарсите. От години те намират анонимни автори, които да разпръскват лъжите им в социалните мрежи, а след това медиите, издавани от тях, ги препечатват от там, като се позовават на „запознати“ или на „медийни публикации“. И така колелото на лъжата се завърта с едничката цел Пеевски да бъде очернен максимално. Друг е въпросът, че елементарна проверка в държавните регистри би показала, че депутатът няма ВЕЦ, а всички фирми с негово участие са ясно декларирани и собствеността им е публична. Но подобни факти не са от значение за олигарсите, които плащат машината с клевети срещу депутата да се върти всеки ден. Иначе проверка в социалните мрежи показва няколко доста интересни факта. Цитираната от „Фрогнюз“ адвокатка от Дупница е бивш юрист към общината в града на Братя Галеви и срещу нея има сигнали, че е пропускала да обжалва съдебни решения в ущърб на общината. В профила й във Фейсбук пък е записано, че сега работи като адвокат в Аtorny law, а самото дружество е представено като авиокосмическа фирма. Името й пък се свързва с ликвидацията на общинското дружество „Финансово-счетодна къща“. Отделно Стойнева е част от борда на директорите на акционерното дружество „Дупница регистър имоти” между общината и американската компания „Панел груп България” ООД. Според публикации в местната преса въпросната фирма е създадена с цел да бъдат откраднати апетитни общински имоти в Дупница, без общината да получи реалната им пазарна стойност. Друг интересен факт е, че атаката срещу Пеевски с тезата, че той стои зад водната криза в Перник, лансира и друг свързан с олигархичните кръгове у нас псевдожурналист – Самуил Петканов. В сайта си „НеНовините“ той публикува хумористичен текст, в който преповтаря тази теза, но с уточнението, че това е измислица. Статията обаче удобно се появява в изданието на подсъдимия олигарх Иво Прокопиев „Дневник“, а от там залива социалните мрежи. Там обаче уточнението, че това е фалшива новина, липсва.", "date": "2019.12.29", "title": "България на 39-о място в света по свобода (ОБЗОР)"}
{"url": "https://www.monitor.bg/bg/a/view/sajtovete-na-oligarhijata-prishiha-i-vodnata-kriza-v-pernik-na-deljan-peevski-184541", "text": "Истинско показно по фалшиви новини направи сайтът на агентът от мракобесната Държавна сигурност Огнян Стефанов - „Фрогнюз“ и останалите сайтове на подсъдими олигарси у нас. В навечерието на Коледа доносникът от бившите комунистически служби показа, че журналистиката в неговото издание отдавна е погребана от грозен пиар в полза на ментора му – подсъдимия за източването на 4 млрд. лв. от фалираната КТБ Цветан Василев. Поредната измислица срещу депутата се появи именно във „Фрогнюз“ и със заглавие „Адвокат: Водата на Перник е отклонявана умишлено към Стомана - Перник, а после към ВЕЦ-а на ДПС- Пеевски“. Още в самото заглавие на материала има толкова много лъжи, че те практически са повече от броя на думите в него. Самият материал пък цитира фейсбук профила на адвокат Десислава Стойнева от Дупница, която пък на свой ред цитира... Фейсбук. Подобна верига за създаване на фалшиви новини без източник и доказателства в тях не е новост за Фабриката за фалшиви новини на олигарсите. От години те намират анонимни автори, които да разпръскат лъжите им в социалните мрежи, а след това медиите, издавани от тях ги препечатват от там като се позовават на „запознати“ или на „медийни публикации“. И така колелото на лъжата се завърта с едничката цел Пеевски да бъде очернен максимално. Друг е въпросът, че елементарна проверка в държавните регистри би показала, че депутатът няма ВЕЦ, а всички фирми с негово участие са ясно декларирани и собствеността им е публична. Но подобни факти не са от значение за олигарсите, които плащат машината с клевети срещу депутата да се върти всеки ден. Иначе проверка в социалните мрежи показва няколко доста интересни факта. Цитираната от „Фрогнюз“ адвокатка от Дупница е бивш юрист към общината в града на братя Галеви и срещу нея има сигнали, че е пропускала да обжалва съдебни решения в ущърб на общината. В профила й във Фейсбук пък е записано, че сега работи като адвокат в „Аtorny law”, а самото дружество е представено като Авиокосмическа фирма. Името й пък се свързва с ликвидацията на общинското дружество „Финансово-счетодната къща“. Отделно Стойнева е част от борда на директорите на акционерното дружество „Дупница регистър имоти” между общината и американската компания „Панел груп България” ООД. Според публикации в местната преса въпросната фирма е създадена с цел да бъдат откраднати апетитни общински имоти в Дупница, без общината да получи реалната им пазарна стойност. Друг интересен факт е, че атака срещу Пеевски с тезата, че той стои зад водната криза в Перник, лансира и друг свързан с олигархичните кръгове у нас псевдожурналит – Самуил Петканов. В сайта му „НеНовините“ той публикува хумористичен текст, в който преповтаря тази теза, но с уточнението, че това е измислица. Статията обаче удобно се появява в изданието на подсъдимия олигарх Иво Прокопиев - „Дневник“, а от там залива социалните мрежи. Там обаче уточнението, че това е фалшива новина липсва. Мустакатият аферист Цветан Василев, който от години се укрива от българското правосъдие зад граница, плаща солидни суми от откраднатите от вложителите в трезора милиарди на любимия си „пресцентър“. В отплата „Фрогнюз“ неуморно се трудят като организират клеветнически кампании срещу враг №1 на задкулисните кръгове у нас – депутатът от опозиционната ДПС и издател на „Телеграф медиа“ Делян Пеевски. Целта е проста – Пеевски трябва да бъде изкаран в общественото пространство като най-черния човек у нас, за да бъде заглушен гласът на изданията му „Монитор“ и „Телеграф“, които вече десетилетие вадим наяве аферите на родните олигарси като Цветан Василев, Иво Прокопиев, Огнян Донев и Сашо Дончев, отгледани под крилото на ДС и теменужено-синия им ментор Иван Костов. Освен това оклеветяването на Пеевски цели и да дискредитира законодателните му инициативи, с които се пресичат всякакви опити за далавери на гърба на гражданите и държавата. А служителите на подсъдимите олигарси не пестят време, средства и не изпитват никакви угризения в това да продуцират ежедневно фалшиви новини срещу Пеевски.", "date": "2019.12.29", "title": "Сайтовете на олигархията пришиха и водната криза в Перник на Делян Пеевски"}
{"url": "https://www.monitor.bg/bg/a/view/shestima-raneni-pri-chelen-sblysyk-po-pytja-za-makaza-184545", "text": "Шестима души са пострадали при челен сблъсък между два автомобила на пътя Момчилград – ГКПП \"Маказа\" в района на с. Първица. Сигналът за катастрофата е подаден в 17.43 ч, съобщава БНТ. По първоначални данни, челно са се сблъскали \"БМВ\" и \"Нисан\". Шестима са ранените – по трима и от двата автомобила. Пострадалите са откарани за лечение в болница, а участъкът е затворен от полицията и движението се отклонява през Първица и Домище.", "date": "2019.12.29", "title": "Шестима ранени при челен сблъсък по пътя за \"Маказа\""}
{"url": "https://www.monitor.bg:443/bg/a/view/demi-lovato-zapechata-kryshtenieto-si-v-reka-jordan-s-tatus-snimki-184505", "text": "Бившата старлетка на „Дисни“ Деми Ловато продължава да увеличава колекцията си от татуировки. Последната, която певицата показа на последователите си в социалните мрежи, е дело на талантливия артист Алесандро Капоци. По рисунката той е работил в продължение на 8 часа дни преди Коледа, като татусът символизира „прераждането“ на Ловато, което тя изживя след като се кръсти в река Йордан. написа Ловато в Инстаграм по повод визитата си в Израел. „Създадохме тази татуировка, за да покажем прераждането на духа. Тъмните крила представят лошите моменти, а фактът, че те избледняват обяснява как тя винаги е продължавала напред“, сподели и татуистът. През последната година изпълнителката на Tell Me You Love Me отпразнува една година трезвеност. Наскоро пък стана ясно, че тя се е разделила с приятеля си – бейзболиста Остин Уилсън. Междувременно още в началото на новата година феновете ще видят любимката си отново на малкия екран. Ловато има специално участие в новия сезон на „Уил и Грейс“, където ще изиграе една от потенциалните сурогатни майки в списъка на Уил. Това не е единственият й актьорски ангажимент обаче, тъй като скоро след това певицата ще участва и в игралния филм на Уил Фарел и Netflix „Евровизия“.", "date": "2019.12.29", "title": "Деми Ловато запечата кръщението си в река Йордан с татус (СНИМКИ)"}
{"url": "https://www.monitor.bg:443/bg/a/view/fandykova-gazovi-i-elektrobusi-za-gradskija-transport-184531", "text": "Една от мерките за борба с мръсния въздух в София е подмяната на автобусите в градския транспорт, каза за БНР столичният кмет Йорданка Фандъкова. Тя подчерта, че общината ще заложи приоритетно на електромобили. \"Важно е, че пуснахме първите 20 електробуса. Това е част от програмата ни за подобряване на качеството на въздуха. Отказахме се от дизеловите автобуси. Закупуваме газови автобуси и електробуси през тази година\", заяви тя.", "date": "2019.12.29", "title": "Фандъкова: Газови и електробуси за градския транспорт"}
{"url": "https://www.monitor.bg:443/bg/a/view/glutnici-vylci-obikaljat-v-obshtina-boljarovo-184525", "text": "Няколко глутници вълци обикалят в планинската част на община Болярово и притесняват стопаните, съобщи БНР. Популацията на хищниците расте с всяка изминала година. Основната причина е развитието на говедовъдството в крайграничния район. Животновъдите са обезпокоени, тъй като хищниците не се притесняват да навлизат в населените места, за да търсят храна. Наскоро глутница е забелязана в землището на село Малко Шарково, но е отстреляно само едно животно, съобщи кметът на община Болярово Христо Христов. В района село Голямо Крушево също има група от вълци, които се движат, в района на Горска поляна, Странджа. От ловните дружинки в региона се надяват ловният сезон да бъде удължен, част от тези животни да бъдат отстреляни, а популацията намалена. Така ще се помогне на животновъдите, допълни Христов.", "date": "2019.12.29", "title": "Глутници вълци обикалят в община Болярово"}
{"url": "https://www.monitor.bg:443/bg/a/view/djuliana-gani-poseshtavam-grimiora-si-vseki-den-predi-da-rodja-184502", "text": "Мис Силикон 2013 Джулиана Гани отскача до гримьора си всеки ден, докато е в очакване на първородната си рожба. Това съобщи самата тя пред последователите си в социалните мрежи. че реших да посещавам гримьора си всеки ден, докато родя! Поне да се нарадвам сега, че току-виж отида на грим отново за следващата Коледа! Шегувам се, нали знаете.\", написа изкусителката в профила си в Инстаграм. Припомняме, че Джулката и годеникът й Илиян Найденов ще станат родители до дни. Наскоро те признаха, че щъркела ще ги зарадва с момченце. Силиконката и фитнес треньорът издадоха, че са получили над 10 хиляди индивидуални запитвания във всичките им социални мрежи относно пола на бебето. Те избраха да дадат отговор на феновете си с видео в канала си в YouТube.", "date": "2019.12.29", "title": "Джулиана Гани:  Посещавам гримьора си всеки ден преди да родя"}
{"url": "https://www.monitor.bg:443/bg/a/view/levski-dogovori-treti-nov-futbolist-184532", "text": "“Левски” има на практика осигурено трето ново попълнение в зимната си селекция. Това е холандският плеймейкър Стайн Спирингс, който се очаква да позира със синия екип в първите работни часове на 2020 г., твърдят авторитетни издания от неговата родина. “Левски“ и досегашният му клуб “Валвайк” са постигнали окончателна договорка за трансфера му. Самият играч отдавна е склонил на личните условия, предоставени му в София, така че на практика вече няма какво да спъне сделката. Така Стайн Спирингс ще стане третият нов футболист на “Левски” тази зима, ако всичко е наред при прегледите. Преди него с клуба вече подписаха родните национали Симеон Славчев и Деян Лозев. Очаква се до края на зимната селекция \"сините\" да се подсилят и с още един или най-много двама други футболисти. Милан Миятович пък бе определен за вратар №2 в Черна гора. Преди стража на “Левски” в подреждането е 22-годишният Матия Шаркич. Той е собственост на “Астън Вила”, но в момента играе под наем в “Ливингстън”. Миятович заигра на \"Герена\" през лятото като свободен агент, след като договорът му с “Будучност” изтече. Той не пази само в един официален мач за “Левски” срещу “Спартак” (Варна) за Купата на България. В шампионата Миятович успя да запази вратата си без гол в 11 от 20-те двубоя.", "date": "2019.12.29", "title": "“Левски” договори трети нов футболист "}
{"url": "https://www.monitor.bg:443/bg/a/view/manchestyr-unajted-zavyrshi-godinata-s-pobeda-184535", "text": "“Манчестър Юнайтед” победи Бърнли с 2:0 на \"Търф Моор\". \"Червените дяволи\" превъзхождаха и логично стигнаха до попадение на Антони Марсиал в края на първата част. В добавеното време Маркъс Рашфорд вкара втори гол за гостите. Така „Юнайтед“ за първи път запази чиста мрежа във Висшата лига от септември насам, когато победи “Лестър” с 1:0. Успехът е втори пореден за тима на Оле Гунар Солскяер в рамките на три дни и го праща на пета позиция. “Бърнли” остава с 24 точки на 13-ата позиция. Нападението на “Манчестър Юнайтед” е сред най-добрите в Европа. Това заяви легендата на отбора Пол Скоулс. \"Триото в атака е равно на най-добрите в Европа, когато играе според възможностите си. Марсиал, Рашфорд и Джеймс са отлични футболисти, а към тях можем да добавим и Мейсън Грийнууд. Играта зад тях обаче ме притеснява. Да, знаем какво може Погба, когато е на разположение и е концентриран. Тогава той е може би най-добрият халф в света. Всичко около него обаче не изглежда напълно достатъчно за отбор като “Юнайтед\", каза Скоулс в интервю за BT Sрort.", "date": "2019.12.29", "title": "„Манчестър Юнайтед“ завърши годината с победа "}
{"url": "https://www.monitor.bg/bg/a/view/sestrata-na-djordj-majkyl-pochina-navryh-koleda-184512", "text": "Мелани Панайоту – сестрата на Джордж Майкъл, е починала навръх Коледа. Тъжната новина бе съобщена от адвоката на семейството, който моли да бъде уважена скръбта на близките й. Причините за смъртта на Панайоту не са известни. Въпреки това се смята, че кончината й е внезапна. Според информация на сп. Variety няма подозрителни обстоятелства около смъртта. Панайоту е била намерена в лондонския квартал \"Хампстед\" от сестра й Йода. Това се е случило през вечерта на 25-и декември, когато се навършиха три години от кончината на Джордж Майкъл. Смята се, че двамата са били особено близки, като Мелани често е пътувала с брат си по концерти и турнета и дори сама се е грижила за прическата му.", "date": "2019.12.29", "title": "Сестрата на Джордж Майкъл почина навръх Коледа"}
{"url": "https://www.monitor.bg:443/bg/a/view/borusija-dortmund-vze-erling-holand-184533", "text": "Ерлинг Холанд бе представен като футболист на “Борусия” (Дортмунд), като сделката със сигурност е изненадваща и дори шокираща за мнозина. След като най-големите отбори в Европа се надпреварваха за младата норвежка звезда на “Залцбург”, вчера той подписа договор с „Борусия“. Сред тимовете, които се бореха за привличането на Холанд, личаха имената на “Манчестър Юнайтед” и “Ювентус”, но в крайна сметка той ще продължи развитието си в Бундеслигата. По традиция трансферната сума не бе оповестена, а “жълто-черните” обявиха единствено за колко години е подписал Холанд - до лятото на 2024 г. На “Сигнал Идуна Парк” норвежкият тийнейджър ще получава седмична заплата от около 150 000 евро. 194-сантиметровият нападател е в убийствена форма - досега през сезона има 28 гола в 22 мача във всички турнири, включително и 8 попадения в Шампионската лига. Кариерата на Холанд започва в норвежкия “Брюне”, преминава през “Мьолде” и “Залцбург”, за да се стигне до трансфера в Германия. Мощният атакуващ футболист вече е и национал на страната си, след като дебютира за Норвегия на 5 септември тази година срещу Малта.", "date": "2019.12.29", "title": "„Борусия“ (Дортмунд) взе Ерлинг Холанд"}
{"url": "https://www.monitor.bg:443/bg/a/view/dermendjiev-vryshta-spas-delev-v-nacionalnija-otbor-184530", "text": "Спас Делев се завръща в националния отбор. Футболистът на “Арда” ще попадне сред избраниците на селекционера на България Георги Дерменджиев. Делев има 24 мача и 2 гола за „лъвовете“. Той се превърна в герой за националите, след като вкара и двата гола за гръмката победа над Холандия преди две години. През този сезон 29-годишният футболист играе за „Арда“. Преди това Делев се състезава за „Погон“ (Шчечин), но заради травмите, които го измъчваха през последния сезон, разтрогна договора си с поляците. Именно травмите бяха причината той да не бъде част от мачовете на националния тим в последната година и половина. Делев ще бъде викнат за контролата на представителният тим на страната срещу Беларус. Двубоят, който е част от подготовката на тима ни за плейофа срещу Унгария, ще се състои на 26 февруари 2020 година. В началото на март пък е предвидена проверка с младежкия национален отбор. Датите за контролните срещи не са официални, тъй като предстои да бъдат потвърдени. Именно поради тази причина треньорският щаб на България вече мисли кои футболисти може да попълнят групата. Георги Миланов също има големи шансове отново да стане национал. Полузащитникът на унгарския “Фехервар” не играеше в представителния тим под ръководството на Красимир Балъков. Сега обаче Георги Дерменджиев е решил да се довери на 27-годишния бивш футболист на ЦСКА (Москва). Георги Миланов има цели 42 мача на сметката си за България. В полезрението на Дерменджиев за евентуална повиквателна през март са още двама българи в чужбина - Стефан Велков и Борислав Цонев. България посреща Унгария в плейоф за класиране на Евро 2020 на 26 март от 21,45 ч. на Националния стадион \"Васил Левски\", а евентуален успех в сблъсъка ще изправи нашите срещу победителя от другата полуфинална двойка между Исландия и Румъния пет дни по-късно отново в София.", "date": "2019.12.29", "title": "Дерменджиев връща Спас Делев в националния отбор   "}
{"url": "https://www.monitor.bg/bg/a/view/turisti-posreshtat-nova-godina-vyrhu-leda-na-ribnoto-ezero-v-rila-184534", "text": "Туристи ще посрещнат Новата година върху замръзналото Рибно езеро в Рила. В полунощ те излизат да играят хоро на езерото с националното знаме. Посрещането на Нова година по леда на Рибното езеро на 2 196 метра надморска височина при поне минус 10 градуса за някои от туристите е станало ритуал, казва съдържателят на хижа \"Седемте езера\" Павел Танинчев: \"Повечето хора идват традиционно, едни и същи. Аз ще съм там, естествено\". Посрещането на 2020-а ще стане и този път, въпреки че планината не е много дружелюбна, казва Танинчев: \"Хора има, на които им харесва Балкана, въпреки, че сега е малко негостоприемен. Студено е. До хижа \"Рилски езера\" не може да мине моторна шейна, защото няма сняг\", допълва хижарят.", "date": "2019.12.29", "title": "Туристи посрещат Нова година върху леда на Рибното езеро в Рила"}
{"url": "https://www.monitor.bg:443/bg/a/view/uest-hem-uvolni-manuel-pelegrini-184537", "text": "“Уест Хем” уволни мениджъра Мануел Пелегрини след загубата с 1:2 срещу “Лестър”, която остави лондончаните на точка от зоната на изпадащите в английското футболно първенство. \"Разочаровани сме, че трябваше да вземем това решение\", каза съсобственикът на отбора Дейвид Съливан в изявление на клубния уебсайт. Чилиецът застана начело на клуба през лятото на 2018 година, като в първия си сезон успя да изведе тима до 10-а позиция с актив от 52 точки. Понастоящем \"чуковете\" обаче заемат незадоволителната 17-а позиция с едва 19 точки. Дейвид Мойс пък е най-вероятният нов мениджър на “Уест Хем“. Очаква се шотландецът да бъде назначен на поста в следващите 24 часа. Мойс вече е бил начело на \"чуковете\", след като ги пое през ноември 2017 година и успя да осигури оставането на отбора в английския елит. Тогава обаче той беше само временен вариант и на следващото лято го замени именно Пелегрини. Сега обаче 56-годишният бивш мениджър на “Евертън“ и „Манчестър Юнайтед“ ще подпише договор с „Уест Хем” за 2 години и половина.", "date": "2019.12.29", "title": "„Уест Хем“ уволни Мануел Пелегрини "}
{"url": "https://www.monitor.bg:443/bg/a/view/makedonija-vzima-70-mln-zaem-ot-svetovnata-banka-za-pytishta-184517", "text": "Финансовият министър на Северна Македония Нина Ангеловска и мениджърът за страната на Световната банка Марко Мантованели подписаха споразумение на стойност 70 милиона евро за ремонт на 450 километра пътна мрежа в 80 общини в Северна Македония, съобщава МИА, позовавайки се на съобщение на министерството на финансите. \"Всеки цент, инвестиран в инфраструктурата, има положителен ефект върху транспорта, търговията, туризма и условията на живот. Този проект, който е част от четиригодишно рамково сътрудничество със Световната банка на обща стойност 420 милиона евро, включващо инвестиции в инфраструктурата, човешкия капитал, фискалната и екологичната стабилност, ще помогне за подобряването на местната инфраструктура в страната\", изтъкна Ангеловска.  Министърът подчерта, че условията на заема са изключително благоприятни. Министерството на транспорта и комуникациите вече е съставило екип, който да се заеме с прилагането на проекта и да се запознае с предложенията на общините.", "date": "2019.12.29", "title": "Македония взима 70 млн. заем от Световната банка за пътища"}
{"url": "https://www.monitor.bg:443/bg/a/view/na-pazar-v-mola-184521", "text": "", "date": "2019.12.29", "title": "На пазар в мола"}
{"url": "https://www.monitor.bg:443/bg/a/view/makron-klekna-pred-tanciorite-ot-operata-v-parij-184516", "text": "Френското правителство предложи на стачкуващите танцьори от Парижката опера новият закон за пенсионната реформа да се прилага само за тези, които ще започнат работа след 2022 г., предаде Франс прес. За вече постъпилите на работа ще се прилагат досегашните правила за пенсиониране, гласи предложението, отправено съвместно от министъра на културата Франк Ристер и държавният секретар по пенсионната реформа Лоран Петрашевски. Подписаното от тях писмо е било изпратено до генералния директор на операта на 23 декември. В момента танцьорите от Парижката опера излизат в пенсия на 42 години, поради факта, че професията им е трудна, свързана с опасност от травми. След тази възраст повечето от тях не могат да продължат да показват същите умения в балета, припомня АФП.  Стачката на танцьорите доведе до отмяната на няколко спектакъла. Загубите достигат 8 милиона евро.", "date": "2019.12.29", "title": "Макрон клекна пред танцьорите от операта в Париж "}
{"url": "https://www.monitor.bg:443/bg/a/view/volejbolistkite-s-kontrola-sreshtu-hyrvatija-v-ponedelnik-184515", "text": "Националният ни отбор по волейбол за жени ще се изправи срещу Холандия в контрола в понеделник следобед. Приятелският мач ще се играе при закрити врата в помощната зала на \"Арена Армеец\" в София. Женският национален отбор се подготвя за участие в олимпийската квалификация в холандския град Апелдорн (7-12 януари). Съперници на българските волейболистки са едни от най-силните отбори в Европа, като нашите са в предварителна група \"А\" с Полша, Азербайджан и Холандия. В другата група \"В\" са съставите на Германия, Турция, Хърватия и Белгия. Само първенецът от крайното класиране получава квота за олимпийските игри в Япония през следващата 2020 година. /sportal.bg", "date": "2019.12.29", "title": "Волейболистките с контрола срещу Хърватия в понеделник"}
{"url": "https://www.monitor.bg:443/bg/a/view/tom-djouns-babichkite-izpisvat-imeto-mi-na-gyrdite-si-184501", "text": "Сър Том Джоунс все още се радва на голямо внимание от представителките на нежния пол, макар вече да е на достолепните 79 години. Той обаче признава, че фен базата му е изградена предимно от по-възрастни дами. Някои от тях дори изписват името ми на гърдите си.”, разказа пред в. Sunday Mirror Джоунс. Легендарният певец разкри още, че му е трудно да повярва, че е почти на 80 години, и все още мисли за себе си като за 30-годишен. Когато си млад, да си на 80 звучи ужасно“, уточни той. Попитан дали вижда 30-годишните жени като подходящи партньорки, изпълнителят заяви, че когато гледа младите жени, не вижда себе си толкова възрастен.", "date": "2019.12.29", "title": "Том Джоунс: Бабичките изписват името ми на гърдите си"}
{"url": "https://www.monitor.bg:443/bg/a/view/tyrsjat-hrana-za-500-jivotni-v-isperihovo-184514", "text": "500 овце бедстват в брациговското село Исперихово, след като навръх Рождество Христово пожар е изпепелил сеновала с храната за животните. Това съобщиха местни жители, които са се обърнали с молба в социалната мрежа добри хора да се отзоват и да дарят или средства, или фураж, за да има какво да ядат овцете. Огнената стихия е изпепелила напълно постройката на животновъда, в която се съхранявал фуражът за добичетата. Същия ден е духал силен вятър и пламъците са се разраствали, като не е имало никакъв шанс да се спасят балите със сено. Първата кутия за дарения, с които да се осигури храна, е поставена в читалището „ Никола Вапцаров“ в съседното село Бяга.", "date": "2019.12.29", "title": "Търсят храна за 500 животни в Исперихово"}
{"url": "https://www.monitor.bg:443/bg/a/view/bivshite-kazarmi-v-kustendil-stavat-moderen-balneolojki-kompleks-184513", "text": "Бившите казарми в Кюстендил ще се превърнат в модерен балнеоложки и спортен комплекс, като инвестицията е за около 60 млн. лв., обяви областният управител на Кюстендилско Виктор Янев. По негови думи вече има разработен проект, като инвеститорският интерес е от страна на братя Бобокови. Дружество иска да изгради мултифункционален спортно-туристически и балнеоложки комплекс. Първо обаче имотът трябва да стане общински. Все още е на Министерството на отбраната. „За да предоставим държавен имот на една община, това изисква определени изисквания, както и изготвен проект. Инвеститорите поискаха гаранции за заема от Българската банка за развитие. Заемът, който се отпуска е в рамките до 10 години. В момента държавата не може да даде гаранция за такъв голям кредит за повече от 10 години, така, че се търсят други странични начини за инвестиция на този изпълнител, който не е се отказал от изпълнението на проекта. Надявам се през 2020 г. да започне реализацията на този проект“, заяви областният управител Виктор Янев. От години бившите казарми се рушат, оградите падат, поделението е обрасло с дървета и храсталак. Ежедневно покрай тях преминават десетки ученици, на които им се налага да претичват през улицата заради постоянно падащите тухли. „Тротоарите на две училища граничат с бившите казарми. Лятото за малко да затрупа децата от ПМГ. Същото е положението и откъм Езиковата гимназия. Докога трябва да се чака, трябва ли да стане някоя трагедия“, гневяха се кюстендилци. Преди няколко години военното ведомство обяви начална цена от 8 милиона и половина за обособени пет имота. Най-големият е с площ от над 39 декара  и с 12 сгради. Тогава купувачи не се явиха нито на първото, нито на второто наддаване.", "date": "2019.12.29", "title": "Бившите казарми в Кюстендил стават модерен балнеоложки комплекс"}
{"url": "https://www.monitor.bg:443/bg/a/view/megz-si-pojelava-bebe-prez-novata-godina-184500", "text": "Дизайнерката с нюх за риалити формати Миглена Каканашева-Мегз ще се фокусира върху семейството си през новата 2020 г. Чаровното миньонче направи равносметката си за изминалите 12 месеца, а за следващите си пожелава и да стане майка. За догодина - Господи, моля те - бебенце, мое много стабилно семейство, всички да сме здрави (...) и да ми дадеш много сили да превърна „Активно добро“ в истински значима и променяща животите ни социална фондация“, написа Мегз в социалните мрежи. Сред последните проекти на брюнетката беше риалити предаването й Top Queen, което бе излъчвано онлайн. В него тя заложи на благотворителността, а сред изпитанията, на които участничките бяха подложени, беше и изчистването на басейн от разхвърляни пластмасови бутилки. Само преди дни шоуто излъчи и победителка в лицето на Гери Петкова, която е избрала да дари спечелената награда на Националния дарителски фонд за подпомагане на деца пострадали при пътнотранспортни произшествия.", "date": "2019.12.29", "title": "Мегз си пожелава бебе през новата година"}
{"url": "https://www.monitor.bg:443/bg/a/view/marija-gabriel-e-sred-50-te-jeni-na-2019-ta-spored-v-koriere-dela-sera-184511", "text": "Най-четеният италиански всекидневник „Кориере дел сера“ включи българката Мария Габриел след 50-те най-влиятелни, креативни и позитивни жени на планетата за 2019 г. В списъка на авторитетния вестник нашата сънародничка и еврокомисарка е поставена на XIV-то място, като доста след нея са председателката на ЕК Урсула фон дер Лайен, лидерката на демократите в Конгреса на САЩ - Нанси Пелози, тийнейджърката – екоактивистка Грета Тунберг, носителката на Нобелова награда за литература Олга Токарчук и др. Преди българката пък са известната английска писателка и академик Бернардин Еваристо, председателката на Висшия касационен съд на Италия Марта Картабия, младата американската поп-звезда Били Айлиш. „Като комисар, отговарящ за дигиталните технологии, Мария Габриел наложи на Фейсбук да заличи 6 милиарда фейк-акаунта“ – хвали „Корсера“ сънародничката ни в мотивировката за включването й сред 50-те най-влиятелни жени на планетата. „Сега, едва назначена за еврокомисар на инновациите, научните изследвания, културата и младежта – продължава вестникът, - тя може да направи много за Европа в областта на образованието“. И доказателството за това всекидневникът вижда в едно от първите предложения на Мария Габриел като член на комисията на Фон Дер Лайен – да бъде наложен в първоначалните училища на Стария континент т.нар. Critical thinking. Става дума за обучение, което ще позволи на най-малките да сърфират из мрежата в търсене на информация, но с по-голяма съзнателност и отговорност. Най-тиражираният италиански вестник подчертава също така, че програмата на четирийсет годишната българка включва въвеждането на „Wi Fi“ във всички учебни заведения в страните от ЕС, както и поощряването на момичетата да се посвещават на изследователските и технологични науки. „Нейна основна характерна черта е амбицията, съвместена с голяма упоритост, която я кара да каже на висок глас - посочва още „Кориере дела сера“, - че Европа трябва да започне да мечтае за велики дела, като например космическа експедиция на Луната“ – „Трябва да имаме смелостта да върнем Европа сред световните лидери в областта на инновациите!“ - цитира вестникът Мария Габриел.", "date": "2019.12.29", "title": "Мария Габриел е сред 50-те жени на 2019-та според в. „Кориере дела сера“"}
{"url": "https://www.monitor.bg:443/bg/a/view/vremeto-prez-januari-mejdu-minus-i-plus-15-gradusa-184520", "text": "Най-ниските температури през януари у нас ще бъдат между минус 15 и минус 10 градуса, по Черноморието - около минус 5 градуса, а най-високите - между 10 и 15 градуса, съобщават от НИМХ за БТА. През януари се очаква средната месечна температура да бъде около и над нормата, която в Северна България и по високите полета е между минус 3 и 0 градуса, по Черноморието, в Горнотракийската низина и по долината на река Струма - от 0 до 3 градуса, а в планинските райони - между минус 8 и минус 3 градуса. Месечната сума на валежите ще бъде около и под нормата, която е между 30 и 60 литра на квадратен метър, в планините и в най-южните райони - между 60 и 110 литра на квадратен метър. През първото десетдневие на януари динамиката на атмосферните процеси ще бъде повишена. В началото на месеца от север ще нахлува студен въздух и ще застудее още. На места ще превали слаб сняг. Към 3-4 януари се очаква повишение на температурите. Ще има разкъсана облачност, на места и до слънчево време. В средата на десетдневието от север ще нахлуе студен въздух и температурите ще се понижат. На места ще превали слабо, предимно сняг. В края на десетдневието се повишава вероятността за валежи и за понижение на температурите. През първите дни от второто десетдневие ще се създаде валежна обстановка. От север ще нахлува студен въздух и в по-голямата част от страната ще вали сняг и ще се образува снежна покривка. В средата на периода валежите ще спрат и до края на десетдневието валежи не се очакват. През третото десетдневие температурите ще бъдат близки до обичайните. Около 22, 25 януари и в края на месеца ще има валежи, предимно от сняг. Климатичната справка на НИМХ определя януари като най-студения месец от годината у нас и обикновено той определя характера на зимата - мека, нормална или сурова. Времето обикновено е облачно и мъгливо. При нахлувания на студен въздух от северозапад и североизток вали сняг и се създават условия за снежни виелици, особено в Северна България. Средният брой на дните със снежна покривка в Северозападна България е около 20, а по Черноморието от 2 до 5. В планините често духат силни ветрове, обикновено от северозапад и югозапад. През януари са регистрирани и най-големите аномалии на времето в нашата страна. При нахлувания на арктичен въздух след изясняване са достигани най-ниските температури в повечето райони на страната - абсолютният минимум за страната е минус 38,3 градуса, измерен в Трън през 1947 г. През януари има и интензивни затопляния, при които температурите са се повишавали до 20-23 градуса. Според астрономическата справка в началото на януари слънцето в София изгрява в 7 часа и 56 минути, и залязва в 17 часа и 03 минути. Продължителността на деня е 9 часа и 07 минути. В края на месеца слънцето изгрява в 7 часа и 42 минути, и залязва в 17 часа и 37 минути. Продължителността на деня е 9 часа и 55 минути.  Фазите на луната през януари са: на 3 януари - първа четвърт, на 10 януари - пълнолуние, на 17 януари - последна четвърт, а на 24 януари е новолуние.", "date": "2019.12.29", "title": "Времето през януари: Между минус и плюс 15 градуса"}
{"url": "https://www.monitor.bg:443/bg/a/view/alpijcite-ni-trenirat-v-bansko-184510", "text": "Американката Микаела Шифрин завърши годината с рекордна победа в алпийските ски, след като триумфира и в слалома в Линц (Австрия). Така тя отбеляза и осмата годишнина от първата си победа за Световната купа. Шифрин завърши с 0,61 секунди по-бързо от словачката Петра Влъхова и с 1,72 от швейцарката Мишел Жизен. \"Вторият манш бе много добър\", каза Шифрин, която водеше на Влъхова с 0,26 секунди след първия манш и се спусна веднага след рекордното постижение на скиорката от Словакия във втората сесия. 24-годишната Шифрин е първият скиор, жена или мъж, с 14 поредни подиума в слалома, както и 43 победи, като това е изравнен световен рекорд във всички дисциплини. Българските национали в алпийските дисциплини пък тренират при отлични условия в Банско, съобщиха от родната федерация. Треньорският щаб на алпийците и екипа на \"Юлен\" са подготвили перфектно трасе за слалом, по което карат Алберт Попов, Камен Златков и останалите ни топ скиори. Попов се готви за слалома за Световната купа в Загреб на 5 януари. Идната събота и неделя Златков ще стартира в слаломите за Европейската купа във Вожани (Франция).", "date": "2019.12.29", "title": "Алпийците ни тренират при отлични условия в Банско"}
{"url": "https://www.monitor.bg:443/bg/a/view/dedpul-se-zavryshta-za-treti-film-184496", "text": "Супергероят, чиито нецензурирани разговори винаги вървят с предупреждение към малката аудитория, се завръща. Това обяви холивудският ас Райън Рейнолдс, като зарадва феновете си, че вече работи по третия филм от поредицата „Дедпул“. съобщи Рейнолдс пред медии. Въпросителните около новия филм са големи, предвид че за първи път той няма да е разпространяван от 20th Century Fox. Въпреки това сценаристите са категорични, че са получили зелена светлина от „Марвел“ да направят отново R-rated филм. Това означава, че пиперливите шеги отново ще са налице, а самото заглавие ще върви с препоръчителен родителски контрол за лицата, които все още не са навършили 18 години. коментираха още през октомври Пол Уърник и Рет Рийз, които се заемат със сценария за „Дедпул 3“.", "date": "2019.12.29", "title": "Дедпул се завръща за трети филм"}
{"url": "https://www.monitor.bg:443/bg/a/view/keli-klarksyn-pravja-seks-pochti-vsjaka-vecher-184493", "text": "Певицата Кели Кларксън разбуни духовете с пикантна подробност от сексуалния си живот. Тя довери, че се отдава на сладки страсти със съпруга си Брандън Блексток почти всяка вечер. По време на телевизионно интервю американската звезда бе запитана какво прави, преди да заспи. \"Бях неомъжена доста дълго време и сега с мъжа ми\", призна с усмивка тя. Според нея това било съвсем естествено за едва съпружеска двойка. Но въпреки честите сексуални контакти, Кларксън не смятала да се сдобива с повече деца. Поради тази причина тя и съпругът й преминали през специални медицински процедури. 37-годишната певица има две наследника - Ривър и Ремингтън.", "date": "2019.12.29", "title": "Кели Кларксън: Правя секс почти всяка вечер!"}
{"url": "https://www.monitor.bg:443/bg/a/view/robi-uiljams-sreshtnal-jena-si-sled-burna-nosht-s-dilyrkata-si-184494", "text": "Хулиганът на британския поп Роби Уилямс разкри как се е запознал със съпругата си. 45-годишната звезда, който дълго време се бори с наркотичната си зависимост, призна, че преди да се запознае с американската актриса Айда Фийлд, е изкарал бурна нощ със своята дилърка. Припомняме, че Роби и Айда претърпяха бурно начало на връзката си, като ту се събираха, ту се разделяха. Повратна точка в живота на певеца обаче е среща с актрисата Камерън Диас, на която той разказва колко много харесва колежката й, но и колко много тя го ядосва. Диас успява да му отвърне само: точно преди Уилямс да се втурне към дома на Фийлд и да й предложи брак. Двамата са родители на три деца – Теди, Чарли и 15-месечната Коко. Роби Уилямс многократно е казвал, че не иска да има деца, тъй като е имал дълга история с различни заболявания, сред които психични, наркозависимост и агорафобия.", "date": "2019.12.29", "title": "Роби Уилямс срещнал жена си след бурна нощ с дилърката си"}
{"url": "https://www.monitor.bg:443/bg/a/view/pernichani-s-jylti-jiletki-sreshtu-vodnija-rejim-184507", "text": "По подобие на парижани и жителите на Перник облакоха жълти жилетки и излязоха на протест срещу безводието. В 12:30 часа започна обявеният вече протест на хора от инициативата \"Спаси Перник\", съобщи БНТ. Протестиращите настояват за оставки, съд и присъда за отговорните за водната криза в Перник, както и за спешен избор на нов управител на местното ВиК- дружество. Според тях всички мерки, които са взети, са постфактум и е много важно да се разбере чия е отговорността. Организиран бе и молебен за вода в храма „Свети Иван Рилски”.", "date": "2019.12.29", "title": "Перничани с жълти жилетки срещу водния режим"}
{"url": "https://www.monitor.bg:443/bg/a/view/megan-i-hari-go-udariha-na-tyrgovija-184506", "text": "Херцогът и херцогинята на Съсекс принц Хари и Мегън Маркъл подадоха документи за регистрация на личната им кралска фондация. Родителите на седеммесечния Арчи решиха да материализират марката си и основаха фондация с името Sussex Royal The Foundation of the Duke and Duchess of Sussex още през юни – само ден, след като официално се разграничиха от благотворителната организация, в която работеха заедно с херцога и херцогинята на Кеймбридж – принц Уилям и Кейт Мидълтън. Запазената търговска марка на Хари и Мегън вече е факт върху над 100 артикула, включително печатни материали, дрехи, социални услуги и благотворително набиране на средства. Още рез юни Бъкингамският дворец обяви, че Кралската фондация ще продължи без участието на херцога и херцогинята на Съсекс. В изявление тогава от Бъкингам съобщиха, че „по-късно през тази година Кралската фондация ще се превърне в главното благотворително средство за набиране на средства и провеждане на благотворителни инициативи за херцога и херцогинята на Кеймбридж“. Междувременно по-рано през 2019 г. принц Хари призна, че той и брат му имат „добри дни и лоши дни“. Хари, който се ожени за съпругата си Мегън в параклиса “Сейнт Джордж” в замъка Уиндзор през май 2018 г., отхвърли слуховете за разрив с брат си и неговата съпруга Кейт. Тогава той обясни, че “в момента със сигурност с брат ми вървим по различни пътища, но аз винаги ще бъда там зад него, тъй като знам, че той винаги ще бъде до мен”. Хари и Меган прекараха Коледа в Канада, като пренебрегнаха кралските си задължения на Острова и пуснаха скромна коледна черно-бяла снимка с малкия си син. Често на Острова се тиражират твърдения, че Меган не иска да ражда второто си дете там, ако изобщо има такова. Лондончани ще могат да чуят камбаната Биг Бен на обновената часовникова кула на парламента в 24:00 ч в новогодишната нощ, съобщава агенция Ройтерс. Най-фотографираната архитектурна забележителност на британската столица ще отбележи настъпването на Новата 2020 година за пръв път, след като скелето беше премахнато от фасадата й. Деветдесет и шест метровата камбанария, кръстена на името на кралица Елизабет Втора през 2012 г, беше опасана със скеле през изминалите две години. Това позволи да бъдат обновени четирите циферблата на часовниците. През месец март част от скелето беше свалено, при което стана видно, че някога черните цифри и стрелки на часовниците са били боядисани в синьо. Според учените такъв е бил оригиналният им цвят. Откакто започна реставрацията на Биг Бен през 2017 година, голямата камбана замлъкна, като тя беше задействана само при специални събития. Нейният звън беше чут за последно на 11 ноември, в Деня за възпоменание. Камбаната ще бъде тествана няколко пъти, преди настъпването на Нова година. Реставрацията на Кулата на Елизабет струва 61 милиона британски лири и ще приключи през 2021 година. След това цялата сграда на британския парламент ще бъде обновена в рамките на програма за 4 милиарда паунда.", "date": "2019.12.29", "title": "Меган и Хари го удариха на търговия "}
{"url": "https://www.monitor.bg:443/bg/a/view/blizo-290-km-pytishta-sa-remontirani-s-evrosredstva-prez-2019-g-184499", "text": "Близо 290 км второкласни и третокласни пътища са рехабилитирани през 2019 г. със средства от ОП „Региони в растеж“ 2014-2020 г. и Програмата за териториално сътрудничество Интеррег V-A Гърция - България. Двете програми се финансират от Европейския фонд за регионално развитие и националния бюджет. В основния ремонт на отсечките са вложени около 255 млн. лв. През тази година по ОПРР бяха ремонтирани 43 км от прохода „Петрохан“ - важна транспортна връзка на Северозападна с Югозападна България през билото на Стара планина, над 17 км от третокласния път III-1002 Враца – пещера Леденика, 9 км от околовръстния път на Ловеч /част от път II-35 Плевен-Ловеч/, над 27 км от път II-44 Севлиево - Драгановци – Габрово, който осигурява най-кратката връзка между столицата и Габрово и свързва населените места от Северна България с прохода Шипка и Южна България. С финансиране от ОПРР 10-километровия участък от път II-86 Пловдив – Асеновград вече е с магистрален габарит, с което се осигури бърз и удобен транспортен достъп на жителите от общините Куклен и Асеновград и от област Смолян до АМ „Тракия“, летище Пловдив и индустриалния район в околностите на град Пловдив. Ремонтирани са и близо 39 км от път ІІ-57 Стара Загора – Раднево. Второкласният път осигурява връзката на общините Стара Загора и Раднево с АМ „Тракия“ и е основна пътна артерия към енергийния комплекс „Марица Изток“. По ОПРР през следващата година продължава ремонтът на още 101 км пътища, на които е работено и през тази година. Сред тях са 32,5 км от пътя Дупница – Самоков, свързващ ГКПП „Гюешево“ с АМ „Струма“, с път I-1 София - Благоевград и АМ „Тракия“, на 12 км от път III-109 за Мелник, който е единствената транспортна връзка на Мелник и селата Спатово, Хотово и Лозеница с общинския център гр. Сандански, както и на Мелник, Роженския манастир и природния феномен „Мелнишки пирамиди“ с републикански път I-1 (Е-79) и др. По Програмата за трансгранично сътрудничество ИНТЕРРЕГ V-A Гърция – България тази година бяха ремонтирани 32 км от пътя Момчилград – Крумовград - Ивайловград. Второкрасният път осигурява удобна връзка за голям брой туристи, пътуващи ежедневно за Гърция. През 2020 г. продължава реконструкцията и рехабилитацията на 7 км от второкласния път II-86 Средногорци – Рудозем и се предвижда да стартира строителството на обходния път на Рудозем, по който ще преминава трафикът към бъдещия контролно-пропускателен пункт „Рудозем - Елидже“. По Програмата за трансгранично сътрудничество ИНТЕРРЕГ V-A Румъния - България през 2020 г. ще започне основният ремонт на над 24 км пътища в Северна България. Ще се рехабилитират 9,3 км от път III-118 Гулянци - Долна Митрополия в област Плевен, както и около 15 км от път II-81 Костинброд - Берковица – Монтана.", "date": "2019.12.29", "title": "Близо 290 км пътища са ремонтирани с евросредства през 2019 г. "}
{"url": "https://www.monitor.bg:443/bg/a/view/kosmosyt-promenja-choveshkite-ochi-184508", "text": "Уникален експеримент с участието на астронавти от НАСА и доброволци на Земята помогна на американските космически медици да открият в членовете на екипажи на Международната космическа станция /МКС/ изменения в работата на очите им. Промените са констатирани в кръвоснабдените обвивки, захранващи ретината на окото и предпазващи я от удари. Новооткритите трансформации са свързани с потъмняването на зрението и болки в главата ,от които се оплакват астронавтите и космонавтите по време на продължителната им работа в орбита. През последните години учените установиха, че подобни оплаквания на екипажа са характерни само при продължителни полети и въобще не се наблюдават при краткотраен престой в орбита. Екипът на Майкъл Стенгър, космически медик от Центъра за космически полети на НАСА \"Линдън Джонсън\", от дълги години изследва този проблем. Учените проследили на Земята работата на очите на доброволци, които няколко седмици лежат в наклонени кревати. Тези условия би трябвало да повторят положението, в което се намират екипажите на МКС. Но се оказало, че колкото и дълго време да изкарвали доброволците в спомената поза, промени в очите им не се наблюдавали. Оказало се, че условията на Земята не копирали точно тези в орбита. При коригирането на количеството въглероден двуокис в експерименталната среда и при по-строг контрол на главата при приема на храна били констатирани същите изменения. Били наблюдавани еднакви изменения както при 11-те доброволци, така и при астронавтите, извършили дълги полети в периода 20-12-208 година. Установени били промени в дебелината на ретината на участниците в експеримента. Но възпалението на зрителния нерв протичал по различен начин на Земята и в космоса. Тепърва учените трябва да изучат подробно тези механизми, за да избавят бъдещите покорители на космоса от този дискомфорт.", "date": "2019.12.29", "title": "Космосът променя човешките очи"}
{"url": "https://www.monitor.bg:443/bg/a/view/karanikolov-zapochvame-remont-na-prechistvatelnata-stancija-v-pernik-184492", "text": "От утре започват реалните дейности по изграждане на нов утаител на пречиствателната станция за питейни води на Перник, съобщи заместник-министърът на регионалното развитие Николай Нанков. По думите му това ще доведе до по-добро качество на подаваната към Перник вода и ще гарантира използването на водата и от мъртвия обем на язовир \"Студена\". Мярката се налага и понеже заради валежите в язовира влиза по-мътна вода, посочи министърът на икономиката Емил Караниколов. Той уточни, че вече са почистени няколко водни канала, по които да влиза по-сериозен приток към \"Студена\". Държавата ще финансира чисто ново трасе до сега съществуващия клон 2, посочи също Караниколов. То ще преминава отново през имоти - собственост на \"Стомана Индъстри\". Дружеството обаче имало готовност да дари тази част от тях, през която ще преминава тръбопроводът. От утре започва изчистване на трасето, тъй като клон 2 е изключително важен, подчерта Караниколов, предава БТА. Клон 2 и Батановският водопровод са с най-тежки водозагуби, допълни Нанков. По думите му трасето на клон 2 и неговата реконструкция са включени в големия проект за воден цикъл на Перник. Тази част ще бъде изключена от големия проект и ще бъде направена аварийно, посочи Нанков. Прогнозната стойност на обекта е 2 000 200 лв. \"Два дни правим обследване по планината.Това, което виждаме е, че има вода\", каза Караниколов. По думите му са необходими 2 дни, за да се уточни технически как ще бъде докарана до язовир \"Студена\", като същевременно осигуреният дебит бъде съобразен с екологията. Затова днес геолози и представители на МОСВ съгласуват действията си. От пещерите и галериите се очаква дебит от около 200-300л /сек. Започваме работа до два дни за пълненето на язовира, но е много важно да покрием и В и К системата, подчерта Караниколов. Кметът е подал искане, което ще бъде остойностено в края на деня за 68 км водопроводна мрежа в рамките на града. Касае са за пълна подмяна на водопровода на около 15 улици и канализацията на две улици. Финансирането на стойност около 20 млн. лв. ще бъде осигурено от държавата. МРРБ сключи два договора - за хидрогеоложко проучване и за почистване на два канала, посочи Нанков. Той уточни, че заради тежки здравословни проблеми на новоназначения прокурист на В и К от понеделник оперативното ръководство на пернишкото В и К ще поеме главният инженер на В и К Стара Загора. Със заем от други държавни предприятия с принципал МРРБ ще осигурим заемни средства за оперативни разходи на В и К - Перник, каза също Нанков.", "date": "2019.12.29", "title": "Караниколов: Започваме ремонт на пречиствателната станция в Перник "}
{"url": "https://www.monitor.bg:443/bg/a/view/stachkata-na-slujitelite-v-germanwings-shte-zasegne-poletite-do-sofija-184503", "text": "Пилотите и стюардесите на авиокомпания Germanwings започват ефективна стачка в 0.00 часа на 30 декември, която ще продължи до 24.00 часа на 1 януари 2020 г, съобщиха от Министерството на външните работи. От стачните действия ще бъдат засегнати и полетите на Eurowings, които се оперират от Germanwings. У нас те изпълняват маршрути от София до германските градове Дюселдорф и Щутгарт. По информация на българското посолство в Берлин, в протестните действия е възможно да се включат и служители на авиокомпания Lufthansa. От Външно министерство препоръчват на всички пътуващи да се информират за актуалната обстановка, като имат предвид възможните затруднения и закъснения на полетите. При необходимост от съдействие българските граждани могат да се свържат с дипломатическите ни представителства във Федерална Република Германия на телефонния номер на посолството ни в Берлин /+49 30 201 0922/, както и на дежурен телефон само за спешни случаи и извънредни ситуации в извънработно време /+49 176 122 99 190/. За връзка с Генерално консулство в Мюнхен телефонните номера са /+49 89 171 176 14/, / +49 89 171 176 15/, а дежурният телефон в извънработно време там е /+49 172 888 10 56/. Генерално консулство във Франкфурт отговаря на телефонен номер /+49 69 509 278 13 10/, както и на /+49 69 509 278 132/.", "date": "2019.12.29", "title": "Стачката на служителите в Germanwings ще засегне полетите до София"}
{"url": "https://www.monitor.bg:443/bg/a/view/syd-za-recidivist-posjakyl-djadoto-kojto-go-vkaral-v-zatvora-184497", "text": "Рецидивистът, който посече с брадва 82-годишния Димитър Беров от белослатинското село Враняк отива на съд. Окръжната прокуратура във Враца е внесла обвинителния акт срещу 40-годишния Николай Димитров от същото село за убийство, придружено с грабеж. Зверството е извършено пред очите на баба Елена, съпругата на дядо Димитър, която е инвалид с отрязани два крака. Кървавата баня се разиграла малко преди Коледа миналата година. На 22 декември към 15 часа в дома на възрастното семейство нахлул 39-годишният им съсед Николай Димитров, който бил солидно почерпен и въоръжен със секира. Неканеният гост замахнал с топора няколко пъти. С един от ударите буквално разцепил главата на стареца. Другите попаднали в тялото на жертвата му, която се строполила в локва кръв. След клането касапинът се нахвърлил на бабата, удрял я с дръжката на топора и я принудил да му даде скатаните в портмонето й 1560 лева, които били приготвени за погребенията им. После преровил цялата къща за още пари, но не намерил. А преди да си тръгне взел телефона на бабата и заковал прозорците, за да не може старицата да извика помощ. Баба Елена обаче се свлякла от количката и буквално по корем, като си помагала с ръцете, успяла да излезе навън и се развикала. Съседите й я чули и като отишли да видят какво се случва, се натъкнали на ужасяващата гледка. Убиецът е с дебело криминално досие за кражби и грабежи. Последният път бил осъден, защото задигнал 1000 лева от Димитър Беров. През май миналата година излязъл от затвора и решил не само отново да ограби стареца, но и да му отмъсти, задето го е вкарал зад решетките. Веднага след зверството Николай Димитров е арестуван. Той опитал да избяга с такси, но шофьорът разбрал кого кара след като получил сигнал от колега и го закарал пред полицейското управление в Бяла Слатина. Там убиецът сам се предал и му щракнали белезниците. Срещу него е повдигнато обвинение за грабеж, придружен с умишлено лишаване от живот по особено жесток начин по чл.115 от Наказателния кодекс. Това престъпление се наказва и с доживотен затвор.", "date": "2019.12.29", "title": "Съд за рецидивист, посякъл дядото, който го вкарал в затвора"}
{"url": "https://www.monitor.bg:443/bg/a/view/poredno-priznanie-za-petyr-stojchev-184495", "text": "Известният ни плувец Петър Стойчев, който е и двукратен световен шампион в ледени води, получи поредно признание. 43-годишният българин е сред номинираните за приза \"Най-добър плувец в открити води за 2019 година\", съобщи bTV. Стойчев е истинска легенда в плувния маратон с 11 трофея от Световната купа. Участвал е на четири олимпиади - Сидни 2000, Атина 2004, Пекин 2008 и Лондон 2012. Той е първият плувец, преплувал Ламанша за по-малко от 7 часа. През 2018 година Петър Стойчев бе приет в Международната зала на славата в плуването във Форт Лодърдейл, Флорида, нареждайки се до личности като Джони Вайсмюлер, Майкъл Фелпс и Марк Шпиц. Номинацията си Стойчев заслужи с драматичният му успех на световното първенство по плуване в ледени води в Мурманск (Русия), с който защити титлата си на 1000 м от 2017 година. Отбелязани са постиженията му в различни дисциплини и превръщането му в посланик на плуването в ледени води. Петър Стойчев вече очаква друго голямо признание. Българинът ще получи приза \"Посейдон\" през май 2020 година на специална церемония в Ню Йорк (САЩ). Тази награда се присъжда на спортист или организация заради високи постижения, свързани с лични усилия или самоинициатива, които допринасят за развитието на маратонското плуване.", "date": "2019.12.29", "title": "Поредно признание за Петър Стойчев"}
{"url": "https://www.monitor.bg:443/bg/a/view/startirat-nacionalna-kampanija-za-dostavka-na-voda-v-pernik-184484", "text": "Перничани са изправени пред голяма криза, затова е нужно да работим бързо и в синхрон с държавните институции“, каза кметът на община Перник, Станислав Владимиров. Той добави, че на пречиствателната станция се създава нуждата организация, за да започне изключително наложителният ремонт, който да гарантира, че дори и при замътняване на водата до потребителите тя ще достига чиста. “Положението е бедствено, предстоят тежки месеци и това, от което имат нужда хората, е вода. Затова ме помолиха и поемам този ангажимент да организираме и обявим национална кампания за доставката на вода в Перник. Обръщам се към всички - да бъдем съпричастни с перничани”, каза лидерът на социалистите Корнелия Нинова след среща с кмета на града и местни жители.                                                                                „В тази ситуация ни е нужна подкрепа от всеки. Благодаря на г-жа Корнелия Нинова, че дойде в Перник, за да изслуша проблемите ни, както и на всички, които продължават да помагат на града и общината. Перничани са изправени пред голяма криза, затова е нужно да работим бързо и в синхрон с държавните институции“, каза и кметът на община Перник Станислав Владимиров. Той добави, че на пречиствателната станция се създава нуждата организация, за да започне изключително наложителният ремонт, който да гарантира, че дори и при замътняване на водата до потребителите тя ще достига чиста. „Днес имам и среща с министър Караниколов и зам.-министър Нанков, свързана с организацията за подмяната на водопроводната мрежа в Перник. Това е най-големият проблем пред общината в момента, защото какъвто и режим да наложим, водата изтича по улиците на града. След разговорите ми с премиера Борисов той се убеди, че това е най-важната стъпка, по която да се работи, за да гарантираме чиста и качествена питейна вода на перничани, и за да спрем течовете“, обяви кметът на община Перник. Градоначалникът каза още, че заради юридически спънки е имало двувластие във В и К дружеството в Перник. Той уточни, че проблемът вече е изчистен и от два дни прокуристът на В и К – Перник, прави доста по-добра организация и по изпълнението на водния режим и по мерките, които трябва да бъдат изпълнени.                 Сред срещата си с кмета на община Перник, Корнелия Нинова обясни, че са три темите, които хората са поставили и очакват реакция. “На първо място поставиха остро въпроса за отговорността - кой е отговорен за тази криза в Перник. Те не приемат липсата на информация по разследването, поради което поех ангажимент още днес да поискам среща с главния прокурор Иван Гешев и да потърся информация докъде е стигнало разследването“, уточни Нинова. След разговор с главния прокурор, стана ясно, че срещата ще се проведе на 6 януари. Другият въпрос поставен на срещата бе свързан с дългосрочна програма за подмяна на водопреносната мрежа в града, на довеждащите водопроводи и на пречиствателните станции. “Правителството да изпълни заявката си за средства за тази подмяна“, каза още Нинова.", "date": "2019.12.29", "title": "Стартират национална кампания за доставка на вода в Перник"}
{"url": "https://www.monitor.bg:443/bg/a/view/survaknicite-poevtinjaha-s-levche-v-grada-na-lipite-184486", "text": "С  левче по-евтино се продават в последните дни преди Новата година сурвакниците на централния градски пазар в Стара Загора. Най-скъпите , които през седмицата се предлагаха минимум по петарка в недяла вече можеше да бъдат намерени и за по 4 левчета, а по обикновените, украсени само с пуканки и сушени плодове се харчеха за по два.Продавачите леко свалиха и от цените на елхичките, които в началото на кампанията бяха предлогани зо по 20 и нагоре лева. „Няма начин, господине, след празника тая стока става непродаваема и ще трябва да я изхвърлим, а така все някой лев ще падне от цялото висене на студа …“, коментираха  продавачките, които признаваха че са само търговци  и пласират произведения на незнайни надомнички с чевръсти пръсти. Малко преди Коледа от общинската администрация обявиха че е подготвен терен за засаждането на изпълнилите ролята си живи елхи, които ще могат да бъдат засадени в новия парк „Артилерийски“ .Той е в близост до  мястото, където ще се изгражда новата мултифункционална зала  с 5 200 седящи места, за която в петък правителството отпусна първия транш от 4,5 млн лв.", "date": "2019.12.29", "title": "Сурвакниците поевтиняха с левче в Града на липите"}
{"url": "https://www.monitor.bg:443/bg/a/view/pusnaha-video-s-nagyl-koleden-apash-184487", "text": "Видеоклип с мъж, който краде на Коледа в Казанлък, се  завъртя в социалните мрежи. На него се вижда как мургав мъж спокойно си взема две бутилки бира от хладилна камера пред нон-стоп работещ магазин в Казанлък и пак така спокойно потъва към съседната улица без да плати. Собственикът на магазина е подал сигнал към местното РУ „Полиция“ минути по-късно. Обявена е награда за онзи, който назове името на наглеца пред притежателя на магазина или в МВР като е гарантирана анонимността. На видеото реагираха десетки мъже и жени,някои дори обвиниха разпространителите му , че се „заиграват“ със страховете на хората, други пък питаха защо витрината не е била заключена.", "date": "2019.12.29", "title": "Пуснаха видео в мрежата с коледен апаш"}
{"url": "https://www.monitor.bg:443/bg/a/view/zografski-preodolja-kvalifikaciite-v-oberstdorf-184491", "text": "Владимир Зографски преодоля квалификациите за състезанието от \"Четирите шанци\" в Оберстдорф. Българинът записа отличен скок на 127 метра и си спечели място в първия рунд със 118,2 точки за 43-о място от общо 50, които преодоляха пресявките. В двубоя Влади Зографски ще се изправи срещу осмия в класирането Домен Превц от Словения, който получи 144 точки от скок на 133 метра. Победител в квалификацията стана австриецът Щефан Крафт със скок на 136 метра за 152,2 точки. Втори бе японецът Юнширо Кобаяши (136,5 метра, 149,6 точки), а трети остана германецът Щефан Лейхе (133,5 метра, 147,9 точки).", "date": "2019.12.29", "title": "Зографски преодоля квалификациите в Оберстдорф"}
{"url": "https://www.monitor.bg:443/bg/a/view/tyrsjat-hrana-za-500-jivotni-v-isperihovo-184482", "text": "500 овце бедстват в брациговското село Исперихово, след като навръх Рождество Христово пожар е изпепелил сеновала с храната за животните. Това съобщиха местни жители, които са се обърнали с молба в социалната мрежа добри хора да се отзоват и да дарят или средства, или фураж, за да има какво да ядат овцете. Огнената стихия е изпепелила напълно постройката на животновъда, в която се съхранявал фуражът за добичетата. Същия ден е духал силен вятър и пламъците са се разраствали, като не е имало никакъв шанс да се спасят балите със сено. Първата кутия за дарения, с които да се осигури храна, е поставена в читалището „ Никола Вапцаров“ в съседното село Бяга.", "date": "2019.12.29", "title": "Търсят храна за 500 животни в Исперихово"}
{"url": "https://www.monitor.bg:443/bg/a/view/vodnoto-bezhaberie-plashtame-vsichki-184490", "text": "Ето, че и перничани, по подобие на френските протестиращи сложиха жълти жилетки. Имат си и инициативен комитет “Спаси Перник”. Исканията са оставки, съд и присъди на всички ръководни длъжностни лица, отговорни за хуманитарната криза и екологичната катастрофа. Настояват също за алтернативни източници на вода, подмяна на водопреносната система и безвъзмездна помощ. Перничани имат право в исканията си. Защото случилото се е безобразие, недопустимо за страна член на Европейския съюз. Макар и късно, управляващите вече правят каквото могат, за да изпълнят исканията – командировани са министри, инженери, разследващи, прокуратурата се е намесила. Впрегнат е огромен държавен ресурс. И със сигурност кризата ще бъде овладяна. Както и че водният цикъл ще бъде преосмислен за цялата страна. В конкретния случай обаче е от значение не дали няколко нарочени за виновни ще бъдат хвърлени на тълпата, за да бъдат разкъсани, както се е правило през вековете и в недалечното тоталитарно минало, а да се защитят не само интересите на гражданите, но и правовият ред. Не трябва да има съмнения, че уж всички са на едно мнение, но няма диалог, защото зад “жълтите жилетки” надничат подсъдни олигарси. Затова колкото по-рано потърпевши и управляващи започнат общи действия, толкова по-бързо ще се реши проблемът. И едните, и другите трябва да знаят, че цената за половин вековното безхаберие я плащаме всички.", "date": "2019.12.29", "title": "Водното безхаберие плащаме всички"}
{"url": "https://www.monitor.bg:443/bg/a/view/arestuvaha-direktora-na-gimnazijata-v-ihtiman-zaradi-podkup-184483", "text": "Директорът на професионалната гимнзия в Ихтиман Димитър Бонев е арестуван в петък заради подкуп, научи \"24 часа\". Той е бивш кмет на Ихтиман, а от 2 г. е шеф на държавното училище.  Задържан е от антимафиоти на ГДБОП пред сградата на бившето ТКЗС в града, която се стопанисва от фирма на братя бизнесмени, които развиват много дейности в града. След ареста Бонев е отведен в София. От МВР потвърдиха пред \"24 часа\" за операцията без подробности за самоличността на арестувания и за престъплението, за което е задържан. ", "date": "2019.12.29", "title": "Арестуваха директора на гимназията в Ихтиман заради подкуп "}
{"url": "https://www.monitor.bg:443/bg/a/view/12-meseca-po-kysno-bengalskite-tigri-njamat-potomstvo-184488", "text": "Двойката бенгалски тигри в  старозагорския зоопарк все още е без потомство коментира директорът доц. д-р Радослав Михайлов. Животните пристигнаха  от развъдника за екзотични животни в село Тековски храдок край град Левице в Словакия, те са на по три години и определено са се аклиматизирали за условията в старозагорския парк „Митрополит Методи Кусев“. Доц. Михайлов опроверга първоначалните информации, че самецът е получил името Рамбо, все още той и самката са без имена и се водят по номерата, с които са записани в документацията за трансфера им у нас.Двойката използва клетката на ягуара, който в края на 2018-а година бе преместен в съседство с лъвовете. Бялата окраска на мъжкия бенгалец е плод на специална генетична селекция, словашката двойка си комшулува с родената във Варна сибирска тигрица Миранда и отнетият от зоокъта на столичния бизнесмен Йордан Стоянов – Дамбовеца Ширхан. От началото на есента в зоопарка , където върху площ от 70 дка са настанени над 400 животни от 80 вида върви цялостен ремонт и модернизация  на стойност 4,2 млн лв.  Проектът се финансира  със заемен ресурс от Фонда за устойчиви градове в размер на 4 199 939 лв.   2 477 964 лв. са съфинансиране от Европейския фонд за регионално развитие по Приоритетна ос 1 „Устойчиво и интегрирано градско развитие“ на Оперативна програма „Региони в растеж“, предоставено чрез Фонд на фондовете.Срокът за реализацията на мащабната програма е 360 календарни дни.", "date": "2019.12.29", "title": "Бенгалските тигри в старозагорския зоопарк все още без потомство"}
{"url": "https://www.monitor.bg:443/bg/a/view/vyzstanovavat-pytja-za-zlatnite-prez-svlachishteto-na-trifon-zarezan-184481", "text": "С 15 милиона лева, осигурени от МРРБ, ще може да се реализира проектът за укрепването на свлачището в местността „Трифон Зарезан“ и изграждането на естакада през прекъснатия Панорамен път „Варна-Златни пясъци“. Строителството започва в началото на 2020 година, съобщи кметът на града, Иван Портних. Около 10 месеца ще са необходими за пускане в действие на естакадата, която ще реши проблема с транспорта в района на свлачището. 2-3 месеца са нужни за процедурата по избор на изпълнител, а около 7 месеца ще отнеме самото изграждане на съоръжението, показват разчетите на специалисти от Община Варна от минали години. Правителството е възстановило на община Варна и над 25 750 000 лева, изразходвани за строителството на новия булевард „Васил Левски“. Парите са върнати в общинския бюджет и ще бъдат използвани за мащабните промени в града, не само по отношение на пътната инфраструктура, но и на ремонтите на училища и детски градини. Градоначалникът допълни още, че община Варна е започнала да влага повече пари в инфраструктура, в училища и спортни обекти и, че основен фактор за това е възможността да се работи със значително увеличен обем финансови средства. „Завърши ремонтът и преасфалтирането на силно разбитите от тежкотоварни камиони пътни връзки на Южна промишлена зона с Аспарухов мост, както и на участъци от общинските пътища за близките села Долище, Въглен и Каменар. В следващия бюджет залагаме средства за ремонт на моста над стария канал, както и за ремонт на улици в Южна промишлена зона“, коментира още кметът на Варна, Иван Портних.  ", "date": "2019.12.29", "title": "Възстановяват пътя за Златните през свлачището на „Трифон Зарезан“ "}
{"url": "https://www.monitor.bg:443/bg/a/view/majka-i-novorodeno-s-bg-pasport-izchezna-ot-bolnica-v-parij-184474", "text": "Френската полиция издирва млада българка, която навръх Коледа е избягала заедно с новородения си син от болницата в Монфермей, едно от бедните предградия на Париж. Юлияна е 30-годишна, родом от Търговище. Родила е момченце Хасан на 15 декември. Бебето е недоносено и се е наложило да бъде обгрижвано в болницата. От лечебното заведение новороденото е трябвало да бъде поето от френските социални служби, а майката да го съпроводи, но Юлияна изчезва на 25 декември, става ясно от полицейското съобщение, разпространено в социалната мрежа. Френското прессъобщение гласи, че жената има \"кавказки\" външен вид, с тъмна коса, облечена с черно манто и с черен сак в ръцете. От полицията предупреждават, че майката не представлява никаква заплаха за живота на бебето. Органите на реда публикуват снимки на новороденото и Юлияна с описание и упътване на кое полицейско управление да се обадят гражданите, които имат информация.", "date": "2019.12.29", "title": "Майка и новородено с бг паспорт изчезна от болница в Париж"}
{"url": "https://www.monitor.bg:443/bg/a/view/kasapnica-v-sinagoga-v-nu-jork-184473", "text": "Няколко души са били ранени при атака с нож в синагога в нюйоркското предградие Монси, според множество съобщения от местопроизшествието. Съобщава се, че мъж е нахлул с мачете на празненство за Ханука, което се провеждало в дома на местен равин. Пострадали са най-малко петима души, като двама от тях са в тежко състояние.  Клипове, разпространявани в социалните медии, показват линейки и полиция. Неотдавна имаше подобно нападение в еврейски квартал - този път в щата Ню Джърси, където загинаха шестима.", "date": "2019.12.29", "title": "Касапница в синагога в Ню Йорк "}
{"url": "https://www.monitor.bg:443/bg/a/view/balkan-nadvi-rilski-sportist-v-trilyr-184509", "text": "Баскетболният ни шампион \"Балкан\" измъкна трудна победа като гост на \"Рилски спортист\" в последния кръг от НБЛ за 2019 г. В \"Арена Самоков\" ботевградчани спечелиха с 94:93, въпреки че губеха с 11 точки в началото на последната част. Това бе седми пореден успех за \"Балкан\", който е лидер в класирането преди срещата на \"Левски Лукойл\" със \"Спартак\" (Плевен). Домакините натрупаха добър аванс през първото полувреме след отлична стрелба от линията за 3 точки. В третата част статуквото се запази, но за лични нарушения играта напуснаха Дейшон Найт от \"Балкан\", както и Йохан Зохоре, и Игор Кесар от \"Рилски спортист\". Решаващо за крайния изход се оказа предимството в подкошието за гостите, а 50 секунди преди финала \"Балкан\" стигна до пълен обрат с тройка на Станислав Цонков. За 5 фаула срещата не завърши и Зейвиър Джонсън. Михайло Секулович бе най-резултатен за \"Балкан\" със 17 точки, Кени Хол добави 15, а Дейшин Найт и Станислав Цонков вкараха по 14. С по 22 точки за домакините завършиха Брандън Браун и Зейвиър Джонсън. В други мачове от 13-я кръг на НБЛ тимът на \"Академик Бултекс 99\" надви \"Академик\" (София) с 88:70, а \"Черно море\" спечели с 88:74 като гост на \"Ямбол.\"", "date": "2019.12.29", "title": "\"Балкан\" надви \"Рилски спортист\" в трилър"}
{"url": "https://www.monitor.bg:443/bg/a/view/proverjavame-onlajn-validnostta-na-e-vinetki-za-koli-sys-smeneni-nomera-184476", "text": "На сайта на Националното тол управление www.bgtoll.bg може да се проверява валидността на електронна винетка на автомобил, който е със сменен регистрационен номер. Информацията може да се намери чрез бутона „Проверка на е-винетка при пререгистрация на автомобил“, след като се въведе новият номер. Досега служители на Националното тол управление уведомяваха за прехвърлянето и валидността на е-винетката лично – по телефона или чрез електронната поща, собствениците или ползвателите на автомобили с променени регистрационни номера. Съгласно Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние, при промяна в регистрационния номер на пътното превозно средство собственикът или ползвателят следва в срок до три работни дни да заяви тази промяна в Агенция „Пътна инфраструктура“. Той може да подаде заявлението в централното управление или в областните управления на АПИ, както и на електронния адрес info@bgtoll.bg. От началото на 2019 г. постъпилите и обработени заявления за прехвърляне на електронна винетка са близо 29 000. Собственикът или ползвателят на превозното средство запазва е-винетката с валидността на вече издадената.   Заради невъзможността да се правят корекции в електронната система, отговорността за правилното въвеждане на данните за е-винетка - регистрационния номер, националността по регистрация, категорията на пътното превозно средство или периода на валидност, е изцяло на собственика или на ползвателя. Съгласно чл. 5 ал. 3 от Наредбата, в случай на неправилно декларирани данни се счита, че за автомобила не е платена пътна такса. Напомняме, че вписването на символите от регистрационния номер на пътните превозни средства в уеб сайта и мобилното приложение за купуване на електронна винетка може да бъде и на кирилица, и на латиница, но да съответства на символите в самия регистрационен номер. При изписването на номера се въвеждат само букви и цифри. В случай, че регистрационният номер съдържа тире, точка или интервал те не се въвеждат. Буквените символи от регистрационния номер се изписват с главни букви. Символите 0 (нула) и О (буква О) не са взаимозаменяеми. За цифра от номера трябва да се изпише 0 (нула), а за буква - \"О\". Необходимо е потребителите внимателно да преглеждат и проверяват въведената от тях информация преди да потвърдят финалното плащане. Електронната система за събиране на пътни такси позволява покупката само на една винетка за един автомобил за даден период от време. В случай на неправилно декларирани данни се счита, че не е заплатена дължимата винетна такса за съответния автомобил.", "date": "2019.12.29", "title": " Проверяваме онлайн валидността на е-винетки за коли със сменени номера"}
{"url": "https://www.monitor.bg:443/bg/a/view/kogato-djado-koleda-e-mops-snimki-184468", "text": "Дядо Коледа си има своите тайни. Една от тях е, че може да променя външността си. Не вярвате ли? Вижте тази очарователна галерия от хрисими мопсови дядоколедовци със сладка муцунка и големи кръгли очи. Влюбите ли се веднъж в тях, няма и да ви хрумне да поискате друг коледен подарък. Докато някои водят безсмисления спор кое е първо – кокошката или яйцето, за други няма две мнения, че първи е мопсът. Или поне някой негов предшественик, покорил древни художници и изобразяван от тях върху керамични съдове, датирани още от времето на зараждането на будизма. Древните индийци също споделят в писмена форма преклонението си пред набитите кученца с къса муцунка. А в Китай има легенди за Ха Па и Ло Цзе – кучета, за които се смята, че са прародители на съвремения мопс. Първите такива кучета били докарани в Европа с холандски кораби преди 400 години. И още тогава придобили статут на господарски кучета, обслужвани от слуги. Този си манталитет мопсът е запазил и до ден-днешен. Въпреки благовидния си образ и милата си муцунка, той е куче с характер и може да изненада даже стопаните си, реши ли да го демонстрира пред всички. Не е верно, че мопсът е мързелива порода. Той просто е тарикат, който е осъзнал, че не е необходимо да си дава зор, след като може да си живее лежерно и спокойно. Пък и забавно да гледа как \"слугите\" се щурат край него, защото той продължава да е господарят или господарката на дома. Ако тези дни видите мопс, облечен с коледно пуловерче и навирена шапчица, също като кучовците от днешната ни празнична галерия, не бързайте да го бомбардирате с въпроси, къде са ви поисканите подаръци. Мопсът няма бърза работа. Ей я къде е следващата Коледа. „Бързай бавно!” е неговият девиз.", "date": "2019.12.29", "title": "Когато Дядо Коледа е мопс (СНИМКИ)"}
{"url": "https://www.monitor.bg:443/bg/a/view/122-mashini-chistjat-sofija-ot-snega-184475", "text": "122 машини са на терен и извършват обработки със смеси против заледяване в София, съобщиха от Столична община. Обработени са пътищата, по които се движат колите на градския транспорт. Снегопочистващата техника започва работа по основните улици в районите, както и на вътрешноквартални улици. Опесъчени са пътищата в природен парк „Витоша“ – Драгалевци - Алеко и Бояна - Златни мостове. Екипи на дирекция „Аварийна помощ и превенция“ обхождат стръмни и опасни участъци в града, както и мостовите съоръжения, за да проверят състоянието им. Напомняме на шофьорите да излизат на пътя само с добре оборудвани за зимата автомобили и да шофират със съобразена със зимната обстановка скорост.", "date": "2019.12.29", "title": "122 машини чистят София от снега"}
{"url": "https://www.monitor.bg:443/bg/a/view/grigor-dimitrov-stana-trenior-dji-v-sidni-184489", "text": "Отборът на България за дебютното издание на тенис турнира ATP Cup вече се подготвя в Сидни. Първата ни ракета Григор Димитров започна тренировки с Димитър Кузманов и Александър Донски. За сбора закъсняха двама от националите - Александър Лазаров и Адриан Андреев, които имаха самолетни неволи напът за Австралия. Полетът им от София за Дубай бе отменен на няколко пъти по технически причини, а след това те не успяха да хванат връзката си за Сидни. От самото начало на австралийска земя редом до най-добрия ни тенисист Григор Димитров пък е физиотерапевтът Алгис Христов, а към екипа скоро се присъедини и новият личен наставник на Гришо Крис Гро. Звездата ни в тениса изглежда е взел много присърце предстоящото предизвикателство и влага сериозни усилия в съвместните тренировки с националите, давайки им ценни съвети като капитан на състава. Това се потвърди и от видеата, които той и Димитър Кузманов публикуваха в социалните мрежи. \"Страхотно занимание с треньор Джи\", написа Мико и отбеляза, че е получил насоки за играта от първата ни ракета Самият Григор също публикува видео и снимки от тренировките и похвали съотборниците си. \"Сидни е много специално място за мен. Отборът на България е тук, елате да ни подкрепите\", призова Димитров и добави, че условията са перфектни. Националите са в една група в фаворита Великобритания, който обаче остана без голямата си звезда Анди Мъри, както и съставите на Белгия и Молдова. Защитеният ранкинг на Мъри бе причината страната му да се класира за ATP Cup, но броени дни преди началото на турнира бившият №1 обяви, че ще пропусне състезанието. \"Работих здраво, за да мога да играя на най-високо ниво. Разочарован съм, че няма да мога да го направя в Австралия през януари\", коментира 32-годишният тенисист, който може да пропусне и Откритото първенство на Австралия по-късно другия месец. Причината е травма, с която тормози шотландеца в последните месеци. Сега Даниел Еванс ще трябва да влезе в ролята на първа ракета на Великобритания. Срещата ни с британците е на 3 януари. Вторият ни сблъсък е срещу Молдова на 5 януари, а два дни по-късно играем срещу белгийците.", "date": "2019.12.29", "title": "Григор Димитров стана \"треньор Джи\" в Сидни"}
{"url": "https://www.monitor.bg:443/bg/a/view/hotelite-pylni-s-nashenci-rumynci-rusnaci-gyrci-turci-syrbi-i-severomakedonci-184477", "text": "От вчера Банско се пука по шевовете. Няколко десетки хиляди нашенци, румънци, руснаци, гърци, турци, сърби и северомакедонци запълниха до последното легло хотелите и къщите за гости, за да посрещнат Новата година. Идват семейства с деца, както и младежки компании. Резервациите са направени още преди месец, както в луксозните хотели, така и в къщите за гости. В пет звездните хотели тридневен пакет за семейство с две деца струва от 2300 до 3000 лева в зависимост от екстрите в хотела. В цената влиза закуска, обед, вечеря и празничната новогодишна вечеря.  Оформени са детски кътове с аниматор, които занимават децата, за да могат родителите да отдъхват активно. В къщите за гости и семейните хотели пакета е неколкократно по-евтин. В банските механи се предлагат не само традиционните ястия, като капама и чомлек, но и цели прасенца, сьомга и печена пуйка. Ски пистите на Шилигарника и Бъндеришка поляна са подготвени и очакват любителите на ските. В града няма сняг, но горе в Пирин е достатъчен. Туристите трябва да се засят с търпение на долна станция на кабинковия лифт.", "date": "2019.12.29", "title": "Хотелите пълни с нашенци, румънци, руснаци, гърци, турци, сърби и северомакедонци"}
{"url": "https://www.monitor.bg:443/bg/a/view/snimat-fantastichen-film-vyv-varna-184480", "text": "Група кинолюбители снимат игрален фантастичен филм във Варна.  Инициатор, продуцент, сценарист, режисьор и оператор е Валери Лилов. Филмът с работно заглавие „Сталкер: Игри на глада“ е пост-апокалиптична фантастика, трилър. Той е без бюджет и всички включени в проекта работят на доброволни начала, което разбира се, не пречи да опитват да снимат професионално, отбелязва Булфото, като публикува и кадри от снимачната площадка. Създатели и участници се надяват продукцията им да бъде достойна за награди в кинофестивали и киноразпространители да проявят интерес към нея. Сюжетът се разиграва след деня на „Страшния съд“, като група деца са принудени да оцеляват в подножието на радиоактивна земя, обитавана от мутирали зверове и хора без разсъдък. Докато борбата им с глада, жаждата и замърсения въздух покосява голяма част от тях, останалите трябва да продължат и намерят път за бягство, заставайки срещу най-големият си враг - техните по-силни и жестоки връстници от другата страна. Историята е в три основни части - борбата за оцеляване на децата в радиоактивна земя, пълна с престъпници и мутирали същества, различията с по-големите връстници от проъивниковата страна и борбата им за присъединяване в защитените бункери. След като те биват унищожени, в разрухата се появява нова надежда за „Стаята на желанията“, която се намира на най-опасното място в средата на замърсената земя. Останалите деца и техните предишни противници трябва да намерят сили и да се обединят, започвайки мъчителен поход в търсене на „Стаята“. По график снимките за филма трябва да приключат в началото на януари, след което предстои постпродукцията и окончателно завършване на лентата.", "date": "2019.12.29", "title": "Снимат фантастичен филм във Варна "}
{"url": "https://www.monitor.bg:443/bg/a/view/praznik-na-kapamata-i-banicata-v-dobrinishte-184471", "text": "Жителите и гостите на Добринище имат възможността да се насладят на двудневния празник на капамата и баницата. Освен местни баби и невести в кулинарията, в инициативата се включиха и много хотели и ресторанти от курортното градче. Жители и гости се наслаждаваха на традиционни за региона гозби, като преглъщаха вкусотиите с домашно греяно вино. После пременени в местни носии те опасаха площада с дълго хоро под  пухкав снежец, който се сипеше тихо и разнасяше аромата на капамата и баниците.", "date": "2019.12.29", "title": "Празник на капамата и баницата в Добринище"}
{"url": "https://www.monitor.bg:443/bg/a/view/shestvie-i-moleben-zaradi-bezvodieto-v-pernik-184470", "text": "Шествие и молебен заради безводието ще има днес в Перник. Организира го Инициативен комитет.  Участниците ще са с жълти светлоотразителни жилетки и ще обявят исканията си – сред тях са да се открият виновните за кризата, в търсенето на решения да се включат външни експерти,  да се наложи мораториум на цените на водата в града. По обяд в храма „Свети Иван Рилски” ще бъде отслужен молебен. Заради драстичното намаляване на водата в язовир \"Студена\" и доближаването до мъртвия му обем в Перник беше обявено бедствено положение. То ще остане в сила в продължение на 30 дни.", "date": "2019.12.29", "title": "Шествие и молебен заради безводието в Перник"}
{"url": "https://www.monitor.bg:443/bg/a/view/snjag-i-vielici-v-nedelja-184472", "text": "Сняг и виелици ни очакват през днешния ден. Обявени са жълти кодове за осем области в страната. Възможни са навявания. Внимавайте ако сте на път, особено в Северна България.Термометрите в София отчитат -3 градуса и прехвърча сняг. „В Североизточна България и Предбалкана наистина има обявени жълти кодове за снеговалеж, тъй като там се очаква той да е по-интензивен и с по-значително количество. Очакват се до 5-10 сантиметра. Толкова ще е и снежната покривка. Това, в съчетание с вятъра, който ще е умерен, а временно и силен, ще създава условия за виелици”, обяви дежурният синоптик в НИМХ Христо Христов пред Нова телевизия. „Снеговалежите ще продължат и през нощта. През утрешния ден валежът ще спре. В Източна България вятърът ще се усили. Там за утре е обявен жълт код за силни ветрове. Валежът ще спре на 31 декември и ще има доста слънце през деня. Температурите през деня ще се повишат, но сутрешните ще останат ниски”, заяви той. „През новогодишната нощ се очаква отново да се усили северозападният вятър. С него ще започне ново понижение на температурите. Облачността ще се увеличи, но ако някъде има валежи, те ще са съвсем слаби. Температурите към полунощ ще бъдат между -1 и 4 градуса, няма да са много ниски. По-сериозно понижение ще има чак към сутринта”, каза още Христов. „През първия ден от новата година се очаква облачността да е доста значителна над страната. Тъй като температурите ще се понижат, на доста места ще превали слаб сняг. През следващите дни се очаква изграждане на един гребен, което ще доведе до разкъсване на облачността и повишение на температурите”, обяви синоптикът.    ", "date": "2019.12.29", "title": "Сняг и виелици в неделя"}
{"url": "https://www.monitor.bg:443/bg/a/view/edna-kmetska-zaplata-za-pyrvoto-bebe-na-plovdiv-za-2020-184479", "text": "Кметът на Пловдив Здравко Димитров ще дари една своя заплата на първото бебе, което се роди в Пловдив през новата 2020 година. Това съобщи самият той от своята страница в социалната мрежа. Новороденото, което се появи на бял свят в първите часове и минути на следващата година, ще получи и специална грамота от община Пловдив. „Децата са нашето бъдеще и всичко, което правим трябва да бъде с мисъл за тях“,  пише градоначалникът. По думите му Пловдив трябва да става все по-добро място за живеене, за да се повиши раждаемостта. Амбицията на кметския екип е още догодина да започне строителството на нова детска градина и едно училище", "date": "2019.12.29", "title": "Една кметска заплата за първото бебе на Пловдив за 2020"}
