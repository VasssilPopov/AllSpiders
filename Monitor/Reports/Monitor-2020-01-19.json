{"url": "https://www.monitor.bg/bg/a/view/osvobodiha-shefa-na-grami-10-dni-predi-ceremonijata-186253", "text": "Първият президент жена на Звукозаписната академия, организатор на най-престижните музикални награди „Грами“, Дебора Дюган беше освободена от поста си само 10 дни преди церемонията по раздаването на грамофончетата на 26 януари. „В светлината на увеличаващите си опасения сред настоятелството на Звукозаписната академия, включително официално твърдение за нарушение на висш служител жена от екипа на Академията, Бордът предприе административно отстраняване на президента Дебора Дюган, ефективно и незабавно“, се посочва в изявление дадено за списание „Билборд“. От него става ясно, че Бордът е наел две независими фирми, които да направят разследване на твърденията срещу Дюган. Временно длъжността й ще се изпълнява от шефа на борда Харви Мейсън-младши. „Това, което се разпространява не е история, която трябва да бъде разказана. Когато можем да говорим без ограниченията на договор от 28 страници и правни заплаха, ще разкажем какво се случва, когато „се издигнеш“ в Звукозаписната академия – публична организация с нестопанска цел“, заяви адвокатът на Дюган – Брайън Фрийдмън. Източници, приближени до Академията, заявиха пред „Билборд“, че голяма част от членовете на организацията не са били доволни от мисията, с която Дебора е поела поста, а именно да донесе промяната, защото никой от тях не искал промяна. Припомняме, че тя зае поста на 1 август 2019 г. и един от основните й ходове беше да започне директна връзка с артистите и мениджърите като прескочи лейбълите, което веднага й спечели врагове. „Ню Йорк Таймс“ на свой ред цитира свой източник, който твърди, че Дюган е отстранена след оплакване от асистента на Нийл Портнов (предишния президент на Академията, който я управлява от 2002 до 2019-а), който временно е работил и за Дебора. В оплакването се посочва, че Дюган е упражнявала тормоз, заради който асистентът си е взел отпуск. Преди по-малко от 3 седмици „Таймс“ съобщи, че Дюган е изпратила забележка до директора на „Човешки ресурси“ на Академията, в която изказва своите опасения за сегашното управление и практики в организацията, които я карат да заключи, че „нещо сериозно не е както трябва“. Според източници на „Лос Анджелис Таймс“ пък Дюган продължава да работи по подготовката на 62-рите „Грами“-та. Предишният президент Портнов си тръгна, след като беше залят от гняв и упреци за негово изказване в бекстейджа на „Грами“ през 2018-а, когато заяви, че жените артисти трябва да „израснат още“, след като на същата церемония само една дама взе грамофонче. Той беше принуден да си тръгне под обществения натиск след като му изтече договора в средата на миналата година.", "date": "2020.01.19", "title": "Освободиха шефа на „Грами“ 10 дни преди церемонията"}
{"url": "https://www.monitor.bg/bg/a/view/izrael-slaga-senzori-po-granicata-s-livan-186227", "text": "Израел обяви, че започва да изгражда подземна мрежа от сензори по границата си с Ливан, която да регистрира евентуално прокопаване на тунели, предадоха осведомителните агенции. Проектът е в ход от една година, когато израелската армия съобщи, че е унищожила няколко тунела на ливанската групировка \"Хизбула\", през които нейни бойци да проникват на израелска територия. Извършени са всички сондажи от израелската страна на \"синята линия\", каза на пресконференция военният говорител Джонатан Конрикус, имайки предвид демаркационната линия с Ливан. По думите му изгражданата мрежа \"не е стена\", а система от сеизмични и акустични сензори, вкопани в земята. Конрикус подчерта, че строителството на сензорната система не е свързано с нови разузнавателни данни, а само с предохранителна мярка. Той каза, че след успешната операция \"Северен щит\" преди година по унищожаването на тунелите на \"Хизбула\" не са били откривани нов тунели. Уведомихме за строителните си работи Временните сили на ООН в Ливан, \"за да гарантираме, че всички знаят какво правим и че действаме от израелската страна\", каза още говорителят. Войната между Израел и проиранската групировка \"Хизбула\" през 2006 г. приключи с примирие, сключено под егидата на ООН. Оттогава няма преки сражения, а само спорадични инциденти. Последният бе през септември м.г., когато \"Хизбула\" изстреля множество противотанкови ракети по Израел, който отговори с артилерийска канонада. Двете страни не съобщиха за пострадали в редиците си, припомни Ройтерс.", "date": "2020.01.19", "title": "Израел слага сензори по границата с Ливан"}
{"url": "https://www.monitor.bg/bg/a/view/kostov-krie-tymnoto-si-minalo-pod-pokrov-nazova-dogan-i-peevski-za-vragove-186273", "text": "Търсачката „Гугъл“ има опция да поискаш да бъдеш забравен. Точно това направи бившият премиер и демиург на Прехода Иван Костов. Той се опита да скрие тъмното си минало под дълбок покров, а обществото да забрави как разпродаде България за жълти стотинки. Командира на тъмния преход хариза действащи фабрики и заводи, оценени на 30 млрд. лева на избрани лично от него олигарси. При тази гигантска афера в хазната влязоха едва 2 млрд. лева. Малко след Нова година Костов гръмко обяви, че се оттегля от създадения от него Център за анализи на рисковете към НБУ. Вместо обаче да се усамоти в Драгалевци и да си говори с теменужките, той взе да раздава морални присъди. В петък се появи в „Студио Банкер“ на едноимения сайт. „Банкеръ“ е сред най-големите защитници на банкера-беглец Цветан Василев, вероятно срещу щедро спонсорство. Там Костов лично назова враговете си – Доган и Пеевски, като ги нарочи за олигарси. Костов не можа да понесе факта, че Ахмед Доган превърна ДПС в модерна, светска и либерална партия и България, благодарение на Движението, преодоля няколко кризи. В същото време Костов се превърна в разединител на дясното, а политическите му ГМО-проекти претърпяха пълно фиаско. „Разривът с Кос­тов дойде, когато той превърна СДС в авторитарна партия и когато даде път на \"сините талибани\" да извършат най-тъмната приватизация на прехода“, пише в анализа „Трънливият път на ДПС - 30 години между свои и чужди“, публикуван тези дни на сайта на Движението. От една страна заради разкритията на изданията на „Телеграф медиа“ за задкулисната роля на Костов в разграбването на България, а от друга – заради законодателната дейност на депутата в НС и най-вече заради поправките в Закона за банковата несъстоятелност. С тях беше стопиран вторичният грабеж на активи на КТБ, които придворният кръг на БГ Мадоф се опитваше да задигне под носа на синдиците. Костов клонира у нас модела на турския проповедник Фетхуллах Гюлен за паралелната държава, която създава чрез фирми, банки, НПО-та и разбира се, частен съд, оглавяван от тогата на олигархията и председател на ВКС Лозан Панов. Тази паралелна власт, получена като смесица от политическа и финансова мощ, продължава и до днес, въпреки че Костов ни се представя като „уединен лаборант“. Особена роля в този модел той отреди на създаването на новите олигарси. Всички те под една или друга форма получиха от него златни активи с елементи на монопол. На Иво Прокопиев подари каолина и кварцовия пясък, на Сашо Дончев – газовото на кранче, на Огнян Донев – лекарствата. За да завърши парадигмата, на Костов му трябваше банка и той инсталира Цветан Василев за банкер. и червената номенклатура. Самият Костов се оказа, че е с червени корени, продукт на две лаборатории на БКП, а духовните му бащи са от ДС и комунистическото военно разузнаване - РУМНО. Скокът му във властта е лично дирижиран от покойния премиер Андрей Луканов (виж карето). Затова Костов реанимира тоталитарните тайни служби и сложи на удобни столове директори от времето на соца, какъвто е Сашо Дончев, и Агнешкия крал Никола Николов. Бащата и майката на Прокопиев се оказаха служители от УБО на ДС. Баща му като зам.-директор на ловното стопанство „Воден“ до Разград е стоял до дясното рамо на диктатора Живков. Бащата на Огнян Донев пък е бил секретен сътрудник (агент) на ПГУ на ДС (външнополитическото разузнаване на режима). Преди Десети ноември Донев-старши е шпионирал сегашните ни партньори от ЕС – Австрия и ФРГ. Затова при управлението на кабинета „Костов“ бяха назначени на държавни позиции безчет агенти на ДС и РУМНО, като рекордите бяха в митниците и във Външно министерство. Сгромолясването на пирамидата КТБ разби на пух и прах една от най-наглите тези на задкулисието - че трезорът е бил банка на ДПС. Напротив, и лична касичка на семейството му. Фамилията е имала 700 бона баровски депозити с лихви като във финансова пирамида. Освен 155 849 лева на Костов, влог от 212 814 лева е имал и покойният му баща Йордан Генков. Двете дъщери на Костов също са имали шестцифрени депозити в тази банка – Мина 213 202, а Яна – 115 343 лв. На 2 септември 2013 г. „Аторна“ ЕООД, което е еднолична собственост на Мина Костова, е сключила договор за консултантски услуги с една от знаковите фирми от обкръжението на Цветан Василев “Афлик България“ като щедро е получила 270 000 лева. Това прави по 30 000 лева на месец. Съпругата Елена Костова успява да си спаси 230 000 лева от КТБ по съмнителен начин, а накрая се опитва да си прибере и влог от 8 бона. КТБ беше основен покровител на Костовата фондация „Демокрация“, щедро я финансираше, а Цветан Василев дори й предостави офис в сграда до трезора. В пирамидата ДСБ е имала два влога за 2,4 млн. лева. Освен този баровски депозит формацията на Костов е имала и друг влог с регулярна лихва, в който е кътала 1 367 794 лева. ДСБ е имала два заема, общо за 175 000 лева, които е погасила. Василев е уредил с кредит семейните приятели на Костови Мая и Христо Кирчеви. Тази фамилия също играеше ролята на касичка на Командира (виж карето). Кирчева заедно с Елена Костова беше сред в която бизнесмени правиха щедри дарения, за да получат обществени поръчки. Сред дарителите редовно се отчиташе и „Отворено общество“ на финансовия спекулант Джордж Сорос. Костов пред „Студио Банкеръ” се опитва да внуши как „българското общество още не е узряло да възприеме сложната тъкан на демокрацията“. Само че при неговото управление демокрацията беше залята с отровата на политическата корупция, авторитаризма, приятелските кръгове и братовчедите във властта. Костов създаде порочната система на задкулисието, която не само че ограби българите, но се опита да им открадне и гражданското общество. Народът обаче разбра тази мимикрия и го изхвърли от властта, а политическите му проекти, които се радваха на подкрепата на 2,2 млн. гласоподаватели, сега се сведоха до един стадион. Костов е продукт на две лаборатории на БКП. През 80-те години на миналия век е научен консултант и участва в разработването на прогнозите за развитието на националния стопански комплекс за нуждите на Държавната планова комисия и и Министерския съвет. Там е привлечен от проф. Иван Илиев в тогавашната лаборатория, а впоследствие Научно-изследователски институт по прогнозиране на социално-икономическото развитие на страната. Проф. Илиев заема редица висши научни, административни и политически постове. Бил е съветник на двама премиери, икономически помощник на Живков, вицепремиер и председател на Държавния планов комитет. Той е придвижвал и оперативната подготовка по превръщането на България в 16-та съветска република. Слава богу този проект не се реализира. Впоследствие Костов е привлечен като консултант в група, ръководена от акад. Мако Даков, който по това време е председател на Комитета по горите и горската промишленост и член на |ЦК на БКП. Петър Берон свидетелства, че лично Андрей Луканов идва при него през 1990 г. и му казва „дай да го направим (Иван Костов – бел. ред) министър”. И Костов няколко месеца по-късно влиза в правителството на Попов. Още по-известна е фразата на Луканов, когато слиза от властта през 1990 г: „Заклел съм Костов и Пушкаров да продължат моето дело.” Навремето Бай Тошо пита Кеворк Кеворкян: “Костов ли ще правят сега премиер?“ Кеворкян остава като гръмнат от тази реплика на бившия първи. Накрая Костов събира цялата информация от двете лаборатории и се опитва да я продаде на тогавашния лидер на СДС д-р Желю Желев, който любезно му отказва. Семейството на Мая и Георги Кирчеви е едно от най-приближените на Костови. Те играят ролята на личните банкери на Командира. Фирмата им „Хрисома“ се забърква в серия скандали, като най-големият е с рухналата сграда на „Алабин“ 39. “Хрисома“ се оказа, че е един от най-големите длъжници на КТБ. През 2004 г. дружеството е теглило два кредита на обща стойност 1 670 000 евро. Задълженията още не са погасени. „Хрисома“ също се отчита с дарения за „Бъдеще за България“. Точно 13 години след трагичната смърт на двете млади момичета под руините на срутилата сграда на ул. „Алабин“ 39 в София виновни няма. Очаквано през есента на 2019 г. съдът оправда касичката на Костов - Георги Кирчев. Именно неговата фирма „Хрисома“ стопанисваше зданието - паметник на културата в сърцето на София. Жертвите на сградата убиец – Деница Ченишева и Петрина Христова, ако бяха живи сега щяха да са съответно на 39 г. и 37 г. - жени в разцвета на силите си.", "date": "2020.01.19", "title": "Костов крие тъмното си минало под покров, назова Доган и Пеевски за врагове"}
{"url": "https://www.monitor.bg/bg/a/view/gyrcija-planira-namaljavane-na-osigurovkite-186264", "text": "Гръцкото правителство планира вместо да намали от 24% на 20% корпоративния данък, да свали осигурителните вноски за работодателите, пише „Катимерини“. Според местни експерти по същество правителството измества икономическата политика, подкрепяйки работната заплата и средната класа, тъй като доскоро както предложенията, така и решенията бяха в полза на свободните професии. По-конкретно, работещите на свободна практика се възползват от промяната в данъчната скала, като плащат данъци намалени с 1300 евро, като за обикновените работници и служители приспаданията не надвишават 200-250 евро. Всъщност доскоро имаше предложения за понижаване на заплатите, която беше отхвърлена от кабинета, тъй като се смяташе, че икономическата политика трябва да се съсредоточи върху трудовите възнаграждения, средната класа и бизнеса. Така беше решено по-бързо да се намалят осигуровките. Показателно за работниците те възлизат на 12,8% от заплатите, докато разходите на работодателите са 20%, докато съответните проценти в страните от ОИСР са съответно 8,2% и 14,4%. Според плана на правителството, през тази година намалението на данъците ще намали таксата за солидарност, плащана от 2,3 млн. заети и ще бъде премахната през 2021 г.", "date": "2020.01.19", "title": "Гърция планира намаляване на осигуровките"}
{"url": "https://www.monitor.bg/bg/a/view/zad-niski-ceni-na-imotite-lysvat-faliti-i-defekti-186267", "text": "Апартаменти в кооперации „на зелено“ на фалирали строители и в стари блокове с подкопани основи се предлагат на атрактивни цени. Проблемните имоти са преоценени с 25 на сто, коментираха брокери пред „Монитор“. Собственици на почти непродаваеми жилища най-често търсят професионалисти да им ги продадат. канят се бъдещите собственици да видят на място и тогава се стигат до обяснения и пазарлък. При старите жилища има голям отлив на купувачи през изминалата година, според голяма агенция за недвижими имоти. Покачването на пазара не е масово, а зад него се крие преориентирането на купувачите към по-скъпи имоти - ново строителство, ремонтирани и обзаведени жилища. Сегашните купувачи са най-често млади семейства, които търсят имот за живеене, повечето - за първи дом. И те имат много нараснали изисквания. Затова първото нещо, което питат, е на колко години е жилището. Ако годините на построяване са повече от 20, има серия от въпроси от купувачите - щранговете за подмяна ли са и поставяна ли е изолация. Но не това е големият проблем при старите жилища. На пазара се предлагат датиращи от години. Пример е обява на тристаен апартамент в един от западните квартали, недалеч от центъра на столицата, което изглежда скоро ремонтирано, обзаведено и на удобно разстояние от метростанция. Цената му е с една четвърт по-ниска от пазарната и това е първата сигнална лампа за бъдещите купувачи. Проверка на място показва, че блокът може всеки момент да рухне. Сградата, строена през 40-те години на миналия век, вече има големи процепи и е опасна за живеещите в нея. Публикации в медии разказват, че преди 8 години общината прави предписание за ремонт на покрива и улуците, както и отводняване. Собствениците на жилища обаче не предприемат никакви мерки. Те не изпълняват нищо от препоръките, не си оправят покрива и не отводняват. При дъждовно време водата отива в плитките основи и ги подкопава. Такива блокове с гредоред има още 7 в квартала. Дори да купите подобно жилище, допълнителните средства за ремонт на сградата може да достигнат до няколко хиляди лева на собственик, коментираха от голяма строителна фирма. При предпочитаните по-нови жилища на ниски цени е възможно да срещнете започнато, но незавършено строителство. Ниска продажна цена сега означава заплащане до една десета повече от стойността на имота по-късно, когато се издаде Акт 16. Зад такива имоти най-често прозират проблеми с терените, фалити на строители и други неразбории. Те може да ви струват скъпо, особено ако се търси жилище за живеене, а не за инвестиция. В краен квартал на София в момента се продава двустаен апартамент с 40 на сто намаление. По-ниската цена се дължи заради нетърпение на собственика да получи пари кеш след няколко години ходене по мъките. Инвеститор и строител на сградата са двама съдружници. Единият е починал и това води до дълга съдебна сага с наследниците му. В това време жилищата остават на произвола на съдбата. Преди десетина години заради кризата доста имоти останаха недостроени. Вследствие на това част от купувачите „на зелено“ се заеха да довършват започнатите строежи сами. Такъв е случаят на продавач на апартамент в кооперация в „Овча купел“, в него ясно личи открадната електрическа система и вътрешни тръби. Балконът на жилището изобщо липсва.", "date": "2020.01.19", "title": "Крият с ниски цени фалити и дефекти на имоти"}
{"url": "https://www.monitor.bg/bg/a/view/hebyr-udari-shampionite-i-zashtiti-trofeja-186274", "text": "Волейболистите на \"Хебър\" (Пазарджик) защитиха трофея си от турнира за Купата на България. Момчетата на треньора Атанас Петров удариха шампионите в Суперлигата - \"Нефтохимик 2010\", с 3:0 (25:19, 25:23, 27:25) в големия финал, игран в пълната зала \"Младост\" в Бургас. Срещата беше повторение на миналогодишния финал, в който \"тигрите\" от Пазарджик се наложиха драматично след 3:2 гейма, но пред собствена публика. Така \"Хебър\" спечели втора поредна Купа на България, докато \"Нефтохимик\" загуби втори пореден финал и остават с 4 трофея в историята си.", "date": "2020.01.19", "title": "\"Хебър\" удари шампионите и защити трофея"}
{"url": "https://www.monitor.bg/bg/a/view/roditelite-ne-sa-nevinni-186276", "text": "Винаги е по-лесно да се търси чуждата вина, отколкото да я потърсиш в себе си. Обясним е общественият гняв от законодателството ни, което ще даде възможност на малолетния убиец на Андреа от с. Галиче да се измъкне след максимум 12 години затвор. Разбираемо е и бащата на момичето да търси съдействие от властта в лицето на премиера това да се промени. Жестокото убийство, както и другите подобни на него две убийства в Русе и в сливенското с. Сотиря поставят редица въпроси, свързани с властта и правомощията на институциите, които би следвало да предотвратят такава патологична жестокост, като своевременно се погрижат потенциалните извършители да стоят зад решетките. Факт е също, че според статистиката всяко четвърто дете у нас е на родители, които изкарват прехраната му в чужбина. Въпросът обаче кой се грижи за децата не е само към държавата, не е и към роднините, а преди всичко към родителите. Те са тези, които носят отговорност, според законите на страната ни. А това че бащата на Андреа твърди, че уж се бил договорил с децата си те да се гледат сами, не го оправдава. И е редно той също да понесе своята отговорност. Още в библейския текст е казано -- първо извади гредата от своето око и след това сламката от окото на брата си.", "date": "2020.01.19", "title": "Родителите не са невинни  "}
{"url": "https://www.monitor.bg/bg/a/view/izdyhnalijat-v-zavedenie-vyv-vidin-bil-zastreljan-186275", "text": "Младият мъж, който издъхна, след като го откриха с тежки наранявания в заведение във Видин, е бил застрелян. Престъплението е извършено рано тази сутрин в заведение в центъра на областния град. Мъжът е починал на път за болницата. Полицията установява извършителя. Обитателите на апартаментите над нощния клуб разказват, че работи само от петък до неделя. Отваря в малките сутрешни часове и събира компании от други заведения, съобщи бТВ. Самите живущи обаче разбрали, че е убит човек, когато районът се напълнил с полиция. Убитият 31-годишен мъж не е криминално проявен. Застрелян е с куршум във врата и починал в линейка на път за болницата. Съседите не го познават, но разказват, че са подложени на постоянен тормоз от музиката в заведението и от скандалите между клиентите. „Това е непоносимо, зверски викове, тропане и музика силна. Отдавна очакваме нещо да стане тука – непрекъснато има побоища, сутрин наблюдаваме е на тая масичка по трима-четирима млади момчета си разпределят дрога, смъркат“, твърди мъж, който живее в сградата. Хората писали до кого ли не, събирали подписки, но тормозът продължава с години. Заведението е проверявано многократно, глобявано е за нарушаване на обществения ред, но не е било затваряно, за което настояват в квартала. Собствениците на заведението не бяха открити за коментар. А задържаните на сутринта клиенти били толкова неадекватни, че изобщо не могли да обяснят какво се е случило.", "date": "2020.01.19", "title": "Издъхналият в линейка във Видин бил застрелян "}
{"url": "https://www.monitor.bg/bg/a/view/katar-zapochna-da-stroi-pyrvi-solaren-park-za-472-mln-186272", "text": "Катар започва изграждането на първата в страната слънчева електроцентрала, която ще произвежда около една десета от тока в арабската държава. В проекта се инвестират 472 млн. долара. Договорът между държавната компания инвеститор Siraj Energy за изграждането на станция с мощност от 800 мегавата с компаниите Total и Marubeni бе подписан в неделя. Първият етап от централата се очаква да бъде пуснат догодина. През 2022 г. соларният парк трябва да заработи на пълна мощност.", "date": "2020.01.19", "title": "Катар започва да строи първа слънчева централа за $472 млн."}
{"url": "https://www.monitor.bg/bg/a/view/kitaj-shte-kupi-ot-airbus-oshte-40-samoleta-186270", "text": "Китайската авиационна лизингова компания (САLC) ще купи от Airbus 40 нови самолета, съобщиха от европейската корпорация. Поръчката e за модела А321neo. Предвижда се и преустройство на 15 самолета A320neo във вариант А321neo. Според информация на Airbus общо поръчките на китайската компания за самолети A320neo и А321neo са за 252 машини, от които 87 вече са доставени. Самолетът А321neo е най-големият самолет на Airbus, който може да превозва до 240 пътници. Средната му стойност е 129,5 млн. долара.", "date": "2020.01.19", "title": "Китай ще купи от Airbus още 40 самолета"}
{"url": "https://www.monitor.bg:443/bg/a/view/endji-kasabie-rodih-za-po-malko-ot-15-minuti-186255", "text": "Диетоложката на звездите Енджи Касабие може да се похвали с бързо раждане. За разлика от  много жени, на чаровната блондинка са й били нужни броени минути да даде живот. Малкият Райън се появи на бял свят на 14 януари за по-малко от четвърт час. Това съобщи щастливата майка пред Нова тв. „Толкова съм радостна, не мога да повярвам, че е в ръцете ми. Не мога да спя. Той е много спокойно дете, но аз треперя и се будя да проверявам, че всичко е наред. Искам да му дам всичко от себе си”, разказа още тя. Припомняме, че таткото е Мистър Ливан 2014 Рабих Ел Зейн.", "date": "2020.01.19", "title": "Енджи Касабие: Родих за по-малко от 15 минути"}
{"url": "https://www.monitor.bg:443/bg/a/view/myglite-si-otivat-bez-valeji-do-kraja-na-januari-186257", "text": "Мъглите вече ще са по-рядко, а от днес в страната нахлува малко по-хладен въздух. Това обясни климатологът Георги Рачев пред Нова ТВ. „Към сряда половин България трябва да има двуцифрени максимуми на температурите. Което показва, че продължаваме да се намираме в период на много топло време”, каза още Рачев. По думите му до момента януари върви с 1 до 2,5 градуса над нормата. „Прегледах данните от миналата година. Оказа се, че не е чак толкова сухо, колкото ни се иска като оправдание. За София и района на водосбора на язовир „Студена” годишната норма е около 80% изпълнена”, заяви Рачев. Климатологът обясни, че до края на месеца не се очакват валежи. Февруари и март ще са по-топли и с по-малко валежи от обичайното. „Очертава се едно нормално лято. Засега с нормални температури, малко по-топло. Свършваме един 30-годишен период, другата година ще сравняваме”, заяви Георги Рачев.", "date": "2020.01.19", "title": "Мъглите си отиват, без валежи до края на януари "}
{"url": "https://www.monitor.bg:443/bg/a/view/predlagat-ulica-v-jambol-da-nosi-imeto-na-luben-kornezov-186256", "text": "Безименна до момента улица в Ямбол да бъде кръстена на починалия м.г. юрист проф. д-р Любен Корнезов, предлагат общинските съветници от БСП и левицата.  Те са избрали за наименоването част от известния като булевард „Крайбрежен“, където няма административни адреси. Идеята е подкрепа от ямболската адвокатска колегия, съдии и прокурори. Започната е и подписка сред населението в града. Любен Корнезов е родом от Ямбол, където дълги години е работил като съдия първоначално в районния, а след това и в тамошния окръжен съд, чийто председател е бил. Възпитаник е на юридическия факултет при софийския университет „Св. Климент Охридски“. Бил е народен представител във ВНС и зам.-председател на комисията, която изработва конституцията, приета и с неговия подпис, зам. министър на правосъдието и депутат, включително и зам.-председател на НС. Автор е на 17 научни труда и стотици публикации, вносител е на проектозакон за разрешаване  на евтаназията, който обаче не е приет. Изнасял е лекции по гражданскопроцесуално право в ЮФ на УНСС-. София, както и в Югозападния университет „Неофит Рилски“- Благоевград. Почина на 30 ноември м.г.на 72 годишна възраст  в София", "date": "2020.01.19", "title": "Предлагат улица в Ямбол да носи името на Любен Корнезов"}
{"url": "https://www.monitor.bg:443/bg/a/view/myj-panikiosva-sysedi-s-opasni-zmii-v-asenovgrad-186258", "text": "Асеновградчанин отглеждал три опасни и много отровни змии в дома си и притеснил комшиите, които подали сигнал за незаконно притежание на отровни змии в Регионалната екоинспекция в Пловдив. При проверка на място екоинспекторите установили, че въпросният човек си има вкъщи две коралови кобри и една пустинна рогата усойница. Трите опасни влечуги били регистрирани в РИОСВ - Пловдив с регистрационни карти съгласно изискванията на Закона за защита на животните и на практика не били незаконно отглеждани, съобщи dariknews.bg. Служителите на инспекцията не са установили в жилището да живеят други животни без регистрация. Според специалистите кораловите кобри всъщност не са истински кобри, а името им идва от това, че могат да изглаждат врата си в \"качулка\". Те са африкански змии и са силно отровни, а отровата им няма известен антидот. Пустинната рогата усойница също е изключително отровна. Среща се в Африка, Близкия изток и в Централна Азия.", "date": "2020.01.19", "title": "Мъж паникьосва съседи с опасни змии в Асеновград"}
{"url": "https://www.monitor.bg:443/bg/a/view/germanci-i-holandci-naj-aktivni-na-imotnija-ni-pazar-186260", "text": "Германци, холандци, украинци и латвийци са най-активни на имотния ни пазар, показват предварителните данни на Българската народна банка (БНБ) за периода от началото на миналата година до края на ноември. Нетният поток от инвестиции на чуждестранни лица в недвижими имоти е положителен в размер на 4 млн. евро, при положителен нетен поток от 17,9 млн. евро за януари - ноември 2018 г., показват изчисленията на централната банка, цитирани от Investor.bg. За 11-месечието германски граждани са купили имоти у нас за 1,2 млн. евро, поданиците на Нидерландия - за 600 хил. евро, а украинците и латвийците - за по половин милион евро. Нетният поток на преките инвестиции в България за 11-те месеца на миналата година На годишна база той е по-голям с 467,5 млн. евро (89,6%). Само през ноември потокът на вложенията е положителен и възлиза на 36,7 млн. евро, като банковата статистика отчете, че към 30 ноември 2018 г. пак беше на плюс със 122,1 млн. евро. Дяловият капитал (преведени/изтеглени парични и апортни вноски на нерезиденти в/от капитала и резервите на български дружества, както и постъпления/плащания по сделки с недвижими имоти в страната) е отрицателен и възлиза на 411 млн. евро за януари – ноември 2019 г. Той е по-нисък с 651,4 млн. евро, отколкото за същия период на 2018 г., когато беше положителен в размер на 240,4 млн. евро. По предварителни данни в сферата на реинвестициите печалбата (показваща дела на чуждестранните инвеститори в текущата печалба или загуба на дружеството на база на счетоводни данни за финансовия резултат) е положителна и възлиза на 81,2 млн. евро, при положителна стойност от 312 млн. евро за периода януари - ноември 2018 г. За 11 месеца нетният поток по дългови инструменти (промяната в нетните задължения между дружествата с чуждестранно участие и преките чуждестранни инвеститори по финансови, облигационни и търговски кредити) е положителен и възлиза на 1,319 млрд. евро, при отрицателна стойност от 30,8 млн. евро за периода от януари до ноември 2018 г. При нетните потоци по преки инвестиции в страната за януари – ноември 2019 г. следвана от Германия (231,8 млн. евро) и Обединеното кралство (192,7 млн. евро). Нетният поток на преките инвестиции в чужбина за януари – ноември миналата година по предварителни данни на БНБ възлиза на 294,7 млн. евро, при 207,1 млн. евро за същия период на 2018 г. Само през ноември той е 3,9 млн. евро, при отрицателна стойност от 15,4 млн. евро година по-рано. Нетният поток на преките вложения в чужбина за 11-те месеца на 2019 г. е 294,7 млн. евро, докато година по-рано те бяха 207,1 млн. евро. Само през ноември той възлиза на 3,9 млн. евро, при отрицателна стойност от 15,4 млн. евро година по-рано.", "date": "2020.01.19", "title": "Германци и холандци най-активни на имотния ни пазар"}
{"url": "https://www.monitor.bg:443/bg/a/view/studena-voda-186269", "text": "", "date": "2020.01.19", "title": "Студена вода"}
{"url": "https://www.monitor.bg:443/bg/a/view/shefove-jiljat-rabotnici-i-dyrjavata-s-vaucheri-186262", "text": "Дупка в закона оставя ваучерите за храна, които са една от основните социални придобивки в частния сектор, реално на самоконтрол. Това пък води до случаи, в които работодатели жилят работниците си, като не им дават ДМС-то, в случай че са болни. Това алармира пред „Монитор“ секретарят по социална политика на КТ „Подкрепа“ Александър Загоров. По този начин обаче освен работника фирмите жилят и държавната хазна. Причината е, че тя, тъй като няма механизъм, по който да провери дали ваучерите са достигнали до персонала, дава данъчни облекчения на дружеството въз основа само на декларираните от него цифри. Ваучерите за храна са най-предпочитаният и използван метод от фирмите в България за предоставяне на допълнителни месечни доходи на служителите. В колективния трудов договор – в тези фирми, където изобщо го има, се вписват правилата за получаване на този тип социална придобивка, но дали и как се спазват правилата по договора е въпрос единствено на решение на работодателя. Синдикатите са включени в разписването на правилата за фирмите, в които има синдикална организация. „В случаи на нарушение или сигнал до нас се стремим да проверим и отстраним проблема“, разясни още Загоров. Има сигнали от служители, ощетени и не получили полагащите им се ваучери за храна, защото са ползвали болничен, а работодателите им решават да удържат полагащите им се за храна ваучери. Това е абсолютно нарушение, защото тази система е за всички, болен-здрав - 60 лева се полагат под формата на ваучери за храна, категоричен е Александър Заговор. До глоба на фирмата обаче не може да се стигне, защото Главната инспекция по труда Оттам посочиха, че дори при получени сигнали те могат да проверят само дали има подписан колективен трудов договор. Ако установят, че няма, могат да издадат предписания, но не и да наложат глоби. Реално обаче, защото по закон няма задължение да се оставят писмени следи дали се дават или не ваучерите на работниците, няма как да проверят стигнали ли са те до служителите. По този начин и НАП няма как да знаят дали даденото облекчение е за реално изпълнен социален ангажимент или просто ДМС-то е останало за ползване на шефа. Този вид социална придобивка за служители е регулирана от наредба № 7 на Министерството на финансите от 9.07.2003 г. Редица са предимствата за работодателите от внедряване на решението „Ваучер Храна“. Те са свързани с оптимизиране на разходите, повишаване на цялостната мотивация и ефективност на работещите, както и подобряване имиджа на самата компания. Според данните на „Подкрепа“, когато работодател спре да дава ваучери, тези 60 лева не ги дава и под формата на пари, така че Ваучерите не са скрито увеличение на заплатите, а са вид помощ, която е полезна и за двете страни работник – шеф. С годините квотата е нараствала, но винаги се е случвало след упорити разговори и се е базирало на това, че в предходни години е имало недостатък, квотата е била малка, а е имало повече желаещи. Квотата за ваучери не са пари, които държавата дава, това са средства, които излизат от работодателя със съгласие на целия трудов колектив, коментира още Загоров. Положението с ваучерите и техният размер остава непроменен за 2020 година, това става ясно от държавния проектобюджет, в който са предвидени 320 милиона лева.", "date": "2020.01.19", "title": "Шефове жилят работници и държавата с ваучери"}
{"url": "https://www.monitor.bg:443/bg/a/view/osydiha-fetishist-za-krajba-na-bikini-186259", "text": "Фетишист психопат получи условна присъда от 9 месеца от търновския съд за доста странно престъпление. Обвинението срещу 38-годишният мъж е за кражба на дамско бельо от простор на студентска квартира в центъра на Велико Търново. Престъплението било извършвано няколко пъти в периода от септември 2018 г. до август 2019 г., но присъдата идва чак сега. Мъжът научил, че в апартамента живеят млади момичета и започнал да ги дебне. Когато те простирали бельото си на терасата на първия етаж, той подлагал няколко плочки, по които успявал да се метне на балкона, грабвал бикините и прашките и изчезвал. Това се повторило няколко пъти, докато накрая започнали да се чувстват силно изплашени. При последният от набезите на фетишиста обаче той бил засечен от собстеничката на бельото, която надала вик. Разбирайки, че е разкрит мъжът набързо награбил простряното бельо като военен трофей, хвърлил го през балкона и скочил след него. Пристигналите минути по-късно полицаи установили, че по тротоара няма и връвчица от бикини. Въпреки заплахата да бъде заловен, фетишистът все пак успял да ги отмъкне със себе си. След проведеното разследване, извършителят на необикновеното престъпление бил разкрит и задържан. Пред полицаите той признал за стореното и върнал част от откраднатите гащи. Според информацият от прокуртурата обаче те били в състояние, негодно за употреба. Мъжът е изправен пред съда, където назначената съдебно – психиатрична експертиза доказала, че той е с лека степен на умствена изостаналост, но е вменяем и може да си понесе наказателната отговорност. По съвет на назначения служебен защитник, подсъдимият се съгласил на споразумение с прокуратурата и така отнесъл условна присъда. Той ще трябва да заплати и сумата от 303 лв. за направените по делото разноски.", "date": "2020.01.19", "title": "Осъдиха фетишист за кражба на бикини"}
{"url": "https://www.monitor.bg:443/bg/a/view/sdelkite-prez-dekemvri-v-sofija-naj-mnogo-ot-krizata-nasam-186261", "text": "В София между октомври и декември миналата година са били сключени 9587 сделки с имоти, което е ръст с 5,2% спрямо същия период на предходната година. Това е и най-големият брой сделки в столицата през четвъртото тримесечие от кризата през 2008 г. насам. Общо през 2019 г. в столицата са сключени близо 30 хил. сделки с имоти, като броят им е по-висок с 5,4% спрямо 2018 г., сочат данни на Агенцията по вписванията, цитирани от Investor.bg. След вялото начало на годината сделките с имоти в София се върнаха към силен растеж от второто тримесечие на миналата година, а през третото тримесечие броят на вписаните сделки също беше на най-високото си ниво за този период от кризата насам. В Пловдив през последните три месеца на годината са вписани 5045 сделки с имоти, като нарастват със 7,8% спрямо същия период на 2018 г. Общо миналата година в града под тепетата са легализирани 15 221 сделки. Варна пък регистрира ръст на сделките с имоти с 8% на годишна основа, а в Бургас увеличението е с 5,2%. Вписаните сделки с имоти в двата града отбелязват ръст и за цялата година. В морската столица през 2019 г. са били сключени близо 13 хил. сделки с имоти, което е повишение с 1,7% спрямо 2018 г. В Бургас сделките с имоти миналата година са били 6697, като нарастват с 6,4% спрямо 2018 г.", "date": "2020.01.19", "title": "Сделките през декември в София най-много от кризата насам"}
{"url": "https://www.monitor.bg:443/bg/a/view/national-geographic-s-epichen-transfer-vzeha-beyr-grils-ot-discovery-186224", "text": "След 13 години в научно-популярния канал Discovery, не малко скандали, оттегляния и завръщания, едно от най-любимите лица и водещ Беър Грилс направи епичен трансфер и то при кръвния „враг“ и вечен конкурент – National Geographic. Придобилата култов статус на Вечния оцеляващ поредица „В дивата пустош с Беър Грилс“ стартира с нови епизод в новия ефир тази вечер от 22 часа. По традиция Беър ще изпитва не само своите способности, които са близо до свръхчовека, но и тези на един куп знаменитости. Всяка серия ще подлага на изпитания по една холивудска звезда, а списъка с мераклиите да се пробват е дълъг. Отличената с „Оскар“ актриса Бри Ларсън, която миналата година изгря и като самия Капитан Марвел, зарязва светлините на прожекторите, за да ги замени за преход през дълбоките джунгли и мангрови блата на Панама, последван от скок от хеликоптер във води пълни с акули. Любимецът на тийнейджърките Чанинг Тейтъм се изправя пред предизвикателството на ново приключение с Беър Грилс, който обещава да подложи този Холивудски чаровник на още по-големи изпитания. Списъкът се допълва от актьорите Арми Хамър („Призови ме с твоето име“), номиниран за „Златен Глобус“; Кара Делевин („Отряд самоубийци“)' Джоел Макхейл („Колеж Грийндейл“), номиниран за „Еми“; Роб Ригъл („Внедрени в час“); Закари Куинто, номиниран за „Еми“ („Зловеща семейна история“); популярния радио водещ Боби Боунс; бившата кеч звезда Дейв Батиста и професионалния катерач Алекс Хонълд - първия изкачил 914-метровата стена на Ел Капитан в националния парк „Йосемити“, за който беше заснет филма „Сам на скалата“. „С целия екип на „В дивата пустош“ много се вълнуваме, че приключенската ни поредица наистина намери своя дом в ефира на National Geographic за своя пети сезон“, казва Грилс. „Много се гордея, че всяка една от холивудските звезди, която ме придружаваше на тези пътешествия през дивото, имаше изключително положително преживяване. Точно това прави дивата природа. Отвежда ни до ръба на възможностите ни, но след това награждава усилията и устрема ни с гордост, която не може да бъде купена с пари.“", "date": "2020.01.19", "title": "National Geographic с епичен трансфер – взеха Беър Грилс от Discovery"}
{"url": "https://www.monitor.bg:443/bg/a/view/majka-izgori-bebeto-si-s-vrjala-voda-pri-kypane-186249", "text": "Майка изгори бебето си при къпане с вряла вода. Инцидентът станал в павликенското село Караисен.  Късно през нощта, след като сменила памперса на детето, родителката решила да го измие, но не проверила с ръка температурата на водата и потопила бебето вътре. В резултат на това то получило изгаряния по краката и слабините. Пострадалото дете е откарано в областта болница във Велико Търново, а оттам е транспортирано до София, където е настанено в Клиниката по изгаряния. Според лекарите няма опасност за живота и трайни увреждания за здравето му. По случая вече са се задействали социалните и от отдел \"Закрила на детето\", които ще проверят условията, при който живее и е отглеждано пострадолото бебе и другите две по-големи деца на семейството от Караисен.", "date": "2020.01.19", "title": "Майка изгори бебето си с вряла вода при къпане"}
{"url": "https://www.monitor.bg:443/bg/a/view/voevodite-iskat-fond-za-daroviti-deca-186247", "text": "Да бъде създаден общински фонд, който да предоставя стипендии за даровити деца в Стара Загора, предлагат на колегите си от старозагорския парламент съветниците от ВМРО.  Идеята е да се подпомагат деца в различна възраст, спечелили призове и награди във всички сфери на обществото:спорта, културата, науката и образованието, уточнява областният координатор на воеводите Антон Андонов. По думите му парите трябвало да се отпускат ежемесечно. Предварителните разчети показвали, че ще бъдат необходими между 30 и 40 000 лв, които местната хазна можела да си позволи. „В момента има такъв държавен фонд, но той обхваща деца между 14 и 18 години, ние няма да можем да достигнем сумите, които отпуска този фонд. Идеята е да разтворим ветрилото малко повече…“, споделя Андонов. В групата на ВМРО в Стара Загора е и единственият ученик, навършилият миналато лято Никола Чакалов, който тази година ще бъде абитуриент в търговската гимназия „Княз Симеон Търновски“. Двамата старейшини се надяват идеята им да бъде приета и средствата да бъдат заложени в бюджета за 2020 година.  ", "date": "2020.01.19", "title": "Предлагат общински фонд за даровити деца в Стара Загора "}
{"url": "https://www.monitor.bg:443/bg/a/view/syrchadjiev-vryshta-na-scenata-dobri-vojnikov-186248", "text": "Първа за сезона премиера на 27 февруари ще извади Йосиф Сърчаджиев на сцената на старозагорския драматичен театър. Той се е спрял на написаната преди 149 години в Букурещ пиеса на Добри Войников „Криворазбраната цивилизация“. Текстът е осъвременен от съпругата на Сърчаджиев Райна Томова, която е автор и на песните.  Сценографията и костюмите са дело на Мария Дим, а музиката е на композитора Андрей Дренников. Хореографията е на Кремена Костова, а сред поканените от режисьора артисти е и Галя Александрова за сватовницата баба Стойна. Пред журналисти в Града на липите прекаралият преди време тежък инсулт Сърчаджиев припомни, че познава тукашната трупа от времето, когато постави „Г-жа Министершата“ на Бранислав Нушич, където в главната роля беше пак Галя Александрова. По думите му за избора го убедил директорът на театъра Ивелин Керанов. Всичко, което преминава в нашия свят, идвайки от запада и изтока, се събира в нашата прекрасна страна и се създава една какафония в душата и мислите на хората. Много от тях загубват ума и дума, защото не разбират какво става покрай тях. В нашата държава толкова много всичко е объркано. И, уви, тази нова цивилизация убива духа на българите.“, настоява Сърчаджиев.Според него много от нещата от старото време, , които би трябвало да остават у нас изчезват. „Остава ужким модерно и красиво нещо, което се оказва зло, което действа пагубно върху хората.Затова решихме, че трябва да работим и представим тази пиеса. Не съм сигурен дали публиката ще разбере моята идея в тази постановка, но десет човека да разберат- ще е постижение!“, казва култовият някога артист и се надява, че може да помогне с работата си в театъра на трудно живеещите българи.", "date": "2020.01.19", "title": "Сърчаджиев връща на сцената Добри Войников"}
{"url": "https://www.monitor.bg:443/bg/a/view/ubitijat-v-turcija-milen-oslepil-jena-pri-obir-u-nas-obzor-186251", "text": "Убитият от турската полиция в Истанбул - 32-годишен Милен Бахчеванов, е от Варна. Простреляният е стар познайник на правоохранителните органи, заяви пред bTV бившият шеф на Варненския затвор и настоящ адвокат Росен Желязков. Той го е разпознал, след като турските телевизии показаха репортажи за кървавия инцидент. Милен бе прострелян смъртоносно при акция на истанбулската полиция, след като нахлу с мачете и предизвика безредици в заведение в мегаполиса. 32-годишният българин и грабежи. Бахчеванов имал съдебни регистрации още като непълнолетен. През 2007 година той е осъден на 2 години затвор за държане на марихуана с цел разпространение. Преди 10 години, тогава 23-годишният наркоман, е осъден от Варненския окръжен съд за грабеж на жена, която преди това пребил и ослепил едното й око. Хероиново зависимият вече Милен издебнал жертвата си, която се връщала от банка в центъра на Варна, и издърпал чантата й. През февруари 2014 година, вече на 27 години, като затворник във Варненския затвор направил опит да се самоубие, докато бил в стационара. Той бил настанен там, след като ден преди това се сбил с друг затворник. Рецидивистът наркоман изпаднал в абстиненция и се самозаколил, като бил откаран в болница, където го закърпили. Според Желязков това не бил пръв опит да посяга на живота си. Шест месеца преди това Милен пак се клал с нож. През май 2017 година 29-годишният Милен Бахчеванов затвор. Скоро след това обаче отново застава пред съда по обвинение за обир на лекар. В съда Милен крещи, че е болен с ТЕЛК за няколко заболявания и констатирана 67% нетрудоспособност. След 3 присъди, на 22 юни миналата година, отново е освободен предсрочно от затвора във Варна с остатък от 1,5 година. Росен Желязков, който вече е негов адвокат, твърди, че оставянето на Милен в ареста било равно на „инквизиция“, предвид множеството му заболявания. Казва още, че когато не си пиел хапчетата и употребявал наркотици, клиентът му ставал много агресивен. Българският гражданин беше прострелян смъртоносно в Истанбул, след като нахлу с мачете и създаде безредици в заведение, съобщиха от МВР. Действието се развило около 23.30 часа в петък в ресторант, намиращ се на ул. „Шехит Камил Балкан“ в кв. Байрампаша –Истанбул. Мъжът се опитал да вземе заложник, барикадирал се и ранил охранител, след което бил прострелян от полицай. По-късно българинът починал в болница.  Дирекция \"Международно оперативно сътрудничество\" е осъществила контакт по полицейските информационни канали.", "date": "2020.01.19", "title": "Убитият в Турция Милен ослепил жена при обир у нас (ОБЗОР)"}
{"url": "https://www.monitor.bg:443/bg/a/view/obljakoha-megan-i-hari-v-nosii-186245", "text": "Снимка на държащи се за ръце, облечени в български национални носии, принц Хари и съпругата му Меган, буквално взривиха социалните мрежи. В неделя, само за час след публикуването на фотошопната илюстрация от старозагорския майстор на обектива Жоро Жаджиев, под интригуващото заглавие „Всички бедни хора идват да живеят в България“, тя бе харесана от над 170 потребители, а  две десетки я прехвърлиха на собствените си страници. Сред коментарите имаше дори предложения да предоставят на отказалата се от кралските титли двойка къща в планинско село. На заядливите коментари, че красавицата Меган имала нещо общо с мургавата част от българското население, известният с майтапите си фотограф и доайен на ундуро спорта в България старозагорец отбеляза, че „не на всички е дадено носиите да им стоят като униформа на военен министър.“", "date": "2020.01.19", "title": "Облякоха Меган и Хари в носии"}
{"url": "https://www.monitor.bg:443/bg/a/view/glorija-otnese-ispanija-186244", "text": "Екстремното време удари Испания. Бурята Глория донесе червен код из цялата страна и предупреждения за сняг, минусови температури, дъжд и силни ветрове. Най-тежко засегнати са Балеарите. Популярни туристически дестинации като Ибиса и Форментера бяха наводнени. В Аликанте и Валенсия паднаха рекордни валежи. В Севиля валя сняг. Паркове в Мадрид буха затворени заради \"екстремната рискова ситуация\". В Барселона издигнаха диги по брега на морето. Метеоролозите предупреждават, че ветровете ще продължат. Местното каталунско правителство предупреди специално българските шофьори на тирове, че предвид неблагоприятните метеорологични условия препоръчва на работещите в транспортната сфера да следят пътната информация, защото в понеделник е възможно да бъдат наложени ограничения за тежкотоварните превозни средства заради снеговалежите в централна Каталуния и северните части на Хирона. От местното каталунско правителство отбелязват, че голяма част от шофьорите са българи.", "date": "2020.01.19", "title": "Барселона предупреди шофьорите на тирове за лошо време заради бурята Глория (СНИМКИ)"}
{"url": "https://www.monitor.bg:443/bg/a/view/myj-nameri-43hil-v-divan-vtora-upotreba-i-gi-vyrna-186250", "text": "Мъж от Мичиган, САЩ, бе похвален за честността си, след като намери 43 000 долара, натъпкани във възглавничките на диван, купен втора употреба, пише Daily Mail.  Той проследил произхода на покупката си до първоначалния собственик, за да му върне парите до стотинка. Хауърд Кърби, на 64, купил кушетката за 70 долара от магазин в Оуосо, Мичиган, където регулярно пазарувал дребни неща за мъжката си бърлога. След като седмици наред чувствал кушетката неудобна, двамата със снаха му решили да отворят възглавничките и да погледнат вътре. Останали поразени, след като открили, че причината за неудобството на мебелта са 43 бона в брой, пъхнати в кутия. Кърби споделил за откритието си с адвокат, който му казал, че не е длъжен да върне парите, но късметлията възразил, че такова нещо е против убежденията му. „Светият дух се спусна над мен и ми каза: „Не, Кърби, тези пари не ти принадлежат”, разказва мъжът. Кърби взел парите и отишъл обратно в магазина, откъдето бил купил дивана и поискал сведения за дарителите. Така стигнал до Ким Фаут-Нюбери, чийто дядо бил притежавателят на мебелите. Тя изобщо и не предполагала за съществуването на парите, а още по-малко, че са скътани от стареца във възглавничките на старата кушетка. Всички те се върнали в магазина да се срещнат и Кърби да върне парите обратно на Ким и нейното семейство. Той често си бил мислил какво ли би направил, ако неочаквано намери голяма сума пари. Сега той се чувства удовлетворен, че  успешно е преминал през своето изпитание. „Още ми се случва да се ощипя, дали пък не съм сънувал или съм си въобразил нещо”, споделя Кърби. Семейството на Ким пък възнамерявало да изгори кушетката, ако от магазина откажели да я вземат.", "date": "2020.01.19", "title": "Мъж намери $43 000 в диван втора употреба и ги върна"}
{"url": "https://www.monitor.bg:443/bg/a/view/sled-15-godishna-pauza-lindzi-loyn-puska-nov-album-186217", "text": "Скандалната знаменитост Линдзи Лоън, която през последното десетилетие занимаваше общественото внимание предимно с проблемите си с наркотиците и нестабилните нерви, е решила да се завърне към музиката, с която в началото на Милениума си вадеше хляба. В края на 2019-а Лоън издаде първия си сингъл от 11 години насам с провокативното име Xanax (лекарства със зелена рецепта). Оказва се че това е само началото и Линдзи готви цял албум, след 15-годишна пауза. 33-годишната певица и актриса е разкрила, че се завръща с нова музика в края на февруари в отговор на почитател, споделил в сайта Инстаграм, че се надява през тази година да излезе третият й студиен проект. Линдзи Лоън не е издавала албум от 2005 г., когато на музикалния пазар се появи A Little More Personal (RAW). Година по-рано актрисата издаде първия си студиен албум Speak. Най-скорошните актьорски изяви на Линдзи Лоън са във филма \"Сред сенките\" (2019) и в поредицата на Нетфликс \"Sick Note\" (2018).", "date": "2020.01.19", "title": "След 15-годишна пауза: Линдзи Лоън пуска нов албум"}
{"url": "https://www.monitor.bg:443/bg/a/view/cska-razkara-nenujen-portugalec-186254", "text": "ЦСКА няма да разчита на португалеца Нуно Томаш до края на сезона, обявиха от тима при заминаването за подготвителния лагер в Испания. Защитникът е обявен за ненужен от треньора Милош Крушчич и не се качи на самолета заедно със съотборниците си. Томаш ще доиграе сезона като преотстъпен, а в момента му се търси нов отбор. Новината за раздялата с бранителя е изненадваща, тъй като само преди няколко месеца той преподписа договора си с ЦСКА. След това обаче загуби титулярното си място в отбора, а след завръщането на Божидар Чорбаджийски се оказа извън сметките. Направо на лагера в Марбея ще се присъединят британецът Тони Уот и испанецът Раул Албентоса. Двамата се възползваха от почивката между двата лагера и се прибраха за ден при семействата си. В групата за втория лагер попадна нападателят Тонислав Йорданов, като по всичко личи, че младежкият национал ще има възможност да е част от тима на Милош Крушчич през пролетния дял на шампионата. Пропусналият първия лагер на отбора в Турция поради лични причини Жеферсон също вече е на линия и ще опита да навакса изоставането. До момента „червените“ изиграха една контрола, като разгромиха с 4:0 казахстанския „Каспий“ в Анталия. В същото време треньор номер 1 на България за 2019 година Стойчо Младенов остро разкритикува сегашния наставник на ЦСКА Милош Крушчич. Любимецът на „червените“ запалянковци бе категоричен, че събинът няма нужните качества, за да води отбора. „Следя нещата в ЦСКА, но не съм в кухнята, не съм бил на „Армията“ от години, призна Младенов в интервю за „Спортал“. - Коментарът ми за Крушчиш? Ако треньорът е чужденец, той трябва да бъде доказан, защото ЦСКА не е училище. Ако ще е млад специалист начело на отбора, трябва да е българин - някой перспективен, какъвто беше Христо Янев. Моят ЦСКА е този, който играе на „Армията“ и се надявам нещата да се подобрят скоро“, допълни Младенов, който на няколко пъти признава, че би се завърнал начело на ЦСКА, ако получи покана от ръководството. Витаутас Черниаускас, Густаво Бусато, Илия Шаламанов, Едвин Джеси, Иван Турицов, Мартин Смоленски,Брадли Мазику, Греъм Кери, Жанио Бикел, Тонислав Йорданов, Божидар Чорбаджийски, Ахмед Ахмедов, Кристиян Малинов, Пламен Гълъбов, Рубен Пинто, Тиаго Родригес, Валентин Антов, Евандро, Денис Давидов, Петър Занев, Томи Юрич, Вив-Соломон Отабор, Тони Уот, Жеферсон, Али Соу, Рафаел Енрике.", "date": "2020.01.19", "title": "ЦСКА разкара ненужен португалeц"}
{"url": "https://www.monitor.bg:443/bg/a/view/london-napuska-es-s-pesni-i-tanci-186233", "text": "Правителството на Великобритания обяви плановете си за организирането на специални прояви в нощта на 31 януари, когато страната официално ще напусне Европейския съюз. Но министърът на финансите и канцлер на държавното съкровище Саджид Джавид призна, че някои сектори от бизнеса в Обединеното кралството ще пострадат след раздялата с блока, предаде Ройтерс.  В интервю за \"Файненшъл таймс\", Джавид казва, че след края на тази година британските регулации няма да съвпадат с европейските, Великобритания няма да участва в съвместните решения и няма да членува в митническия съюз на ЕС. Министърът има предвид изявлението на премиера Борис Джонсън, че преговорите за бъдещите отношения между кралството и ЕС ще приключат до края на 2020 година.  Великобритания ще напусне блока в 23 часа на 31 януари, но ще продължи да спазва законодателството на ЕС през следващите 11 месеца, които са преходен период, поясни Ройтерс. През нощта на излизането от ЕС премиерът Джонсън възнамерява да произнесе обръщение към нацията след заседание на правителството в Северна Англия. Освен това върху сградата на Даунинг стрийт 10 ще бъде прожектиран часовник, който ще отчита с обратно броене времето до 11 ч. вечерта на 31 януари, когато разводът ще стане факт. Целият правителствен квартал Уайтхол ще бъде озарен от светлинно шоу, а национални флагове ще се веят на всички пилони на площада на Парламента. Кабинетът е разпоредил да се изсече възпоменателна монета, която ще бъде пусната в обращение същия ден.  Консервативното правителство на Джонсън се е отказало от плана си в уречения час на раздялата с ЕС да зазвучат прочутите камбани на часовника Биг Бен, който все още се ремонтира.  ", "date": "2020.01.19", "title": "Лондон напуска ЕС с песни и танци "}
{"url": "https://www.monitor.bg:443/bg/a/view/popov-ne-zavyrshi-vtorija-mansh-noel-s-peti-uspeh-v-slaloma-186238", "text": "Алберт Попов не завърши във втория манш на слалома от Световната купа по ски алпийски дисциплини в швейцарския курорт Венген. Най-добрият български алпиец бе 18-и след първия манш и тръгна мощно във втория, но пропусна врата още в началото на трасето и отпадна. Другият българин в надпреварата - Камен Златков, финишира на 41-во място в първия манш и не успя да се класира за втория, в който карат 30-те най-добри алпийци. Французинът Клеман Ноел спечели състезанието с общо време 1:46,43 минута. Той поведе след първия манш и успя да задържи аванса си и след второто спускане. Победата е втора за сезона за 22-годишния французин и негова общо пета в кариерата за Световната купа, всичките извоювани в слалома. Втори остана норвежецът Хенрик Кристоферсен на 0,40 секунди след победителя, а призовата тройка изненадващо допълни руснакът Александър Хорошилов на 0,83 секунди след Ноел. Това бе първи подиум за Хорошилов за Световната купа от близо три години. За малката световна купа в слалома начело е Хенрик Кристоферсен с 402 точки, следван от Клеман Ноел (340) и Даниел Юл (Швейцария) с 335 точки. В генералното класиране за големия кристален глобус Кристоферсен си върна лидерската позиция с 691 точки, а досегашният лидер - французинът Алекси Пентюро, не успя да завърши втория манш и остава втори с 613 точки. Трети в общото подреждане е Александър Аамод Килде с 591. Първата си победа в състезания от Световната купа при алпийките пък постигна сънародничката на Ноел - Клара Дирез. Французойката триумфира в паралелния гигатнски слалом в италианския курорт Сестриере. На финала Дирез изпревари с 0,22 секунди австрийката Елиза Мьорцингер. И за двете това е първи подиум в състезание от подобен ранг. Третото място остана за Марта Басино, която в изцяло италиански сблъсък изпревари Федерика Бриньоне. Друга италианка - София Годжа, зае пета позиция, изпреварвайки с 37 стотни норвежката Кристин Лисдал. Самото състезание предложи серия от изненади, тъй като още до осминафиналите отпаднаха някои от основните фаворитки като Петра Влъхова, Алис Робинсън и Микаела Шифрин. В класирането за Световната купа води Шифрин с 975 точки, пред словачката Петра Влъхова със 726 и Бриньоне със 715. Следващите стартове от Световната купа при жените са на 24, 25 и 26 януари в Банско.", "date": "2020.01.19", "title": "Попов не завърши втория манш, Ноел с пети успех в слалома"}
{"url": "https://www.monitor.bg:443/bg/a/view/brijit-brani-makron-186240", "text": "Първа дама на Франция Брижит Макрон се появи в първото си телевизионно интервю, откакто съпругът й встъпи в длъжност през 2017 г. Притисната с въпроса за постоянно ниската му оценка на одобрение в различни анкети, тя призна, че има проблем с възприятието за съпруга й. Брижит Макрон заяви, че съпругът й може да изглежда нечувствителен, когато тя неведнъж беше питана за арогантния му образ сред хората. Френската първа дама защити 42-годишния си съпруг, като заяви, че самочувствието му може да се обясни с дълбоките му познания и интелигентност. Тя обаче призна, че възприемането на неговия арогантен образ е неоснователно. Тя разкри също, че понякога се налага да коригира съпруга си, когато той прави гаф. \"Понякога спонтанните фрази се отразяват на представата ни и тогава е твърде късно\", добави тя. Макрон направи редица непопулярни промени в данъците, благосъстоянието и трудовото законодателство, които по думите му сега започват да се отплащат, тъй като нивата на безработица намаляват. Той се занимава с масивни протести на \"жълтите жилетки\" във Франция повече от година. Последните стачки бяха предизвикани от плановете на правителството да реформира пенсионната система на страната, като замени 42-те отделни пенсионни режима на Франция с универсална система, базирана на точки, която би направила официалната пенсионна възраст 62 години задължителна за всички работници и предвижда тя да бъде повишена до 64 години. Въпреки това, след седмици на протести, властите на страната отстъпиха и премиерът Едуар Филип предложи на синдикатите и работодателите да отменят плановете за повишаване на възрастта за пенсиониране, ако са изпълнени определени условия. Някои профсъюзи обаче тепърва ще реагират. По време на разгара на протестите на \"жълтите жилетки\" през декември 2018 г. рейтингите му за одобрение достигнаха до 23%. Въпреки това бавно се покачиха до 32% през юли 2019 г., според месечно проучване на Ifop за Journal du Dimanche. Анкетите през ноември показаха спад, но в началото на годината отново са се покачили до 32%. ", "date": "2020.01.19", "title": "Брижит брани Макрон "}
{"url": "https://www.monitor.bg:443/bg/a/view/riana-zarjaza-gadjeto-186213", "text": "Барбадоската перла Риана се завърна в графата „свободни дами“. Певицата се раздели с приятеля си Хасан Джамил след близо тригодишна връзка. За пламналата искра между изпълнителката и бизнесмена се заговори още през 2017 г. Едва обаче преди няколко месеца Риана публично проговори за връзката си с Хасан. За краха на отношенията им съобщи сп. Us weekly. Според изданието двамата са решили да поемат по различни пътища. 31-годишната красавица и Джамил не са коментирали публично информацията.", "date": "2020.01.19", "title": "Риана заряза гаджето"}
{"url": "https://www.monitor.bg:443/bg/a/view/ludogorec-puska-biletite-za-macha-s-inter-186232", "text": "От утре феновете на „Лудогорец“ пускат в продажба билетите за дългоочаквания мач с „Интер“ от 1/16-финалите в Лига Европа. Двубоят на стадиона в Разград е на 20 февруари от 19.55 часа. Талоните вече са в продажба, но засега само за притежателите на абонаментни карти и членовете на организираните фенклубове. Всеки от тях има право да закупи до 3 билета. Ограничение ще има единствено в блокове 3 и 4 на сектор “В”, където ще се продава само по един билет на картодържател. От 24 януари до 26 януари право да закупят билети ще имат привържениците, подкрепили “Лудогорец” в мача Ференцварош, игран на 12 декември. Всеки притежател на входен талон от срещата с унгарците ще може да закупи само 1 билет. От 27 януари пък започва свободната продажба. Цената на пропуска за централната трибуна е 90 лева,в сектор „В“ ще се влиза срещу 75 лева, а за секторите „Г“ и Трибуна „Моци“ цената на билетите е 50 лева. За този мач по изключение агитката на „Интер“, към която ще се присъединят множество фенове на „нерадзурите“ от България и съседните балкански страни, ще бъде настанена в сектор „А“, а сектор „Г“ ще бъде отворен за фенове на „Лудогорец“. Двубоят ще бъде и първият в историята на българския футбол, в който ще се използва системата ВАР за помощ на съдиите, а апаратурата ще бъде осигурена от УЕФА.", "date": "2020.01.19", "title": "“Лудогорец“ пуска билетите за мача с „Интер“"}
{"url": "https://www.monitor.bg:443/bg/a/view/bsp-se-sreshta-s-db-za-vota-186237", "text": "БСП разширяват консултациите за вота на недоверие с извънпарламентарни партии, като АБВ, Движение 21, както и очакват отговор за среща с Демократична България, написа лидерката на червените Корнелия Нинова във Фейсбук профила си. Срещата с АБВ и Движение 21 на Татяна Дончева ще се проведе утре в НС.  По думите й са получили подкрепа и допълнителни мотиви от граждански организации. \"Време е да се обединим всички, които искаме промяна. Тя минава през смяна на сегашното безхаберно, некомпетентно и корумпирано управление. То вече е вредно за страната. Има толкова умни, подготвени и почтени българи. Нека им дадем възможност да реализират алтернативата\", насписа Нинова. ", "date": "2020.01.19", "title": "БСП се среща с ДБ за вота"}
{"url": "https://www.monitor.bg:443/bg/a/view/spe-sh-en-zov-za-pomo-sht-jivot-za-bobo-186239", "text": "“Радвайте му се, защото му остават само месеци живот…“Страшно е да чуеш това! Новината е непоносима, особено когато става въпрос за 6-годишното ти дете и лекарите в България те убеждават, че нищо не може да се направи… Бобо е едно страхотно хлапе. Неговият живот и този на родителите му се преобръщат в неизвестна посока на 9-ти януари – денят, в който след ядрено магнитен резонанс на главичката му е поставена диагнозата дифузен понтинен глиом /злокачествено туморно образувание около ствола на мозъка/. Въпреки ужасяващата новина родителите на Бобо – Румяна и Борис, буквално за няколко дни успяват да съберат мнения от няколко български специалисти в областта на неврохирургията. Всички, за съжаление, са на мнение, че няма какво да се направи… Препоръчва се само лъчетерапия, която вече се провежда в УМБАЛ „Царица Йоанна– ИСУЛ“. …За кратко време родителите му се свързват с редица клиники в Турция, Израел и Германия. Първи се отзовават от турската клиника \"Acibadem Altunizade Hospital\". Бобо трябва да замине по най-бързия начин за консултации и лечение на място, включващо биопсия и лъчетерапия, с придружаващи я медикаменти. Борис и Руми не спират да търсят варианти за консултации и лечение в чужбина за Бобо – като родители те искат най-доброто за детето си! Тук в България дори не може да бъде направена биопсия, а в Турция освен лъчетерапия искат да приложат и химиотерапия. За щастие, клиники в Израел и Германия също се отзоваха. Към днешна дата всичко е в процес на уточняване и изискване на оферти, но със сигурност лечението на Бобо ще е тежко и скъпоструващо!", "date": "2020.01.19", "title": "Спешен зов за помощ! Живот за Бобо!"}
{"url": "https://www.monitor.bg:443/bg/a/view/vijte-kakvo-pravjat-zodiite-sled-seks-186223", "text": "Минутите след секс са доста уязвим период за повечето хора. Това, че може да се почувствате комфортно в присъствието на един човек, не значи, че ще реагирате по същия начин и на друг. Всичко зависи от зодията: След секс Овенът започва да си върши задачите. Не че не придава значение на случилото се между вас. Но те са тооолкова много! А това пусто време все не стига… Телецът ще полежи минута-две блажено, ще отиде до кухнята, ще ви донесе нещо за хапване и учтиво ще ви помоли да повторите отново всичко, което правихте в леглото. Ще ти разкаже виц, след това ще поговори за световната криза, ще изпуши една цигара, пак ще ти разкаже виц, после една забавна история, заедно с нея още 2-3, ще се върне на глобалните проблеми… \"А не ти ли се гледа филм?\" Ракът ще мълчи и ще чака вие да кажете нещо мило и романтично. Ако не го направите, дни наред ще виждате необяснима тъга и разочарование в очите му. Лъвът се държи така, все едно нищо не се е случило. Продължава разговора по темата, която обсъждахте. В един момент се чудиш наистина ли правихте секс или сънуваш един от най-странните си сънища. Не се чувствайте неловко, ако Девата се обърне и ви благодари. Или пък ви лепне благодарствена целувка. Все пак й помогнахте не само да изпита удоволствие, но и да се ползва от благотворното влияние на секса – освобождава от стреса, тонизира, пречиства… След кратка пауза ще ви попита „Обичаш ли ме?“ Или ще ви каже, че ви обича с идеята да отвърнете със същото. В тази кратка пауза на Везните са им минали хиляди мисли през главата. Добре ли беше, какво ще стане сега, да го питам ли, не по-добре не, леле, ама колежката как се беше облякла, ужас. Не можем да ви кажем какво точно ще направи. Но ще ви кажем как ще ви накара да се чувствате. Задоволени, объркани и със смътното усещане, че предстои нещо фатално… Какво ще направи Стрелецът след секс е почти невъзможно да се предскаже. Може да ви сготви ориз, да ви предложи да основете политическа партия, да ви покани на екскурзия или да ви намекне, че следващия път иска тройка. Той не издава звук, не прави нищо, лежи си със самодоволна физиономия. Астрологията няма обяснение за това. Но почти всеки Козирог след секс изглежда все едно е гладувал с дни, а сега си е хапнал подобаващо. След секс? А изобщо сексът стигна ли до края? Или на врата се звънна, или телефонът му звъня 5 пъти, или се върна законната му половинка? Ако все пак успяхте, сега Водолеят ще се понаконти и ще отиде на среща с приятели. Плахо и постепенно ще се приближи към вас, ще ви погледне с дълбок и нежен поглед и тихичко ще попита: „А, целувката?“", "date": "2020.01.19", "title": "Вижте какво правят зодиите след секс"}
{"url": "https://www.monitor.bg:443/bg/a/view/robyrta-dovel-spierings-v-levski-186242", "text": "Нападателят на „Левски“ Найджъл Робърта е в основата на привличането на сънародника си Стайн Спиерингс. Това призна новото попълнение на „сините“, който от дни се готви с отбора. Спиерингс разкри, че е имал колебания дали да приеме офертата на „Левски“, но след дълги разговори с Робърта е склонил да заиграе в България. „За първи път съм в чужбина и досега не съм живял извън Холандия, сподели Спиерингс пред dsport. - Разчитам много на новите си съотборници, за да се впиша в колектива. С Найджъл Робърта говорихме много, преди да дойда, тъй като сме от една страна. Важно е да има с кого да споделям. Сега той не е с нас, така че най-близък контакт имам с Мохамед Насиру. Това, което най-често чувам на български, е „да“, заяви халфът, на когото в „Левски“ възлагат големи надежди. Той също така заяви, че за момента се чувства добре в новия си отбор и е приет радушно от останалите играчи. „Наистина съм щастлив, че съм тук и съм част от отбора. Бях един ден в София, след което се присъединих към подготвителния лагер с останалите момчета. Това, което виждам дотук, много ми харесва. Впечатленията ми са повече от добри, организацията е на доста високо ниво. Вярвам и знам, че можем да се преборим с “Лудогорец” и да станем шампиони”, допълни Спиерингс. Очаква се холандецът да направи неофициален дебют с екипа на „Левски“ още в първата контрола. Тя е запланувана за 30 януари срещу „Пюник“, като ще се играе по време на подготвителния лагер в Анталия, Турция. Освен срещу арменците, засега сигурни са проверки срещу австрийския „Рапид“ (Виена) на 1 февруари, на 4-и срещу юношеските национали на Узбекистан и на 6-и срещу украинския „Олександрия“, след което тимът се прибира в България. „Сините“ имат ударен старт на официалните мачове – на 15 феврари е вечното дерби срещу ЦСКА, като нямат право на грешка, тъй като изостават на 5 точки от лидера „Лудогорец“ и евентуална загуба на точки може да се окаже фатална в битката за титлата.", "date": "2020.01.19", "title": "Робърта довел Спиерингс в „Левски“"}
{"url": "https://www.monitor.bg:443/bg/a/view/milan-likuva-sled-drama-na-san-siro-186241", "text": "“Милан” измъкна изключително драматична победа с 3:2 над “Удинезе“ в мач от 20-ия кръг на Серия \"А\" и най-накрая зарадва феновете си с домакинска победа. Над 60 000 дойдоха на \"Сан Сиро\", за да видят първия мач на Златан Ибрахимович като титуляр у дома, очаквайки и негов гол, но героят беше друг - Анте Ребич. Хърватинът, който е сред големите разочарования от лятната селекция, влезе на почивката и с първото си докосване изравни резултата за 1:1, а в 93-ата минута донесе и трите точки на гранда от Милано. През първата част Йенс Ларсен бе дал аванс в 6-ата минута на гостите, Тео Ернандес от воле донесе пълен обрат на \"росонерите\" в 72-ата минута, но в 85-ата минута Лазаня с глава направи 2:2. Секунди преди края хърватския нападател обаче подлуди публиката на \"Сан Сиро\". Така “Милан” записа първи успех в калчото на своя стадион от 31 октомври, когато надви с 1:0 СПАЛ, след което последваха поражение от “Лацио” (1:2) и равенства с “Наполи” (1:1), “Сасуоло” (0:0) и „Сампдория” (0:0). Иначе Ибрахимович не успя да скара първи домакински гол след завръщането си в „Милан“. Той вече се разписа преди седмица за 2:0 в гостуването на „Каляри“. Двубоят бе завръщането в състава за вратаря Джанлуиджи Донарума, който не игра миналата седмица заради травма. Стражът обаче едва не коства победата на тима си, след като сбърка фатално при първия гол за „Удинезе“, излизайки неразчетено извън наказателното поле.", "date": "2020.01.19", "title": "“Милан“ ликува след драма на „Сан Сиро“"}
{"url": "https://www.monitor.bg:443/bg/a/view/njama-veche-20th-century-fox-186210", "text": "Година след като Disney купи за 71 милиарда долара едно от най-старите студиа в Холивуд - 20th Century Fox, обяви решението си да промени името на компанията. От него ще бъде премахната думата „fox“. Официално не са обявени причините за тази промяна, но списание Variety, което първо съобщи новината, цитира източник от компанията Disney, който казва:“Смятам, че името Fox е директно свързано с Мърдок, а това е токсично.“ Бившият собственик на кино студиото притежава и медийната компания Fox News, която в САЩ е смятана за рупор на републиканците. В Холивуд традиционно доминират либералните ценности и симпатиите на мнозинството от работещите във Фабриката на мечтите е за демократите. Думичката Fox също така ще бъде отстранена от името на още една принадлежаща й кинокомпания – Fox Searchlight Pictures. 20th Century Fox е създадено през 1935 г. и е заснело някои от най-касовите филми в историята, включително „Аватар“, „Титаник“ и няколко епизода от „Междузвездни войни“. В края на 80-те години News Corporation, собственост на Мърдок, придобива 20th Century Fox, а Fox News е създадена през 1996 година. По-късно News Corporation беше разделена на две части, а през 2019 г. филмовата компания 20th Century Fox бе купена от Disney, а за Рупърт Мърдок останаха медийните активи, включително Fox News.", "date": "2020.01.19", "title": "Няма вече  20th Century Fox"}
{"url": "https://www.monitor.bg:443/bg/a/view/obirdjiite-na-mitnicata-zadignali-230-bona-navodnili-sgradata-186222", "text": "Трима са най-вероятните извършители на взломната кражба на митницата в Благоевград. Това съобщиха на брифинг пред входа на Районна прокуратура в Благоевград районният прокурор Борислав Ковачки, началникът на Първо Районно управление на полицията Петър Зашев и главният разследващ полицай Спаска Карадакова. При извършеното разследване е установено, че СОТ-ът на охранителна фирма е реагирал 4 пъти в петък срещу събота, но физическата охрана, която е била на място, е връщала обаждане, че няма никой в района на митницата. Същата нощ двама са били дежурните охранители, които би трябвало да са будни. Oбиpджиите cа задигнали валyта за около 230 xиляди лева, 10 000 фалшиви дoлари, гpъцки дpаxми и геpманcки марки, излезли от yпотpеба. Замъкнали са и около 20 кг сребърни накити, по-голямата част от които се оказали ментета, разказа началникът на Първо районно полицейско управление в Благоевград Петър Зашев. Крадците са избягали, като са към бившия Домостроителен комбинат, който от години е изоставен, и са избягали с автомобил. Вероятно разочарованието им не е малко, защото обира е бил добре организиран и дълго подготвян. Те са се надявали на поне 1 млн. плячка във валута. Разполагали са, вероятно и с вътрешна информация от бивши служители на митницата.   Крадците са нахлули около 23,45 часа в нощта срещу събота, тарашили са необезкоявано близо 2 часа, допълни разказа районният прокурор Борислав Ковачки. Той потвърди, че задигнатата различна валута е на обща стойност 230 000 лева, както и сребро, голяма част от което се оказало менте.След като прибрали плячката, крадците пуснали водата и запушили сифоните, в резултат на което Откраднатите вещи са съхранявани по административни дела, а не по досъдебни производства, които не са приключили. Защо обаче не са били унищожени или върнати, е въпрос, който също се проверява от разследващите. Работи се по няколко версии. Помещенията на митница Благоевград са опасани отвън и отвътре с камери, но въпреки това обира е станал факт. Полицаи и прокурори от Благоевград и София са провеждали разследването на място до около 03:00 часа в неделната сутрин. Работи се по няколко версии, към деянието. Престъпниците не са заловени и се издирват. Според прокурор Ковачки и рзследващите полицаи вече има индикации, кои може да са извършителите на обира, но не пожелаха да кажат повече на журналистите в интерес на следствената тайна.", "date": "2020.01.19", "title": "Обирджиите на митницата задигнали 230 бона, наводнили сградата  (ОБНОВЕНА)"}
{"url": "https://www.monitor.bg:443/bg/a/view/hu-lori-ni-kani-na-kosmicheski-turizym-video-186243", "text": "Един от най-популярните екранни лекари, който оперира предимно със сарказъм, се завръща с ново амплоа. Става въпрос за Хю Лори, който спечели сърцата на малки и големи разхождайки с бастунчето на д-р Хаус. Актьорът оглавява каста на научната фантастика с комедийни нотки „Авеню 5“, която стартира в ефира на НВО утре вечер от 22 ч, като утре ще фигуриря и в стрийминг платформата на компанията. Сюжетът на поредицата се разгръща 40 години в бъдещето, когато Слънчевата система е отворила врати за космически туризъм. Лори скача в униформата на Райън Кларк, който е капитан на космическия круизен кораб „Пето Авеню“. Джош Гад се разхожда в обувките на милиардера Хърман Джъд, който е лицето на круизния кораб и собственик на хотели и фитнес клубове. Двамата по съвсем различни начини ще подходят към кризата, пред която е изправен корабът. С участие в поредицата се разписват още Зак Уудс, Ники Амука-Бърд и Ребека Фронт.", "date": "2020.01.19", "title": "Хю Лори ни кани на космически туризъм (ВИДЕО)"}
{"url": "https://www.monitor.bg:443/bg/a/view/bosyt-na-levski-se-sreshtna-s-fenovete-186229", "text": "Собственикът на „Левски“ Васил Божков проведе среща с част от феновете на клуба. Разговорът на „Герена“ продължи повече от два часа. След него от клуба обявиха, че няма да има изявления пред медиите. Феновете на \"сините\" пък не пожелаха да разкрият подробности за разговорите си с боса. Председателят на Националния клуб на привържениците на „Левски“ Степан Хиндилян единствено заяви, че е най-добре за бъдещето на клуба да се питат собствениците. Това бе първа поява на Васил Божков на стадион „Георги Аспарухов“ откакто официално пое клуба.", "date": "2020.01.19", "title": "Босът на „Левски“ се срещна с феновете"}
{"url": "https://www.monitor.bg:443/bg/a/view/zapiski-po-gradskija-transport-panelyt-tesen-za-mojta-dusha-e-parola-ferhundeto-pochva-186235", "text": "Панелът тесен за мойта душа е. Това си казал гордият собственик на двустаен апартамент в „Дружба“2 и хванал шпатулата и мистрията. И сътворил чудеса на архитектурното и строителното изкуство. А като апотеоз на творението си увенчал балконската врата с външното тяло на климатика. Красиво и екологично. Истината, скъпи братя и сестри от градския транспорт, че снимката не е от нашата родина. Усеща се по орнаментиката, а и лисва един чифт току-що изпрани гащи, които да се волно да се веят и да прославят майсторлъка на автора. И да, не се случило в Дружба 2, нито в Дружба 1. В този регион обаче има едно балконче под което е позиционирано черешовото топче, толкова истинско, че аха, да гръмне всеки момент. До него вятърът развява байрака с бяло, зелено и червено. Е, на балкона се развяват гащи и потници (любимият израз на една приятелка е „простак, ти носиш потник“, но тя не се вози в градския транспорт). Няма как да минем без тях, все пак трябва да се пере, а е известно, че в панелните апартаменти няма място за сушилня. Освен, ако не изтърбушиш вградения гардероб в коридора (щото и това е част от панелната архитектура). Но, да си кажем честно тези неща са си част от соцманиерите (най-високо майсторство беше да направиш от гарсониера тристаен). А вече сме демокрация. И демокрацията донесе нов модел. В тристаен апартамент живее семейство – майка, баща и пораснало дете. Под прозорците им са паркирани три коли – джип, баничарка и онова автомобилче с двете ленти на капака, с което Брат Пит джиткаше из Венеция (автоматик). Вътре гърч, навън пътища широки. Честно да си кажа и аз още живея с малкото Пантелейче (на 30+), но нямаме кола и затова другите паркират под нашите прозорци. Изпадняци от всякъде (ние, де), не тия с колите. Но пък градският транспорт ни е като роден дом на колела. Друго исках да ви разкажа, пък се отнесох. От време на време в рейса се среща и някой висок интелектуалец, дето се казва за цвят, да не сме само изпадняци. Даже веднъж в 72 срещнах една много изискана дама, която принципно кара също автомобилчето с двете ленти, само че нейното не е паркирано до панелка, а в двора на също толкова изискания й дом (няма да си кривя душата, къщичката е мокрият ми сън). Та качвам се веднъж в тролея и на предната седалка сяда жена (пипната отвсякъде). „Жени, мила кога почва Ферхундето“, говори тя по телефона, очевидно с някоя Евгения. Наострям уши. Следва кръшен смях. „Е, няма да препрочитам Унамуно по това време“, смее се дамата. След това си разказват докъде е стигнало турското сериалче, което пускат в прамтайма на телевизията, очевидно с парола „Ферхундето почва“. Така е мили братя и сестри, Мигел де Унамуно (испански философ, лично аз се опитах да го чета на младини без особен успех) е казал: „Недостатъците, които нямаме, не ни притесняват“. Така си е! Няма спор!", "date": "2020.01.19", "title": "Записки по градския транспорт: Панелът тесен за мойта душа е (парола „Ферхундето почва“)"}
{"url": "https://www.monitor.bg:443/bg/a/view/hebyr-i-neftohimik-v-spor-za-volejbolnata-kupa-186226", "text": "Волейболистите на „Хебър“ (Пазарджик), които са носители на Купата на България ще защитават своя трофей срещу шампионите в Суперлигата - „Нефтохимик 2010“ (Бургас). Двубоят е от 18.30 часа в бургаската зала „Младост“. Той ще бъде повторение на миналогодишния финал, в който \"тигрите\" от Пазарджик се наложиха драматично след 3:2 гейма. Сега „Хебър“ преследва втори пореден трофей от турнира, а \"нефтохимиците\" гонят триумф с Купата пред своя публика. В полуфиналите вчера пазарджиклии се наложиха над „Монтана“ с 3:1 (21:15, 20:25, 25:18, 25:21), а домакините биха „Добруджа 07“ (Добрич) с 3:0 (25:10, 25:22, 25:18).", "date": "2020.01.19", "title": "„Хебър“ и „Нефтохимик“ в спор за волейболната купа"}
{"url": "https://www.monitor.bg:443/bg/a/view/roditeli-na-sedmoklasnici-iskat-promjana-na-minimaturata-po-matematika-186221", "text": "Родители на седмокласници изразяват несъгласието си с формата на Националното външно оценяване /НВО/ по математика за седми клас. В онлайн петиция до министъра на образованието и науката Красимир Вълчев те искат промяна на формата на НВО. Предлага се сливане на двете части и алтернативен вариант - намаляване на броя на задачите в първата част за сметка на втората част от изпита. Писмо със същия текст е внесено и в МОН на 15 януари, съобщиха от родителската инициатива. \"Сегашният начин на провеждане на НВО по математика предвижда разделяне на две части, като в първата част се очаква решаване на 20 задачи за 60 минути (по 3 минути на задача), а във втората част - на 3 задачи за 90 минути. Времето за работа в първи модул е крайно недостатъчно за по-голямата част от учениците. Това предпоставя тяхното ощетяване, защото не отчита когнитивните им и психологически особености и намалява прецизността при оценяването на познанията\", се заявява в петицията, предаде БТА. Родителите допълват, че НВО трябва да е проверка преди всичко на уменията за мислене и знанията, придобити в целия прогимназиален етап. Според тях недостатъчното време за преглед или поправка ще представи добре предимно по-бързите и приспособими ученици, за сметка на тези, които макар и с достатъчно знания, работят по-бавно. \"Не намираме разумни аргументи за настоящото разпределение на задачите по математика в два модула\", заявяват от родителската инициатива. В петицията се отбелязва, че за разлика от математиката, НВО по Български език и литература /БЕЛ/ е система от два коренно различни изпита - проверка на компетентности по БЕЛ и проверка на езикови и писмени умения в изграждането на текст - преразказ по непознато произведение. \"Разделянето на НВО по математика на два модула само с цел уеднаквяване на формата при двете учебни дисциплини е несправедливо към децата\", заявяват родителите. Те предлагат да бъде обсъдена промяна на формата на НВО по математика още за настоящата учебна година. \"Сливането на двете части на НВО по математика справедливо би равнопоставило двете категории на оценяване - тази на знанието и тази на умението да се представиш и да работиш бързо под напрежение\", се посочва в петицията. Родителите предлагат и алтернативен вариант за промяна - намаляване на броя на задачите в първата част за сметка на втората част от изпита (18 задачи с избираем отговор в първа част за 60 минути и 5 задачи с нарастваща сложност във втора част за 90 минути). Според тях по този начин ще бъдат постигнати максимално целите на НВО, съгласно наредбата от 1 септември 2016 г. за оценяване на резултатите от обучението на учениците. \"В сегашния формат на НВО по математика оценката на знанието е на заден план, а по-голяма тежест се дава на бързината и представянето\", смятат организаторите на петицията. Според родителите, инициирали петицията, предложените два варианта за промяна на изпитния формат по математика ще осигурят на учениците достатъчно време за обмисляне, решаване и проверка на задачите, което ще им даде възможност да покажат в максимална степен знанията си.", "date": "2020.01.19", "title": "Родители искат промяна на миниматурата по математика"}
{"url": "https://www.monitor.bg:443/bg/a/view/naj-absurdnite-prishtjavki-na-zvezdite-snimki-186211", "text": "Всеки човек си има своите претенции. Разликата между „простосмъртните“ и звездите е, че вторите почти винаги получават каквото поискат. Ако на рафтчето над леглото ви блести някоя друга статуетка ала „Оскар“ или „Грами“, а профилът ви в Инстаграм има милиони последователи – честито, това означава, че абсурдните ви прищявки са закон за околните. Това поне ни подсказват някои от клаузите в договорите на знаменитостите, които граничат с лудост, но все пак са получили зелена светлина. Наскоро мениджърът Стюарт Кемп разказа за необичайните точки в договора с един от клиентите си - Хитмейкърът от Съфолк законно принуждава Камп да държи в портфейла си ламинирана снимка на екранните близнаци Фред и Джордж Уизли от поредицата „Хари Потър“. Това разказа мениджърът в подкаста на Би Би Си Introducing. \"Всяка година той слага по една нова тъпа клауза в договора ми, с която трябва да се примирявам. Кълна се в Бог! Имам ламинирана снимка на тези симпатични близнаци. Трябва винаги да я нося с мен. На стената също имам снимка на близнаците от „Хари Потър“, която наднича зад мен. Ако ме снимат за някое списание и снимката им не се вижда, той ми звъни да ме предупреди, че нарушавам договора“, призна Стюарт. Друга британска звезда пък има изисквания, свързани с лоши навици. от популярна марка, запалка и алкохол. По време на турнето с името Adele 21 на певицата по договор са й предоставяли: „бутилка от най-висококачественото червено вино в Калифорния и две бутилки охладено бяло вино совиньон блан“. За някои други свои изяви изпълнителката на Someone Like You си е поръчвала и 12 бутилки бира, като условието било те да са европейско производство, а не американско. Не можем да съдим твърде строго Адел относно това колко често посяга към чашката. Причината е, че гласовитото момиче от Тотенхам се притеснява да пее пред големи тълпи. Тя неведнъж е казвала, че „турнето не е нейната най-добра форма за контакт с феновете“. С годините фобията й от огромни тълпи и децибелите на шума, който издават, се влошава. По-симпатичен „каприз“ на Адел е това, че задължава всеки спечелил безплатно билет за неин концерт все пак да заплати поне 20 долара за него. Парите тя дава за благотворителност. пък са от друго естество. Изпълнителят явно страда от някаква форма на мишофобията (б. а. - страх от микроби и мръсотия). Независимо дали се намира в хотел или гримьорна, някой трябва да дезинфекцира дръжките на вратите на всеки два часа. Освен това, когато става въпрос за хотел, певецът изисква да има асансьор само за него и целият етаж да не е обитаван от никой друг. По-странна обаче е прищявката на Съпругът на звездата от „Игра на тронове“ Софи Търнър по договор трябва да получава по 12 малки кученца в съблекалнята си преди всяка своя изява. Той много обича животни и иска да им се радва преди да застане под светлината на прожекторите. Наскоро Джо призна, че това е нещото от списъка му с изисквания, което невинаги успяват да му осигурят. Той и екранната Санса Старк обаче си отглеждат две хъскита у дома и това го успокоява. Преди мнооого много години решила, че навсякъде, където отиде, тоалетната хартия трябва да е в прасковен цвят. Друга нейна прищявка, свързана с тоалетната е, че иска да има пръснати листенца от роза. Явно певицата обича да й мирише хубаво дори и на такова място. 77-годишната суперзвезда настоява и полицейски кучета да проверяват предварително клубовете и хотелите, които посещава. Друга клауза в договора й е всички около нея да са облечени елегантно, което за нея изключва каквито и да е тениски и блузи. Понякога заявките на знаменитостите са изцяло на лична основа. Такъв беше случаят с през 2014 година. След като любимецът на тийнейджърките Джъстин Бийбър разби за пореден път сърцето й, чаровната брюнетка отказа да работи с хора, които носят неговото име. В екипа й е имало няколко мъже на име Джъстин и по време на „периода на скърбене след раздялата“, те са получили различни прякори. Извън тази странна прищявка, Гомес настоява само за едно нещо – да й сервират пилешки пай с кисели краставички навсякъде, където и да отиде. Още редица музиканти имат странни изисквания. Рапърът и продуцент Джей Зи настоява за цели седем гримьорни преди участие (както и фъстъчено масло с мармалад), Шер изисква отделна стая за перуките си, Риана иска килимчета от животинска кожа, Дженифър Лопес влиза само в бели съблекални и т. н. Да обърнем обаче внимание и на филмовите звезди. Преди няколко години вбеси екипа, който работеше върху филма „Елоис в Париж“ (той така и не бе довършен). На нея беше поверена главната роля, което най-вероятно й е вдъхнало надежда, че може да прави каквото си иска. Сред абсурдните клаузи в договора й за участие в лентата фигурират следните: Търман има право на вето спрямо мнението на режисьора, сценариста, продуцента и който и да е член от екипа и тя трябва да получава по-скъпи придобивки от другите актьори (ако техните чаршафи са за 1800 долара, нейните трябва да струват поне 1801 долара). По-странното е, че звездата от „Криминале“ е искала да й осигурят и цели три мобилни телефона по необясними причини. Някои от феновете се шегуват, че именно затова продуцентите са се отказали от заснемането на лентата и тя така и не стигна до големия екран. също затруднява филмовите продуценти, когато подписва договор за участие. По време на снимките на драмата с нотки на мистерия „Гравитация“ от 2013 година, актьорът е настоявал да не му е скучно. За целта е поръчал да построят специално за него цяла къща с игрище за баскетбол. Разбира се, желанието му е било изпълнено. Ако приемем, че екранният главатар на бандата на Оушън има прищявки в границата на нормалното, това не може да се каже за колегата му Актьорът със завидни комедийни заложби има претенции относно бельото и чорапите си. 58-годишната знаменитост изисква да получава чисто нови слипове и чорапи с етикета всяка сутрин от екипа на продукцията, в която участва. Явно не знае, че е препоръчително бельото от магазина да се пере преди употреба. Неговият колега в графата „смущаващи изисквания“. Звездата от „Вечерно училище“ си поръчва по пет красавици на възраст между 21 и 27 години с „атлетично секси тяло“. Тяхната функция не е точно такава, каквато предполагате. Когато той присъства на събитие те трябва да пристигнат на терен час преди него и да останат там още толкова, след като си е тръгнал. Неговият антураж оборудва младите жени с тениски и чорапогащници, а размерът им задължително трябва да е XS, S или в краен случай М. Освен това абсурдно изискване, Харт иска внушително количество алкохол и 50 чаши за шотове. Актьорът със стабилен стаж в киноиндустрията Затова в договорите му за участие в различни продукции има клауза, че той има право да спре снимачния процес и да се отдаде на любимата си игра поне два пъти седмично. Това означава, че най-вероятно е замахвал със стика и в България, тъй като беше у нас за заснемането на блокбастъра „Бодигард на убиеца“ през 2016 година. Със сигурност има и по-странни клаузи в договорите на звездите, които тепърва ще станат достояние за широката публика.", "date": "2020.01.19", "title": "Най-абсурдните прищявки на звездите (СНИМКИ)"}
{"url": "https://www.monitor.bg:443/bg/a/view/pusnaha-video-kak-hari-hodatajstva-za-rabota-za-megan-186228", "text": "Видео, в което принц Хари убеждава директора на продукцията „Цар лъв“ Жон Фавро, че Меган може да работи за нея, се появи в британските медии. Меган Маркъл и принц Хари се срещнаха с Бионсе и Джей Зи на кралската премиера в Лондон на филма „Цар Лъв” през лятото. Точно тогава Хари е предложил услугите на съпругата си. Британските медии заподозряха Меган, че от самото начало Меган е имала план да се върне в Канада, защото е разполагала с дрехи на склад в североамериканската държава. Това ставало ясно от одеждите, с които тя се носела напоследък. Самата Меган твърдеше, че се е прехвърлила с целия си багаж на Острова, където трябваше да заживее със съпруга си.", "date": "2020.01.19", "title": "Пуснаха видео как Хари ходатайства за работа за Меган (ВИДЕО)"}
{"url": "https://www.monitor.bg:443/bg/a/view/emil-dimitrov-pernik-njama-da-pie-vodata-na-sofija-186230", "text": "„Тази вода, която ни трябва, я имаме. Това, което е необходимо на Перник, за да няма криза, можем да го осигурим, без да влияем нито на водосбора на „Софийска вода“, нито на деривациите на „Софийска вода“. Деривациите, които захранват язовира „Белмекен“ за друга каскада, могат да бъдат пренасочвани. Това обясни министърът на околната среда и водите Емил Димитров пред БНР. От 1993 година, когато е изграден реверсивният тунел, до момента той е използван многократно и с тестова цел, с допълване, с опресняване на вода. Тази система е много добре премислена. Този тунел е двупосочен, допълни министърът, който е категоричен, че трябва да се пести питейната вода. „На много места се нагнетява напрежение. Всеки, който има огромни загуби, не иска да си оправи загубите, а иска да му се увеличи водоподаването. Аз не мога да пълня каца без дъно“, каза Димитров. „30 години „ВиК – Шумен“ не е направило нищо за водопровода, построен поне 20 години преди това. Решили, че понеже е по-евтина водата от язовир „Тича“ по този водопровод, няма да поддържат останалите сондажи в града. През тези години са откраднати помпите, тръбите. В момента градът има сондажи и възможност да се захрани самостоятелно, но няма инфраструктура... През всичките години в Перник системата е ставала все по-зле. Дори да посоча имената, това няма да оправи системата“, каза екоминистърът относно водопровода в Шумен. „По оперативната програма „Околна среда“ са осигурени средства, за да може с по около 100 млн. за всяка област да се поднови водопреносната мрежа, пречиствателните станции. ВиК-дружествата са в тежко положение и нямат собствено съфинансиране, защото програмата от ЕС е – даваме ви 80 млн., вие трябва да дадете 20 млн. от себе си. Този холдинг с тези пари, които ще бъдат дадени, ще може да уреди съфинансирането, което не могат да си позволят повечето ВиК. Тази структура ще помогне на всички“, обясни Емил Димитров. Относно случая с горенето на отпадъци в ТЕЦ \"Бобов дол\" той заяви, че прокуратурата е установила, че в Бобов дол има отпадъци, но не опасни. „Установила е, че вредните емисии са в нормите. Ние установихме, че комплексното разрешително е изтекло. Утре работна група ще отиде да провери всичките разрешителни от РИОСВ – Перник, ще сверим с оригиналите… Не трябва да се спира мощност, която има разрешение, която не излъчва вредни емисии, но не може да работи мощност, която няма комплексно разрешително“, обясни екоминистърът. По думите му има депа, на които няма издадено разрешение да съхраняват отпадъци, а вече имат отпадъци, и депа с отпадъци, за които изведнъж никой не знае откъде са.  ", "date": "2020.01.19", "title": "Емил Димитров: Перник няма да пие водата на София"}
{"url": "https://www.monitor.bg:443/bg/a/view/93-godishen-bivsh-pilot-pyrvi-hvana-krysta-v-sinemorec-186216", "text": "93-годишният летец навигатор Янко Янков, полковник от резерва на ВВС, първи хвана кръста на Богоявление в Синеморец. Събитието се проведе по стар стил на църковния календар, каквато е традицията в черноморското селище, възстановена след 67-годишно прекъсване там през 2015 година. Инициатор за възраждането на този ритуал е именно най-старият синеморски рибар Янко Янков, който не пропуска шанса да се хвърля в ледените води на Черно море, въпреки внушителната си възраст. На 25 октомври 2019 г. той навърши 93 години, което със сигурност го прави най-старият спасител на кръста поне в България. Над 100 зрители, местни хора и гости от Царево, София, Ахтопол се събраха край плажа Бутамята, за да наблюдават ритуала. Въпреки режещия вятър и вълна около 4 бала (над 1,3 м) в спасяването на кръста се престрашиха да участват 8 ентусиасти. Повечето от тях бяха на възраст за правнуци на ветерана Янко Янков. Отец Йордан от Ахтопол направи водосвет, а после хвърли светия символ във вълните близо до плажа. Бай Янко, както го наричат синеморци, се озова най-близо до него, защото останалите се надпреварваха да го гонят навътре в морето, а той беше последен в надбягването по пясъка. След като го взе, ветеранът го даде на най-младия участник. „Всичко мина много добре, много хубаво стана, разказа Янко Янков за „Монитор“. - Имаше вълна, но не беше като преди няколко години, когато не ни позволи изобщо да стигнем до плажа, който беше заляла напълно. Е, и сега имаше малки проблеми, не успяха да вкарат лодка, а водолазът, който е задължителен за безопасността по регламент, не зная защо не се появи. Нищо опасно обаче не се случи. Аз бях намазан с мас и изобщо не усетих студ. След като мина ритуалът се преоблякох, изпих си чашката с бренди и запалих цигара. След малко тръгваме с момчетата из селото да поздравим хората и те да ни поздравят.“ Бившият летец спира цигарите по традиция след рождения си ден на 25 октомври и до Богоявление (по стар стил 19 януари) ги замества с бонбони лукчета, за да влезе във форма за ритуала. Явно му се получава успешно. А на въпроса ни докога ще продължава да се хвърля за кръста, отговори без да се замисля. „Как докога? Докато съм жив и здрав. Няма възраст за тези работи. Важно е да съхраним тази източноправославна традиция, която възродихме след толкова дълго прекъсване и я превърнахме в част от историята на този прекрасен странджански край.“", "date": "2020.01.19", "title": "93-годишен бивш пилот първи хвана кръста в Синеморец"}
{"url": "https://www.monitor.bg:443/bg/a/view/arest-za-nashenec-v-gyrcija-za-tyrgovija-s-bebeta-186212", "text": "Арестуваха българин на границата ни с Гърция за търговия с бебета. 35-годишният ни сънародник е бил издирван от две години със заповед за арест по повдигнато обвинение за участие в престъпна група за продажба на бебета в южната ни съседка. Той е бил арестуван през нощта на граничния пункт \"Промахон\", когато се е опитвал да влезе в Гърция, надявайки се, че няма да проверят личните му документи. По данни на гръцките власти заповедта му за арест е от 2018 г. Българинът успява да избегне задържане преди две години, когато прекарва три млади българки в напреднала бременност, но от Италия. Полицията е била информирана предварително за трансфера, като полицайка под прикритие влиза в телефонна връзка със сънародника ни и уговарят цена за нелегалното осиновяване. На пристанище \"Игуменица\" при пристигане на автомобила с трите българки обаче той все пак успял да избегне ареста. Тогава прокуратурата му повдига задочно обвинение.", "date": "2020.01.19", "title": "Арест за нашенец в Гърция за търговия с бебета "}
{"url": "https://www.monitor.bg:443/bg/a/view/bar-rafaeli-rodi-treto-dete-za-po-malko-ot-4-godini-186209", "text": "Супермоделът Бар Рафаели и съпругът й, милиардерът Ади Езра, станаха родители за трети път. Тридесет и четири годишната Рафаели лично се е похвалила с радостната вест в Инстаграм. \"Трето бебе за 3,5 години. Семейството е всичко. Животът е прекрасен\", написа манекенката, без да разкрива пола и името на новото попълнение в семейството.  Според израелски медии красавицата е родила син. Бар Рафаели и Ади Езра са семейство от 2015 г. Двойката има две дъщери - 3-годишната Лив и 2-годишната Ел.  Рафаели оповести през юни миналата година, че отново ще става майка. Бракът с Езра е втори за израелската манекенка. След развода с първия си съпруг през 2005 г. Бар Рафаели имаше дългогодишна връзка с холивудската звезда Леонардо ди Каприо, приключила през 2009 г. През 2010 г. се появиха съобщения, че красавицата и актьорът са подновили романа си. Връзката им приключи окончателно през 2011 г.", "date": "2020.01.19", "title": "Бар Рафаели роди трето дете за по-малко от 4 години"}
{"url": "https://www.monitor.bg:443/bg/a/view/5-godishno-zanese-heroin-v-uchilishte-186234", "text": "5-годишно дете шокира своите преподаватели, след като занесе пакет с хероин в училище, пише LADbible. Ужасът бил още по-голям, когато момченцето признало, че наркотикът го карало да се чувства като Спайдър- мен. Детето внесло чантата с наркотици в училище в Масачузетс, САЩ и ги показало на своята учителка, като обяснило, че с това нещо става супер герой, а шокираната преподавателка незабавно се свързала с полицията. Лейтенант Джим Албърт уточни, че детето било закарано в болница, където обаче установили, че то никога не е приемало от наркотика. Полицаите посетили веднага дома на момчето, където бил баща му Бени Гарсия. Униформените открили 38 пакета с кокаин и 70 пакета с хероин в къщата. На таткото са повдигнати обвинения за притежание на наркотици и той незабавно бил арестуван. В дома полицаите открили и пеленаче. Двете деца са били отведени от социалните служби в дом за закрила на деца в риск.", "date": "2020.01.19", "title": "5-годишно занесе хероин в училище, превръщал го в Спайдър-мен"}
{"url": "https://www.monitor.bg:443/bg/a/view/jena-bez-dom-gleda-bolnoto-si-dete-186214", "text": "Севджан от шуменското село Браничево гледа болното си дете, въпреки че губи дома си при пожар. Късметът не е на нейна страна. Останала без дом заради пожар, тя се грижи за болната си дъщеря, докато живеят заедно с нейната майка в една стая. В тази стая Севджан, нейната дъщеря и майка посрещат новата година с надежда за по-добър живот. \"Няма къде да намеря квартира. Майка ми, аз и тя си направихме малка гощавка. Аз спя почти на земята, за да са добре майка ми и тя. Те си спят на леглата, аз си правя един дюшек, спя на земята. Въпреки всичко, животът продължава и борбата продължава\", каза Севджан Мехмедалиева. Завръщането в родната къща за Севджан се случва, след като губи покрива над главата си в пожар през ноември. Ударът за нея е голям. Купила къщата преди 10 години и постепенно я стягала. Севджан опитвала и да работи като шивачка, но сега е личен асистент на дъщеря си, която страда от психично разстройство и мускулна атрофия. Успявала да си помогне понякога с допълнителна работа на домашната шевна машина. В пожара изгорели и спестените пари за дърва. \"Работех аз. Майка ми, докато си счупи крака, тя е с тазобедрена счупена става, не вижда. За нея се грижим със сестра ми\", каза още Севджан. С малкото си средства жената започнала да възстановява опожарената къщата. Като подарък за Нова година семейството очаква мебели от варненска фирма. Севджан се надява да успее да ремонтира дома си, за да могат да се върнат в него с дъщеря си Хюлия, тъй като момичето обичало да прекарва дните в градината. Това, което ги дели от завръщането в дома им, според Севджан, са единствено унищожените прозорци. Затова и търси начин да успее да затвори дупките в стените на своя дом и живот.", "date": "2020.01.19", "title": "Жена без дом гледа болното си дете "}
{"url": "https://www.monitor.bg:443/bg/a/view/makgregyr-zaraboti-nad-3-mln-za-40-sekundi-186220", "text": "Суперзвездата на ММА Конър Макгрегър заработи над 3 милиона долара само за 40 секунди при завръщането си в октагона след 15-месечно отсъствие. За по-малко от минута той постигна първата си победа в професионален сблъсък от около три години насам, като отказа Доналд Серони, наричан Каубоя Освен обещания бонус, скандалният ирландец прибра и допълнителен от 50 000 долара за „представянето на вечерта“. В сумата не са включени договорените проценти от продадените платени гледания. Самият двубой се разви светкавично. Конър очаквано започна експлозивно с опит за ляво коляно в главата на съперника, който успя да се предпази. Впоследствие обаче левите крошета заваляха от страна на ирландеца и Серони моментално се оказа в беда, а ляв хайкик го повали на земята. Последваха множество удари в главата на Каубоя и реферът Хърб Дийн се видя принуден да сложи край на битката след само 40 секунди. След края на мача обаче Макгрегър бе заподозрян, че е уредил победното си завръщане. Американският боец от ММА Нейт Диас заяви, че двубоят му е бил „пълна измама“. Той написа това в „Туитър“, а публикацията му събра над 34 000 харесвания.", "date": "2020.01.19", "title": "Макгрегър заработи над $3 млн. за 40 секунди"}
{"url": "https://www.monitor.bg:443/bg/a/view/borisov-na-sreshta-s-kristalina-georgieva-ikonomikata-se-razviva-ustojchivo-186215", "text": "Българската икономика продължава да се развива устойчиво, без да натрупва макроикономически дисбаланси, а страната ни има стабилен напредък по присъединяването към ERM II. Това е обявил премиерът Бойко Борисов на среща в Министерския съвет с шефа на Международния валутен фонд (МВФ) Кристалина Георгиева, в която участие взе и финансовият министър Владислав Горанов, съобщиха от „Дондуков“ 1. Основен акцент в разговора им било сътрудничеството на България с международната организация и възможностите то да се развива с оглед приоритетите на Кристалина Георгиева като ръководител на МВФ. Борисов изтъкнал разумната фискална политика, която България води и която е отчетена от международните кредитни агенции. От своя страна Георгиева поздравила правителството за постиженията в областта на фискалната политика и отбелязала, че това е добър стимул за реализацията на набелязаните от кабинета управленски приоритети. На срещата били обсъдени също предизвикателствата пред глобалното икономическо развитие. Борисов и Георгиева се обединили около разбирането, че осигуряването на по-силен и устойчив растеж следва да продължи да бъде водещ принцип в икономическите политики в световен мащаб. В рамките на разговора премиерът изтъкнал също, че изборът на Кристалина Георгиева начело на МВФ през септември миналата година е голямо постижение за България. Той пожелал успех на Георгиева на отговорната й позиция, като изразил увереност, че професионалните й успехи за развитието на МВФ ще имат позитивно отражение и за авторитета нашата страна в международен план.", "date": "2020.01.19", "title": "Борисов на среща с Кристалина Георгиева: Икономиката се развива устойчиво ​"}
{"url": "https://www.monitor.bg:443/bg/a/view/valeri-bojinov-na-lager-sys-septemvri-v-turcija-186219", "text": "33-годишният нападател и бивш национал Валери Божинов ще заминe на лагер в Турция със „Септември” (София). Столичани, които са лидери във Втора лига, тази сутрин се качиха на самолета за Анталия, а Божинов ще се присъедини към тима в близките дни. Бившият футболист на “Ювентус” и “Манчестър Сити” от самото начало на зимната подготовка тренира със “Септември” заедно с друг екснационал на България - Иван Бандаловски. И двамата са в процес на търсене на нови спирки в кариерите си, след като се разделиха съответно с “Ботев” (Враца) и “Берое”. И докато Бандаловски е предпочел да остане в София, то Божинов ще направи подготовка с тима на треньора Милен Радуканов. Докато чака оферти, Божинов даде интервю за италианското издание „Тутомеркато“, в което бе категоричен, че не мисли за отказване от футбола. „Все още искам да играя, категоричен бе Божинов. - Футболистът не забравя как се играе. Като дете караш колело, ако след това не си карал 10 години, после все още можеш да караш. Животът е борба със самия себе си, не съм забравил как да играя футбол”, допълни Божинов, който приветства завързаната битка за титлата в Италия.", "date": "2020.01.19", "title": "Валери Божинов на лагер със „Септември“ в Турция"}
{"url": "https://www.monitor.bg:443/bg/a/view/vyv-velingrad-shte-se-provede-probno-prebrojavane-na-naselenieto-186208", "text": "Велинград е включен в пробно преброяване на населението, съобщиха от местната кметска администрация. В преброяването са включени три района в страната: Велинград, Студентски град в София и Община Разград. Преброяването на Велинград включва кв, „Чепино“ и кв. „Анезица“, с. Света Петка и с. Чолаково.  То ще бъде проведено през месец март, като между 9 и 13 март - ще има пробен обход на районите. Ще бъдат ангажирани преброители и контрольори, които ще проверяват вече свършената работа, които ще се набират в края на месец февруари. Основната цел на преброяването е да събере и предостави качествена и изчерпателна информация за броя, демографската структура и социално-икономическите характеристики на населението. Националното преброяване на населението и жилищния фонд на територията на цялата страна ще се проведе през януари 2021 година.", "date": "2020.01.19", "title": "Във Велинград ще се проведе пробно преброяване на населението"}
{"url": "https://www.monitor.bg:443/bg/a/view/myj-izdihna-v-krychma-vyv-vidin-186206", "text": "31-годишен мъж издъхна, след като го откриха с тежки наранявания в заведение във Видин.   Около 7.20 часа тази сутрин е бил подаден сигнал за мъж с наранявания. Той обаче е починал в линейка на път за болницата. На местопроизшествието се извършва оглед. Причините за смъртта на мъжа се изясняват.", "date": "2020.01.19", "title": "Мъж издъхна в кръчма във Видин"}
{"url": "https://www.monitor.bg:443/bg/a/view/nasa-pokaza-otblizo-rouvyra-kojto-shte-stypi-na-mars-186225", "text": "НАСА даде на медиите кратък поглед на роувъра „Марс 2020“ в лабораторията за реактивни двигатели в Пасадена, Калифорния, стана ясно от страницата на американското посолство у нас във Фесйбук.    Роуварът е съвременна версия на марсоход и ще бъде изстрелян към Марс между 17 юли и 5 август тази година от военновъздушната станция Кейп Канаверал, Флорида. Очаква се машината да кацне на червената планета през февруари 2021 година.  Журналистите, който присъстваха на събитието, трябваше да се облекат в защитни дрехи, за да предотвратят пренасянето на земни микроби на планетата.  \"Марс 2020\" е част от по-голяма програма, която включва мисии до Луната, които ще спомогнат подготовката на човека за изследване на червената планета.", "date": "2020.01.19", "title": "НАСА показа роувъра, който ще стъпи на Марс (СНИМКИ)"}
{"url": "https://www.monitor.bg:443/bg/a/view/novi-tejki-avarii-po-vodoprovoda-v-shumen-186202", "text": "Нови тежки аварии са възникнали по главния довеждащ водопровод от язовир \"Тича\" към Шумен, а водоснабдяването на града виси отново на косъм, след като вода нямаше от сряда вечерта до събота сутринта. Две от най-тежките нови повреди се намират в 100-метров тунел на 8 и на 40 метра от входа. Екипи на ВиК - Шумен ще се опитат да ги отстранят докато системата е под налягане без да спират водата към областния център. След планираните дейности за отстраняване на ок. 25 аварии по трасето на 50-годишния водопровод водата дойде в събота сутринта часове по-рано от предварително обявеното. Радостта на шуменци обаче продължи само до късния следобед, когато се разбра, вследствие на увеличеното след \"запушването\" на пробойните налягане са възникнали още 8-10 нови теча. В разговор с репортер на \"Агенция Монитор\" управителят на ВиК - Шумен инж. Илиян Илиев, който пътуваше към мястото на новите аварии определи ситуацията с пробойните по тръбата като много сериозна. \"Положението с водопровода е такова, че в който момент отстраним аварии, налягането се вдига и избива някъде другаде нова авария. А водопроводът е остарял еднакво навсякъде. Примерно налягането, което поддържаме е 2 бара. В момента, в който отстраним възлови аварии, се покачва на 3 - 3.5 - 4 бара. Засега нямаме намерение да спираме водата, започваме да правим авариите под налягане, такива са ни намеренията, не дай Боже да стане нещо по-голямо.\" - каза Илиев.  \"Ремонтираме, започва да гърми на нови места. Добре е, ако гръмне на място, където можем да отстраняваме. А ако се случи под реката или под пътя? Тунелът, където има проблеми е дълъг над 100 метра. Ние трябва да имаме кабел 50 метра за да се влезе и да се заварява. При 50 метра напрежението пада и не може да се заварява. А трябват и маски, тиня е, как да държа хората.\"  Хипотезата, по която говори се сбъдва само пет минути по-късно при пристигането му при т. н. тунел, съоръжение до стария път за с. Хан Крум, което минава под пътя Шумен - Преслав. В този участък в четвъртък и петък са отстранени 8 аварии. Сега са възникнали нови две на 8 и на 40 метра от входа. Тунелът е пълен с тиня и вода. \"Установихме две аварии, след малко започваме да действаме, източихме водата, влизах вътре с маска, с осветление, започваме работа.\" - разказва бригадирът на втора аварийна бригада водомайсторът Айхан Ахмед, който първи вече е влизал в неделя сутринта в тунела. С помощта на \"техническа ръка\" от двете страни на тунела ще включат помпи да изхвърлят водата и за да могат двама или трима души да влязат и да се опитат по най-внимателния начин да отстранят авариите под налягане без спиране на водата, коментира шефът на ВиК инж. Илиян Илиев.", "date": "2020.01.19", "title": "Нови тежки аварии по водопровода в Шумен"}
{"url": "https://www.monitor.bg:443/bg/a/view/po-malko-ptici-zimuvat-v-pazardjishko-zaradi-toplata-zima-186207", "text": "Зимуващите в реките и язовирите на област Пазарджик водолюбиви птици са по-малко в сравнение с миналата зима, заради необичайно топлото време през януари, сочи анализ на данните от традиционното среднозимно преброяване на водолюбивите птици. Тази зима в област Пазарджик то се проведе на 11 януари, когато експерти и специалисти от РИОСВ и орнитолози от Българското дружество за защита на птиците преброиха 665 птици от 20 вида в язовир „Тополница”, в р. Тополница и в рибарниците край селата Бошуля и Алеко Константиново. При преброяването през миналата зима във водоемите е имало 30 вида птици с обща численост 857. Най-много водолюбиви птици са забелязани от вида голям корморан – 193 и зеленоглава патица – 185, а също и от видовете: врана – 63, лиска – 58, зимно бърне – 42, сива чапла – 30, голяма бяла чапла – 19, гларус – 10 и единични бройки лебеди, мишелов, зелен кълвач, речно рибарче и др. Преброяването на зимуващите водолюбиви птици се провежда в международен мащаб от 1967 година и е едно от най-масовите събития в областта на природозащитата, включващо близо 15 000 експерти и доброволци. То дава оценка за състоянието на популациите на водолюбивите птици и за състоянието на местата, където те зимуват, много от които са част от екологичната мрежа Натура 2000. Извършва се в повече от 100 страни и включва около 25 000 влажни зони.", "date": "2020.01.19", "title": "По-малко птици зимуват в пазарджишко заради топлата зима"}
{"url": "https://www.monitor.bg:443/bg/a/view/sofija-bush-izneverjava-na-sypruga-si-s-djystin-hartli-185982", "text": "Актрисата София Буш, по-позната на редовия зрител като Брук Дейвис от тийнейджърската драма „Трий хил“, се заглежда по чужди мъже. Нейният съпруг й е позволил да кривне от правия път с една знаменитост и чаровната брюнетка се е спряла на Джъстин Хартли. Един себеуважаващ се фен на Буш знае, че тя е в графата „щастливо разведени“ (след като изкара цели пет месеца като съпруга на Чад Майкъл Мъри). Това всъщност е сюжетът на последния излъчен епизод от  . 37-годишната красавица се присъединява към историята на семейство Пиърсън и ще има важна роля за развитието на сценария. Тя се разхожда в токчетата на Лизи, която успява да оплете Кевин (Хартли) в мрежите си. Той моментално хлътва и дори организира за нея частен концерт с Джон Леджънд. Малко след това става ясно, че има съпруг. Феновете обаче са на мнение, че героинята е бременната годеница на русокосия секссимвол, за която се спомена в епизода преди Коледа. Това не е съвсем сигурно, тъй като Сюзън Уотсън (екранната Бет Пиърсън) заяви в интервю за сп. Us Weekly, че няколко жени ще се борят за сърцето на Кевин. Междувременно остават няколко неизвестни, след като видяхме какво се случва в бъдещето - разведени ли са Тоби и Кейт, как ще се развие болестта на Ребека и защо Кевин и Рандал враждуват.", "date": "2020.01.19", "title": "София Буш изневерява на съпруга си с Джъстин Хартли"}
{"url": "https://www.monitor.bg:443/bg/a/view/poredno-ubijstvo-raztyrsi-kustendil-myj-otne-jivota-na-syprugata-si-186201", "text": "  Снощи 64-годишен кюстендилец е задържан от служители на РУ-Кюстендил, като заподозрян извършител на убийството на съпругата му. Сигналът в полицията е постъпил от роднини на 63-годишна, починала в жилището си в града,  имали съмнения, че смъртта не е настъпила по естествен начин. Предприети са незабавни процесуално-следствени действия от криминалистите, трупът е закаран за аутопсия в Кюстендилската болница. При първоначалния оглед са установени следи от насилие. Иззети са множество веществени доказателства. Работата по започнатото досъдебно производство продължава под прякото ръководство на дежурен прокурор от ОП – Кюстендил. Според наши източници, убийството става отново в кюстендилския квартал „Герена“. Само в рамките на 4 месеца това е трето убийство.  През месец ноември м.г. след скандал загуби живота си 45-годишния Христо, който беше смъртоносно прободен с нож на улицата пред дома си.  На 7-и септември 75-годишният Симеон Стоянов удуши Васил Стойчов /45г./. Повод за тежкото престъпление стана интимна връзка между жертвата и съпругата на Симеон – 38-годишната Камелия. Трупът на 45-годишния мъж беше открит в храстите пред блок 185 на квартал „Герена“.", "date": "2020.01.19", "title": "Поредно убийство разтърси Кюстендил! Мъж отне живота на съпругата си"}
{"url": "https://www.monitor.bg:443/bg/a/view/istorichesko-za-bg-motocikletizma-186199", "text": "Теодор Кабакчиев победи в Ла Коруня, където се проведе третия кръг от Световния шампионат по Супер Ендуро. В северозападния испански град подкрепяният от „Еконт“ габровски мотоциклетен ас се представи феноменално и донесе първата победа за страната ни в кръг от сериите на Международната федерация по мотоциклетизъм (FIM). С първо и две втори места в трите състезателни манша на клас „Джуниър“ (пилоти до 23 години), Кабакчиев събра актив от 54 точки и се завърна в топ 3 на генералното класиране, като вече изостава само на 13 от първата позиция, а до края на шампионата има още два кръга. Още в квалификациите Кабакчиев младши загатна, че се готви за нещо сериозно, като даде най-доброто време от 14-те пилоти. В последствие талантът ни си осигури и добра позиция на стартовата решетка. Първият състезателен манш не тръгна добре. Кабакчиев попадна в тапа на втория завой след старта, от която се измъкна трудно, на седма позиция, със сериозно изоставане от повелия в надпреварата лидер в генералното подреждане за сезона Тай Кулинс (ТМ, САЩ). Въпреки, че претърпя две падания заради конкуренти, с прецизно каране българският шампион постепенно стопи пасива и възползвайки се от грешките на останалите успя да си проправи път до второто място, като изпревари в последната обиколка и втория във временното класиране за шампионата – Леон Хентчел (Хускварна, Германия). Първи финишира полякът Доминик Олсзови (КТМ). Във втория състезателен манш Теодор показа може би най-доброто си каране в световния шампионат до момента. №23 стартира от втора редица, преодоля технично скупчването при каменната секция на втория завой и излезе пети от нея, но пилотите пред него бяха в полезрението му. Във втората обиколка Кабакчиев вече беше трети, а след третата поведе. В оставащото време до края българинът беше перфектен, не допусна никакви грешки и безапелационно спечели втората си победа в манш от световния шампионат. На финала асът ни имаше аванс от 49 секунди пред Милан Шмюсер (Шерко, Германия) и 50 сек. пред третия – Леон Хентчел. В манш №3 Кабакчиев тръгна трети, но още във втората обиколка излезе начело и до края на 6-те минути водеше колоната, следван близо от Милан Шмюсер (Шерко, Германия). За съжаление, в предпоследната обиколка допусна грешка и това позволи на немският състезател да поведе, а в последствие и да спечели манша. Българският шампион остана втори, на 14 секунди след Шмюсер, а трети, на половин минута зад пилота с №23, остана Адриен Жакон (КТМ, Франция). С резултат 2-1-2 Тедо Кабакчиев събра 54 точки (17+20+17) и развя българския трибагреник на най-високото стъпало на стълбичката за награждаване. С 41 точки (3-3-5) Леон Хентчел остана втори, а третото място зае Адриен Жакон (5-4-3, 39 т.). Големият губещ от кръга в Ла Коруня беше Тай Кулинс, който завърши на 8-мо място (6-7-11) и взе само 21 точки. Това коства на американеца лидерската позиция в генералното класиране за сезона. Първи вече е Хентчел със 138 точки, Кулинс е втори със 133, а Тедо Кабакчиев заема третото място със 125. Следващият кръг от световните серии по Супер Ендуро на FIM е на 1-ви февруари в Будапеща, Унгария. ", "date": "2020.01.19", "title": "Историческо за бг мотоциклетизма "}
{"url": "https://www.monitor.bg:443/bg/a/view/uristite-na-trymp-objaviha-impijchmynta-za-nezakonen-186194", "text": "Екипът от юристи на американския президент Доналд Тръмп изпрати в Сената отговор на представените обвинения по процеса за импийчмънт - за злоупотреба с власт и възпрепятстване на Конгреса, съобщи АП.   Според защитата на Тръмп, процедурата по импийчмънт представлява \"атака срещу правото на американския народ да избира свободно своя президент\". \"Това е нагъл и незаконен опит за отмяна на резултатите от изборите през 2016 г. и за намеса в изборите през 2020 г., до които остават само няколко месеца\", се казва в изявлението. Според юристите на Тръмп, импийчмънтът няма нито процедурни, нито конституционни основания. Те посочват, че в понеделник, 20 януари, Тръмп ще представи по-подробно основна юридическа позиция, а Камарата не представителите ще може да му отговори във вторник, когато се очаква да започнат изслушванията в Сената. Представителите на Демократическата партия в Конгреса изпратиха в американския Сенат меморандум, в който подробно се обосновава процесът по импийчмънт срещу президента Тръмп. Те подчертават, че конституцията на страната позволява да се предприеме процедура по импийчмънт, когато президентът е извършил \"толкова сериозна злоупотреба с власт\". Авторите на меморандума призовават Сената да използва тази възможност, за да защити конституционната форма на управление и президентските избори в САЩ през тази година. Те допълват, че Сенатът трябва да \"отстрани заплахата, каквато президентът представлява за националната сигурност\" на страната.", "date": "2020.01.19", "title": "Юристите на Тръмп обявиха импийчмънта за незаконен "}
{"url": "https://www.monitor.bg:443/bg/a/view/albert-popov-stana-18-sled-pyrvija-mansh-vyv-vengen-186203", "text": "Най-добрият ни алпиец Алберт Попов е 18-и след първия манш на слалома за Световната купа във Венген. Българинът се спусна по трасето в швейцарския курорт за време 52,51 сек. и изостава на 1,79 сек. след временния водач Клеман Ноел (Фр) и ще вземе участие във втория манш на класическата надпревара в алпийските ски, който ще започне в 15 часа бълг. време.", "date": "2020.01.19", "title": "Алберт Попов стана 18 след първия манш във Венген"}
{"url": "https://www.monitor.bg:443/bg/a/view/pojar-v-shivashki-ceh-zatvori-pytja-za-gyrcija-186204", "text": "Пожар затвори временно пътя за Гърция край Кресна. Пламъците са избухнали около 11.00 часа в шивашки цех край шосето. Поради тази причина се наложи движението да бъде спряно. Веднага в участъка се образуваха дълги колони от автомобили. Малко преди 12.00 часа пожарът беше овладян, а пътят отново беше отворен. Към момента обаче трафикът остава интензивен.", "date": "2020.01.19", "title": "Пожар в шивашки цех затвори пътя за Гърция"}
{"url": "https://www.monitor.bg:443/bg/a/view/borisov-obeshta-sreshta-s-bashtata-na-ubitata-andreja-186200", "text": "Дори и животните не могат да бъдат толкова жестоки, както 17-годишният младеж Аксел Олеков, който е обвинен за убийството на Андрея в село Галиче. Така коментира бащата на жертвата - Асен Руменов. Той се обърна към премиера Бойко Борисов, заявявайки в студиото на бТВ, че „един отчаян баща иска детето му поне да има покой на душата“.  Затова той поиска среща с министър-председателя, а след разговора от пресслужбата на Министерския съвет съобщиха, че в следващите дни Бойко Борисов ще се срещне с роднините на убитото момиче. Асен Руменов зове за промяна на закона във връзка с наказанието за непълнолетни, извършили такова тежко дейние. 17-годишният младеж може да получи от 5 до 12 години лишаване от свобода за убийството. „За мен това е една школа и след като излезе, отново ще бъде убиец“, каза Асен Руменов. Оттук нататък ще живее заради другото си дете и докрай ще се бори за тази присъда и срещу „този закон, който защитава убийците“. „Тя е едно прекрасно дете и може да бъде пример за всички. Изключително дете. Мечтата й беше да завърши, а след това да предприемат нещо по-сериозно с нейния приятел. От четири години са заедно и държаха един на друг“, разказа братовчедът на Андреа – Марио Милчев. Припомняме, убийството на 18-годишната Андреа стана в нощта срещу 11 януари. Тялото на момичето беше намерено в бащината й къща.", "date": "2020.01.19", "title": "Борисов обеща среща с бащата на убитата Андрея "}
{"url": "https://www.monitor.bg:443/bg/a/view/gibraltar-izbira-shengen-186205", "text": "Гибралтар може да се присъедини към Шенгенското пространство, след като Великобритания напусне Европейския съюз. Това заяви премиерът на британската задморска територия Фабиан Пикардо. \"Обсъдихме въпроса преди Брекзит. Има ли смисъл за ЕС гражданите на Съюза да нямат достъп до територия с площ от 6,2 кв. км в Южна Испания? Не мисля така\", посочи той. В момента 22 от общо 28-те страни членки на ЕС членуват в Шенгенското споразумение. Великобритания, Ирландия и Кипър не са в Шенген, а Румъния, България и Хърватия са напът да се присъединят към общността.", "date": "2020.01.19", "title": "Гибралтар избира Шенген "}
{"url": "https://www.monitor.bg:443/bg/a/view/5-po-rihter-v-jonijsko-more-186190", "text": "Земетресение с магнитуд 5 по Рихтер е било регистрирано край бреговете на Гърция в Йонийско море, съобщават от Европейския-средиземноморски сеизмологичен център. Земетресението е регистрирано в 4:52 часа местно време. Епицентърът е на 6 километра от село Валсамата на остров Кефалония в Йонийско море. Огнището на труса е на дълбочина 5 километра. До този момент няма данни за жертви или нанесени материални щети.", "date": "2020.01.19", "title": "5 по Рихтер в Йонийско море"}
{"url": "https://www.monitor.bg:443/bg/a/view/oblaci-i-dyjd-v-nedelja-186191", "text": "Днес над страната ще има значителна, предимно ниска облачност.  По-значителни разкъсвания и намаления на облачността ще има над Югозападна България. В крайните югоизточни райони ще превали слаб дъжд, а в Предбалкана слаб сняг, повече през нощта срещу понеделник. В Източна България ще духа до умерен север-североизточен вятър. Минимални температури предимно между минус 3° и 2°, максимални между 1° и 6°. Атмосферното налягане ще бъде по-високо от средното за месеца и през деня бавно ще се повишава. Над Черноморието ще бъде облачно, по южното крайбрежие със слаби превалявания от дъжд. Ще духа умерен север-североизточен вятър. Максимални температури предимно между 5° и 7°. Температурата на морската вода е 7-8°. Вълнението на морето ще бъде 3-4 бала. Над планините ще бъде предимно слънчево. Вятърът ще бъде слаб до умерен, като през деня ще се ориентира от североизток. Максималната температура на 1200 метра ще бъде около 1°, на 2000 метра – минус 4°.", "date": "2020.01.19", "title": "Облаци и дъжд в неделя"}
{"url": "https://www.monitor.bg:443/bg/a/view/napadateljat-ot-istanbul-bil-shizofrenik-186192", "text": "Разследването с българския гражданин продължава. Това заяви пред Нова телевизия консулът ни в Истанбул Ангел Ангелов. Все още нямаме информация, каза той. Изключително неприятен инцидент, заяви Ангелов. В интернет сайтовете имало споделени разкази на очевидци. Установена е самоличността на застреляния българин. Застреляният в Истанбул българин - Милен Бахчеванов, на 32 г., е имал криминални прояви в миналото и е добре познат на Росен Желязков, който е бивш шеф на затвора във Варна от 2001 до 2014 г., след това шеф на затворите у нас, а сега – адвокат. Желязков е разпознал лицето по обявените имена и възрастта му в медийни публикации. Човек със същото име е лежал във варненския затвор, когато Желязков е бил шеф там. Бившият шеф на затвора във Варна го определи като „проблемен затворник“. Според Желязков застреляният е страдал от параноидна шизофрения и е имал склонност към самоагресия, самонаранявал се е и е правил опити за самоубийство, заради което е бил настанен в Психиатричната болница към затвора в Ловеч. Росен Желязков не знае какво е правил убитият българин в Истанбул, но сподели, че според него поведението му говори точно за същата ситуация и „може би това е комбинация от алкохол и наркотици“, както и спиране на лекарствата. Припомняме, нашенецът беше застрелян от турската полиция в петък вечерта. 32-годишният Милен Бахчеванов нахлул с нож в заведение в квартал „Байрам паша”. Според местни медии нападнал клиенти на заведението, а след това и полицаите, които били повикани на помощ. Не са помогнали нито водната струя и сълзотворния газ на пожарната, нито предупредителните изстрели на полицаите. Бахчеванов е издъхнал в болницата. В чантата му са намерени Библия и икони. По информация на местните медии българинът е влязъл в Турция на 14 януари. Той има криминални регистрации за хулиганство, кражби и грабежи.", "date": "2020.01.19", "title": "Нападателят от Истанбул бил шизофреник"}
{"url": "https://www.monitor.bg:443/bg/a/view/170-ooo-leva-za-remont-na-zooparka-v-blagoevgrad-186197", "text": "   „Общината заделя допълнително 170 000 лв., с които ще се модернизират клетките на животните през тази година“, информира инж. Евгени Терзиев.    „Общината заделя допълнително 170 000 лв., с които ще се модернизират клетките на животните през тази година“, информира инж. Евгени Терзиев. В зоопарка има над 32 вида животни. Досега са ремонтирани клетките на мечките Явор и Калинка. Общината вече започва ремонти и на още клетки. За издръжка на зоопарка през 2020 година са предвидени общо 280 000 лева. На първия етап от ремонта ще бъдат обновени клетките, за които е най-належащо, за да се поддържа лиценза на зоопарка.    Управителят д-р Крум Попниколов каза, че ще има нови животни, когато им бъдат осигурени подходящи условия. Предвижда се разширяване, но това ще стане поетапно.    Отдавна не е тайна за благоевградчани, че от зоопарка нощно време редовно изчезват редки птици, зайци и други животни, годни за ядене. Хората са наясно, че крадците се намират в циганската махала, която се намира в съседство със зоопарка. Полицията в Благоевград и общината правят усилия за охраната – в скоро време ще бъде монтирано видеонаблюдение в района. Жители на Благоевград се шегуват, че единственото решение за охрана е нощно време да се пускат от клетките лъва и ягуара.", "date": "2020.01.19", "title": "170 ооо лева за ремонт на зоопарка в Благоевград"}
{"url": "https://www.monitor.bg:443/bg/a/view/libijskijat-premier-poiska-mirotvorci-ot-oon-186193", "text": "Часове преди започващата конференция за Либия в Берлин премиерът на международно признатото правителство в Триполи Фаиз Сарадж призова в страната да влязат международни войски, предаде Дойче веле. Ако метежният генерал Халифа Хафтар не прекрати настъплението си, по думите на Сарадж, международната общност \"трябва да предприеме мерки, включително като изпрати военен контингент за защита на мирното либийско население\", заявява премиерът на Либия в интервю за неделния брой в. \"Welt am Sonntag\". По думите му, военната операция трябва да бъде под егидата на ООН, а експерти трябва да определят какви сили ще участват в нея - на ЕС, Африканския съюз или Арабската лига. \"Приветстваме влизането на войски не за да получи защита правителството, а заради защитата на либийското мирно население, което в продължение на девет месеца постоянно е подложено на бомбардировки\", подчертава Фаиз Сарадж. По-рано върховният представител на ЕС по външната политика и сигурността Жозеп Борел заяви, че ЕС трябва да помогне за установяване на примирие в Либия - включително с изпращане на миротворци при необходимост. Същевременно специалният представител на генералния секретар на ООН за Либия Гасан Саламе призова за прекратяване на чуждестранната намеса в либийския конфликт. Според него участието на други страни само задълбочава разделението в страната. Вчера метежният генерал Халифа Хафтар затвори петролните терминали във всички източни либийски пристанища, което може да нанесе сериозен удар върху икономиката на страната, предаде Дойче веле с позоваване на съобщение на т. нар. Либийска национална армия, командвана от Хафтар. Със затварянето на терминалите износът на либийски петрол намалява наполовина. Националната петролна корпорация (NOC) призова петролът да не се използва като инструмент за политически натиск. \"Петролният и газовият сектор са гръбнакът на либийската икономика. Те не бива да се използват като карта в политическата борба\", коментира шефът на NOC Мустафа Санала. Хафтар излъчва противоречиви сигнали, като заявява готовност за примирие, а след това тръгва към нова ескалация. В четвъртък външният министър на Германия Хайко Маас заяви след среща с Хафтар в Бенгази, че генералът се е съгласил да сключи примирие и да спазва режима на прекратяване на огъня. Три дни по-рано той напусна преговорите в Москва с признатия от ООН премиер на страната Фаиз Сарадж. Хафтар вече пристигна в Берлин за конференцията по либийския конфликт под егидата на ООН, в която ще участва и Сарадж. Участието си във форума потвърдиха и генералният секретар на ООН Антонио Гутериш, американският държавен секретар Майк Помпео, руският президент Владимир Путин, президентът на Франция Еманюел Макрон, британският премиер Борис Джонсън.", "date": "2020.01.19", "title": "Либийският премиер поиска миротворци от ООН "}
{"url": "https://www.monitor.bg:443/bg/a/view/toreneto-e-licemerie-185671", "text": "Уил Бонсол е фермер и 45-годишен веган, живеещ в селскостопански район на щата Мейн. Той има послание към американците – вашите зеленчуци са много не-веган, пише „Гардиън”. Бонсол е влиятелен член на малката, но увеличаваща се група на веган и органик фермери - веганик. Те искат да направят прелом в органичното земеделие, което традиционно зависи от животински субпродукти, като например кравешката тор. „Има някакво несъответствие, дори лицемерие във веганите... Ние, веганите, обичаме да слагаме на масата си зеленчуци, отглеждани по методи, които са много не-веган”, казва Бонсол. В голямата си част органичното земеделие е основано върху животински екскременти. Кравешката тор, животинската тор, но също и кръв и кости на прах, с които се подхранват почвата, добавя той. Веганската диета изключва всички продукти с животински произход, включително месо, мляко, яйца и мед. Обикновено тези продукти се избягват по здравословни, екологични или етични причини. Стандартните практики в органичното зеленчукопроизводство използват съставки от животински произход от столетия, за да се обогатява почвата. Такава е и кравешката тор. Фермери като Бонсол обаче определят това за неетично. Този въпрос обаче не стои толкова на дневен ред. Дори заклети вегани смятат, че мненията са противоречиви.", "date": "2020.01.19", "title": "Торенето е лицемерие"}
{"url": "https://www.monitor.bg:443/bg/a/view/zashto-djyd-lou-zavijda-na-djon-malkovich-186196", "text": "Джъд Лоу, който играе ролята на папа Пий XIII в сериала на „Скай Атлантик“ – призна, че невероятно завиждал на костюма на Джон Малкович при снимките на шоуто. В интервю за „Контактмюзик” Джъд каза: „Няма съперничество между Джон и мен, само малко завист към костюма му. Когато в седми епизод излизам с цивилни дрехи, съжалих за расото”. Героят на Джъд е оставен в кома, след като получава срив в предишната серия “Младият папа” и неговият герой е заменен като глава на католическата църква от Йоан Павел III, изигран от Малкович 47-годишният актьор също се пошегува, че неговата част е “лесна”, тъй като героят му прекарва голяма част от сериала в кома. Той обясни: „Нямам много реплики през по-голямата част от поредицата. Аз просто лежа в болнично легло. Беше лесно.” Междувременно Джъд Лоу сподели, че предпочита да играе в театъра, а не в телевизионни продукции. Актьорът обясни: „Когато играеш в театъра персонаж месеци наред, започваш да откриваш нови гледни точки”. Лоу също така твърди, че да изиграе папата е било по-лесно, отколкото си е представял, и предполага, че има прилики между католицизма и театъра. Той каза: „Това, което научих повече беше относно театралността на католицизма. Почувствах доста родство с него, защото израснах в театъра. Никога не съм виждал тези паралели и изведнъж ми се стори очевидно. Това е все едно да правиш представления”.", "date": "2020.01.19", "title": "Защо Джъд Лоу завижда на Джон Малкович "}
{"url": "https://www.monitor.bg:443/bg/a/view/makedonec-za-bokluka-vnasjame-go-samo-v-bylgarija-v-skopie-e-nezakonno-186195", "text": "Контейнерите с отпадъците, които пристигнаха на пристанището в България, трябваше да бъдат прехвърлени в ТЕЦ “Бобов Дол”. Това каза управителят на компанията „Блацион“ ООД Горан Ангелов, който е македонски гражданин „Блацион“ ООД е българско търговско дружество със седалище и адрес на управление в гр. София. Тази компания внася отпадъците, които бяха открити на пристанищата в България. Негови управители са македонските граждани Блаже Игнатов и Горан Ангелов.Те притежават 15% от компанията, а останалата собственост е на италианците Винченцо Трасари и Ецио Боче. Според Горан Ангелов “отпадъците не били прехвърлени в ТЕЦ “Бобов Дол”, защото при пристигането им на пристанището вече е бил изтекъл лиценза на централата за изгаряне на отпадъци. “Става въпрос за пластмаса и гуми. Откритите дървени, текстилни и стъклени отпадъци не са забранени. Това ще бъде доказано от експертите след като бъде направена проверка”, каза още Ангелов пред МИА. Според него “информацията в българските медии не е вярна и отпадъците, ако се получи разрешение, ще бъдат прехвърлени в ТЕЦ “Бобов Дол” или пък ще бъдат върнати обратно в Италия”. Горан Ангелов е управител на най-голямото депо за отпадъци в Република Северна Македония “Дрисла”, край Скопие. Той категорично заяви, че никога не е имало партньорство с „Блацион“ ООД. “В страната ни Македония никога не сме внасяли каквито и да са отпадъци, защото това е забранено. Това сме правили само и единствено в съседна България”, каза още Горан Ангелов. Прокуратурата в Бургас започна разследване за нерегламентиран внос на 20 контейнера с италиански отпадъци на пристанището в Бургас, стопанисвано от „БМФ Порт – Бургас“ ЕАД. Товарът е транспортиран с кораб на 5 септември 2019 г., като му е бил определен режим временно складиране за срок до 90 дни. И днес, както и цял ден вчера, на пристанище Варна-Запад разследващите продължават да отварят контейнерите с нерегламентирано внесен боклук от Италия. Получател на товара е „Блацион“ ООД. Съдружниците Ецио Боче и Винченцо Трассари ще бъдат търсени по линия на международното сътрудничество. 25-те контейнера са пристигнали в страната на 9 октомври миналата година с разрешение да останат на пристанището 90 дни. След изтичането на този срок собственикът им не ги потърсил, прокуратурата започна досъдебно производство и проверка на съдържанието на товара. Освен описаните пластмаса и каучук, в тях има дрехи, играчки и битови уреди. За ресор „отпадъци“ в екоминистерството отговаря Николай Кънчев, който заема поста от квотата на ВМРО.", "date": "2020.01.19", "title": "Македонец за боклука: Внасяме го само в България, в Скопие е незаконно"}
{"url": "https://www.monitor.bg:443/bg/a/view/pojarnikarite-gotovi-za-protest-zaradi-sporna-naredba-186189", "text": "Пожарникари на крак в цялата страна, но не заради авария или друго бедствие, а заради нова наредба за работното им време. Синдикатите на огнеборците заявиха готовност да протестират, а ресорният министър Младен Маринов вече ги е уверил, че исканията им за отмяна на новите правила са чути и спорната наредба ще бъде преразгледана. Те обаче остават в протестна готовност. Наредбата, която е обнародвана миналия петък, слага край на 24-часовите дежурства на екипите. Вместо да застъпват и да си тръгват заедно, те ще работят на различни смени. Ръководителите им ще избират между 8, 12 и досегашните 24-часови.", "date": "2020.01.19", "title": "Пожарникарите готови за протест заради спорна наредба"}
{"url": "https://www.monitor.bg:443/bg/a/view/parite-udyljavat-jivota-bukvalno-186198", "text": "Богатството увеличава продължителността на живот с още 9 г.: живот без увреждания и болка, показва трансатлантическо изследване, цитирано от \"Гардиън\". 10-годишното изследване, проведено във Великобритания и САЩ, включва всички социални и икономически фактори за причините защо хората имат крехко здраве с годините. \"Установихме, че социално-икономическото неравенство по отношение на продължителността на живота без увреждане е сходно при всички възрасти в Англия и САЩ, но най-голямото социално-икономическо предимство в двете страни и във всички възрастови групи е благосъстоянието\", коментира доктор Паола Заниното, професор по епидемиология и здравна грижа към Лондонския университетски колеж, който ръководи изследването. Резултатите от проучването са публикувани във вторник в журнал \"Геронтология\". В изследването са участвали 10 754 британци на възраст 50 г. и по-възрастни, а също така 14 803 американци на над 50-годишна възраст. Изследвано е колко дълго хората се очаква да живеят без увреждания и до каква степен социално-икономическите фактори играят някаква роля. Докато продължителността на живот е полезен показател за здраве, качеството на живота, докато остаряваме, е важно за установяване на здравето. В двете държави хората в изследването са били разделени на групи на основа на благосъстоянието им. Направени са сравнения между по-богатите и групите с по-малко пари. Изследването показва, че най-богатите в Англия и САЩ живеят допълнителни 31 г. в добро здраве в сравнение с 22-23 г. при тези, които са в групите с най-малко пари. Жените от най-заможните групи от САЩ и Англия живеят допълнителни 33 \"здрави\" години в сравнение с 24,6 и 24 г. при тези, които са в групите с най-малко пари съответно в Англия и САЩ. Британската статистика показва, че от 2009 г. мъжете в Англия и Уелс на 65 г. са добавили 31,5 седмици живот и 33,5 седмици здравословен живот. При жените съответно е 17,4 седмици живот и 23,3 седмици здравословен живот. Но данните също разкриват, че родените днес деца вероятно по-голяма част от живота си ще бъдат с лошо здраве в сравнение с бабите и дядовците им.", "date": "2020.01.19", "title": "Парите удължават живота, буквално"}
{"url": "https://www.monitor.bg:443/bg/a/view/novo-nezakonno-smetishte-pod-am-struma-186188", "text": "Край подлез на автомагистрала \"Струма\" са изхвърлени големи количества животински отпадъци, предаде БНР. За незаконното сметище са сигнализирали жители на Дупница. Уточнява се, че поне три-четири каруци кости и животински отпадъци са забелязани край подлеза на пътя за с. Блажиево под автомагистрала \"Струма\". \"След Нова година бяха изхвърлени кокали, глави, шкембета, черва на говеда, на прасета и т. н. Това е в махала Ценеви.\" - коментира дупничанинът Ивайло Иванов, който пътува всеки ден до Блажиево по фермерски дела. Не е известно кой изхвърля животинските остатъци, предполага се, че наблизо вероятно има нелегална кланица. \"Роми, касапи, които са купили животни покрай новогишните празници, са направили кайма и суджуци и са изхвърлили кокалите. Освен миризмата, се разпространяват зарази.\" - коментират дупничани.", "date": "2020.01.19", "title": "Ново незаконно сметище под АМ Струма"}
{"url": "https://www.monitor.bg:443/bg/a/view/kraj-s-titlite-na-hari-i-megan-186187", "text": "Принц Хари и съпругата му Меган повече няма да използват кралските си титли и няма да получават публично финансиране, за да изпълняват ангажименти като членове на кралското семейство, се казва в съобщение на Бъкингамския дворец, цитирано от Би Би Си, \"Хари, Меган и Арчи винаги ще бъдат силно обичани членове на семейството\", заявява кралица Елизабет Втора в изявлението. Хари остава принц и шести в реда за наследяване на трона. Те ще се оттеглят от кралските си задължения, включително официални военни ангажименти, и няма да получават като заплащане за тях обществени средства. Хари и Меган са изразили желание да възстановят сумата от 2,4 млн. бр. лири (3,1 млн. долара), похарчена за ремонта на резиденцията им Фрогмор хаус, която ще остане техен дом в Обединеното кралство.  \"Признавам предизвикателствата, които трябваше да понесат като резултат от засиленото внимание през последните две години, и подкрепям желанието им за по-независим живот\", заявява британската кралица.  Тя допълва, че е особено горда от начина, по който Меган бързо е станала част от семейството.  С благословията на кралицата херцогът и херцогинята на Съсекс могат да запазят ролите си като покровители на някои организации. Въпреки че повече няма да могат официално да представляват кралицата, те ясно са заявили, че ще следват ценностите, споделяни от Нейно величество, се допълва в изявлението.  Промените в статута на двойката ще влязат в сила през пролетта на 2020 година.  Цялото ми семейство се надява, че споразумение им позволява да започнат да изграждат щастлив и спокоен нов живот, допълва британската кралица.  Бъкингамският дворец не уточнява кой ще плаща за охраната на двойката в бъдеще, която в момента се поема от данъкоплатците.  Същевременно стана ясно, че съпругата на принц Хари е хвърлила око на имение за 21 милиона долара в Канада, съобщиха медиите на Острова. Къщата има 6 спални и 5 бани.", "date": "2020.01.19", "title": "Край с титлите на Хари и Меган"}
