{"url": "http://www.monitor.bg/a/view/10671-%D0%94%D0%BE%D0%BA%D0%B0%D0%B7%D0%B0%D0%BD%D0%BE-%D0%BE%D1%82-%D0%A2%D0%B5%D0%BC%D0%B8%D0%B4%D0%B0-%D0%A7%D0%B5%D1%80%D0%BD%D0%B8%D1%8F-%D0%BB%D0%B5%D0%B1%D0%B5%D0%B4-%D0%B5-%D1%81-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B0%D1%86%D0%B8%D1%8F/", "text": "Магистратите постановиха, че „Телеграф“ и „Монитор“ са казали истината за Елисавета Панова\n                    \nКриминалното досие на съпругата на скандалния шеф на Върховния касационен съд Лозан Панов – Елисавета, е факт. Това реши състав на Софийския районен съд, с председател Мария Запрянова. С решение от 9.4.2018 г. магистратът е отхвърлил исковете на съпругата на председателя на ВКС Лозан Панов против вестниците „Телеграф“ и „Монитор“.\n\nПо това дело Елисавета Панова твърдеше, че публикацията „Черния лебед на Лозан с кримидосие“ от 12.4.2017 г. е невярна, тъй като тя нямала криминална регистрация, а статията сериозно увреждала нейната професионална репутация, накърнявала доброто й име и честта й.\n\n \n\n\n\nбеше за общо 30 000 лева, но по делото безспорно се доказа, че криминалната регистрация на съпругата на председателя на ВКС е факт. Нещо повече – в съдебната зала стана ясно, че Черния лебед (както я нарича съратникът на мъжа й Христо Иванов – б.р.) е регистрирана в масивите на МВР за хулиганство, придружено със съпротива на орган на властта, които Панова е извършила през 2004 г.\n\n\n\n \n\n \n\nС решението на съда се потвърждават и няколко други скандални факти около семейството на Панов. Разбира се, това, че съпругата на най-висшия съдия в страната има криминална регистрация, е повече от недопустимо, но по-важното в случая е, че двамата до последно отричаха публично това обстоятелство. Нещо повече - без съмнение олигархичното задкулисие, начело с кръга „Капитал“ на Иво Прокопиев, е знаело за кримидосието на Елисавета Панова и очевидно е държало в зависимост председателя на ВКС и чрез тази тайна.\n\nИстината беше разкрита миналата година в станалите публични стенограми „АРГО-гейт“, в които проваленият бивш правосъден министър Христо Иванов, в присъствието на Иво Прокопиев, нарича Елисавета Панова „Черен лебед“ в контекста на обсъждане на кандидатурата на Лозан Панов за президент. Чрез тези стенограми за първи път лъсна тоталната и дълго отричана преди това от самите участвали в разговорите лица зависимост между медии, журналисти, политици, съдии и грантови НПО-та на хранилката на Джордж Сорос, опитващи се да\n\n \n\n\n\nда овладеят съдебната ни система и координирано да промиват общественото съзнание.\n\nВсъщност и по въпросното дело на Елисавета Панова против „Телеграф“ и „Монитор“ за пореден път картите бяха свалени на масата, защото адвокат на съпругата на Лозан Панов се оказа не кой да е, а лично Георги Атанасов, който е член на Националния съвет на партия „Да(й), България“.\n\nОт същата кантора са и Даниела Доковска и Ина Лулчева, които застанаха рамо до рамо с грантово зависимите съдии от Съюза на съдиите на срамната политическа демонстрация, организирана от Лозан Панов на стълбите пред Съдебната палата в София през декември 2015 г.\n\n \n\n\n\nот олигархичното задкулисие и досега беше основание за незабавната му оставка от най-висшия съдийски пост в България, но след решението на съда от 9.4.2018 г. по делото на Черния лебед против „Телеграф“ и „Монитор“ оставането на Лозан Панов на поста председател на ВКС вече се превръща в откровена обида към българските граждани, искащи независима съдебна система и справедливо правосъдие. Защото ако самата Елисавета Панова в интервюто си този месец пред вестник „Капитал“ заявява, че живеем в „похитена държава“, сега вече няма никакво съмнение от кого е похитена тя – от хора като Иво Прокопиев и Христо Иванов, които държат в зависимост съпруга й.\n\n \n\n\n\n(който бабува на нов, предварително обречен на неуспех олигархичен политически проект заедно с ДСБ и Зелените), че бил употребил термина „Черен лебед“ спрямо съпругата на Лозан Панов „просто ей така“ и същият е „без съдържание“, при положение че вече и съдът потвърди, че кримирегистрацията на Елисавета Панова е факт, означава за пореден път само едно – наглостта на присвоилите си титлата „морални ментори“ на обществото ни няма граници.\n\n\n \n                    ", "date": "2018.04.12", "title": "Доказано от Темида: Черния лебед  е с криминална регистрация"}
{"url": "http://www.monitor.bg/a/view/19802-%D0%9E%D0%B1%D1%89%D0%B8%D0%BD%D0%B8%D1%82%D0%B5-%D1%80%D0%B5%D0%B0%D0%BB%D0%B8%D0%B7%D0%B8%D1%80%D0%B0%D0%BB%D0%B8-4300-%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%BD%D0%B0%D0%B4-5-%D0%BC%D0%BB%D1%80%D0%B4-%D0%BB%D0%B2/", "text": "\n                    Българските общини са реализирали над 4300 проекта за повече от 5 млрд. лв. през програмния период 2007-13 г. Днес заемат седмо място по плащания от Кохезионния фонд и Фонда за регионално развитие и четвърто място по Европейския социален фонд. Към края на 2017 г. българските общини изпълняват 1200 проекта на стойност около милиард и половина евро. Това съобщи кметът на Велико Търново и председател на НСОРБ Даниел Панов по време заседанието на Съвета на европейските общини и региони (СЕОР). На форума присъстват представители на местните власти на повече от 30 европейски държави. Темите, които се обсъждат, са свързани с приоритетите на българското председателство на Съвета на ЕС, интеграцията на Западните Балкани, бъдещето на кохезионната и общата селскостопанска политика след 2020 г. и запазване на настоящия им финансов ресурс, условия и възможни сфери за инвестици. Според кмета Панов сближаването на отделните общини и региони трябва да продължи и след 2020 г., а най-малкото, което трябва да бъде направено в тази насока е общата кохезионна и селскостопанска политика за запазят сегашния финансов ресурс и възможни сфери на инвестиции. Геералният секретар на СЕОР Фредерик Валие коментира, че солидарността е сред водещите принципи на ЕС от създаването му, а продължаването на кохезионната политика и сближаването е сред ангажиментите на Комитета на регионите.\n\nПо темата за интеграцията на Западните Балкани, Даниел Панов съобщи, че НСОРБ е сред уредителите на Мрежата на асоциациите на местните власти от Югоизточна Европа, създадена пред 2001 г. „Заедно с колегите от държавите обменяме опит и добри практики в сферите на местните финанси, градското планиране, управлението на отпадъците и водите, енергийната ефективност и устойчивия туризъм, финансовата децентрализация. Много успешно и при пълно единодействие с правителството работим и по темата за цифровата икономика, която е приоритет на Естония, България и Австрия. Почти две трети от общините ни вече са част от електронния обмен на документи между публичните администрации. На местно ниво постоянно подобряваме и качеството, и бързината на традиционните ни административни услуги“, каза още Панов. Близо 100 са проектите, които българските общини изпълняват в рамките на Председателството. Над 3 милиона българи са приобщени към културни и спортни събития, флашмобове и фестивали, викторини и състезания по промотиране на Европейския съюз и на българското председателство.\n\n \n                    ", "date": "2018.04.12", "title": "Общините реализирали 4300 проекта за над 5 млрд. лв."}
{"url": "http://www.monitor.bg/a/view/89204-%D0%A1%D1%8A%D0%B4%D1%8A%D1%82-%D0%BD%D0%B0-%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5%D1%82%D0%BE-%D0%B1%D1%80%D0%B0%D0%BD%D0%B8-%D0%B8%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%91%D0%93-%D0%9C%D0%B0%D0%B4%D0%BE%D1%84/", "text": "\n                    \nСофийски градски съд, който заради последните си двама шефове, обслужващи явно интересите на олигархията у нас, се сдоби с прозвището Съдът на задкулисието, за пореден път се опит а за брани имането на банкера-беглец Цветан Василев. След като преди десетина дни лъсна, че магистратка от СГС буквално е блокирало делото за отнемане на имуществото на БГ Мадоф като е изпратила преюдициално запитване до съда в Люксембург, в четвъртък в мейл до медиите от пресцентъра на съда разпратиха „становище на СГС“ по казуса. Проверка на „Монитор“ обаче показва, че Общо събрание на съда по случая не е провеждано, а самото становище е разпространено до медиите на бланка с надпис „Пресцентър“. На въпросите ни до съда чие точно становище изразява разпратената позиция – на ръководството на съда, докладчика по делото, Гражданската колегия или Общото събрание на СГС, единственият отговор, който се получи бе, че изразява позицията на Софийски градски съд. За да е действително така обаче би трябвало да се съберат всички съдии от СГС и да приемат обща позиция, а от пресцентъра заявиха, че Общо събрание по темата не е провеждано. В същото време временния шеф на съда Деислава Попколева, която бе предложена за поста от скандалния Лозан Панов, също явно не иска да поеме отговорност за позицията и затова тя е разпратена с лаконичното обяснение, че идва от пресцентъра на институцията. Доколко е логично пък пресцентъра на съд да дава становища по юридически казуси, няма смисъл да коментираме. Целта на съобщението явно е била друга – да се разпространи по каналите на Фабриката за фалшиви новини в опит да бъде опазено имането на банкера-беглец. Именно затова прессъобщението се появи моментално – копирано едно към едно от писмото на СГС във бутиковия сайт, издържан от БГ Мадоф „Фрогнюз“. Иначе в дългото няколко страници съобщение се преповтарят тези, разпространени няколко дни по-рано от грантаджийския Съюз на съдиите в България, който от години работи на разположение на олигархията. На писмото на ССБ, впрочем отговори шефа на новата комисия „Антикорупция“, която е правоприемник на Комисията за отнемане на незаконно придобито имущество (КОНПИ), чиито иск съдийката от СГС блокира с питането си до Люксембург. За разлика от СГС обаче писмото на Пламен Георгиев, не бе с анонимен подател, скрил се зад името на институцията, а бе подписано лично от него.\n\n                    ", "date": "2018.04.12", "title": " Съдът на задкулисието брани имането на БГ Мадоф "}
{"url": "http://www.monitor.bg/a/view/9757-%D0%A1%D0%B8%D0%BD%D1%8F-%D0%B7%D0%BE%D0%BD%D0%B0-%D0%B8-%D0%B2-%D0%9F%D0%B5%D1%80%D0%BD%D0%B8%D0%BA/", "text": "\n                     \n\n\"Синя зона\" за платено паркиране ще бъде въведена в Перник, съобщиха от общината. Градът е последният в Югозападна България, в който няма действаща зона за почасово платено паркиране. Според местната администрация това e единственият начин да ce въвeде pед на паpиpaнeтo в цeнтъpа нa гpaдa.\n\nЩе бъдат оставени обаче мecтa и зa бeзплaтeн пpecтoй, а плaтeнaтa зoнa щe бъде въведена поетапно. С въвеждането й ще се балансират интересите на пешеходците, майките с детски колички и шофьорите на автомобили. По този начин ще бъдат намалени вредните емисии, гражданите ще ползват повече градския транспорт, отколкото личните си автомобили.\n\nСъбраните cpeдcтвa щe се реализират зa пoддpъжa нa пътнaтa мpeжa в Перник. Затова и през настоящия месец ще бъде направено обществено обсъждане по темата. Утре на сайта на Община Перник ще бъде качен и проектът на Наредбата за организация на движението в Общината, който включва и „Синята зона“. Той ще бъде подложен на обществено обсъждане, след един месец и гражданите ще могат да дадат своите мненията и предложения.\n \n                    ", "date": "2018.04.12", "title": "„Синя зона“ и в Перник "}
{"url": "http://www.monitor.bg/a/view/49552-%D0%A1%D1%82%D1%80%D0%B0%D1%81%D0%B1%D1%83%D1%80%D0%B3-%D0%BF%D0%BE%D1%80%D1%8F%D0%B7%D0%B0-%D1%86%D0%B0%D1%80%D1%8F-%D0%B7%D0%B0-%D0%9A%D1%80%D0%B8%D1%87%D0%B8%D0%BC-%D1%80%D0%B5%D1%88%D0%B0%D0%B2%D0%B0-%D0%B7%D0%B0-%D0%A1%D0%B0%D1%80%D1%8A%D0%B3%D1%8C%D0%BE%D0%BB/", "text": "\n                    Европейският съд по правата на човека в Страсбург отхвърли една от трите жалби на експремиера Симеон Сакскобургготски за царските имоти. Става дума за връщането на собствеността върху двореца „Кричим“. Според съда тази жалба е неоснователна, тъй като по казуса има окончателно решение на българския съд.\n\nВ същото време съдът даде срок на правителството до 13 септември да представи възраженията си или да потърси споразумение с бившия премиер по другите две жалби във връзка с върнатите му и впоследствие повторно отнети имоти. Това означава, че съдът приема за допустими тези жалби и ще ги разглежда по същество. Едната е за наложения през 2009 година от парламента мораториум върху царските имоти и забрана на семейството да се разпорежда с тях. Втората жалба е заради влезли в сила съдебни решения, според които реституцията на ловните хижи “Ситняково” и “Саръгьол”, които бяха присъдени на държавата, е незаконна.\n                    ", "date": "2018.04.12", "title": "Страсбург поряза царя за „Кричим“, решава за „Саръгьол“"}
{"url": "http://www.monitor.bg/a/view/44499-%D0%9E%D0%B1%D0%BE%D1%81%D0%BE%D0%B1%D1%8F%D0%B2%D0%B0%D1%82-%D1%87%D0%B5%D1%82%D0%B8%D1%80%D0%B8-%D1%80%D0%B0%D0%B9%D0%BE%D0%BD%D0%B0-%D0%B2-%D1%80%D0%B0%D0%BC%D0%BA%D0%B8%D1%82%D0%B5-%D0%BD%D0%B0-%D0%BD%D0%BE%D0%B2%D0%BE%D1%82%D0%BE-%D1%81%D1%82%D0%B0%D1%82%D0%B8%D1%81%D1%82%D0%B8%D1%87%D0%B5%D1%81%D0%BA%D0%BE-%D1%80%D0%B0%D0%B9%D0%BE%D0%BD%D0%B8%D1%80%D0%B0%D0%BD%D0%B5/", "text": "\n                    \n\nЧетири района ще бъдат обособени в рамките на новото статистическо райониране на страната - Централен, Дунавски, Черноморски и Западен. Това е обсъдено по време на заседание с участието на областните управители от страната. За това е съобщил губернаторът на  Варна Стоян Пасев по повод заседанието на членовете на Регионалния съвет за развитие на досегашния Североизточен район в морската столица.  \n\n\"Целта е участието в европрограми, тъй като изискването е да има всеки район 800 000 души и именно този регион ще може да играе по европрограми самостоятелно, тоест ако се направят компилации от няколко области, те ще участват самостоятелно в европейските програми..“, каза Пасев, цитиран от БНР. Той допълни, че освен кметовете, тенденцията е до 2020 година да има второ изборно ниво на местно управление, в което да влизат и председателите на тези региони избираемо. Пасев обясни, че това ще означава, че ще има пълна децентрализация и бюджетиране на тези региони.\n\nВ случай, че новото райониране бъде прието, Варна ще бъде център на Черноморския район, в който ще влизат още Търговище, Шумен, Бургас, Стара Загора и Ямбол.\n\n\n                    ", "date": "2018.04.12", "title": "Делят България на четири райони "}
{"url": "http://www.monitor.bg/a/view/41700-%D0%9F%D1%80%D0%B0%D1%82%D0%BA%D0%B0%D1%82%D0%B0-%D0%B4%D0%BE-%D0%A6%D0%B0%D1%86%D0%B0%D1%80%D0%BE%D0%B2-%D0%B1%D0%B8%D0%BB%D0%B0-%D0%B0%D0%BF%D0%B0%D1%80%D0%B0%D1%82-%D1%81%D1%80%D0%B5%D1%89%D1%83-%D0%B3%D1%80%D0%B8%D0%B7%D0%B0%D1%87%D0%B8/", "text": "\n                    \nПратката до главния прокурор Сотир Цацаров, за която се появи информация в публичното пространство, че е играчка, омотана в кабели, всъщност е апарат срещу гризачи, изпратен от пенсионер. Това обясни самият главен прокурор пред журналисти.\n\n„Не е имало проверка на входа на Съдебната палата, реакцията е на куриер на прокуратурата. Става въпрос за устройство, което се включва в контакт, което наподобява лампа, с вид на играчка, което очевидно е продавано като устройство, което излъчва вълни, които са превенция срещу гризачи и насекоми. Устройството е закупено от възрастен човек, който очевидно е установил неговата ефективност. Пратката е придружена с писмо, с което той прави оплакване и иска да бъдат взети мерки и хората да не бъдат мамени като него. Писмото ще бъде изпратено на Комисията за защита на потребителите, защото не е от нашата компетентност. Това е истината за куклата и всичко друго“, каза Цацаров.\n\n                    ", "date": "2018.04.12", "title": "Пратката до Цацаров била апарат срещу гризачи "}
{"url": "http://www.monitor.bg/a/view/73656-%D0%9F%D0%B0%D1%80%D0%B0%D0%BB%D0%B5%D0%BB%D0%BA%D0%B8-%D1%81-%D0%BE%D1%89%D0%B5-6-%D0%B2%D0%B8%D0%B4%D0%B0-%D1%81%D0%BF%D0%BE%D1%80%D1%82-%D1%89%D0%B5-%D0%B8%D0%BC%D0%B0-%D0%B2-%D0%A1%D0%BF%D0%BE%D1%80%D1%82%D0%BD%D0%BE%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    \nОсвен разкритите през миналата година спортове, Спортното училище в Пазарджик ще развива баскетбол, карате, колоездене, лека атлетика, кикбокс и тенис на корт. Това става ясно от подписаната от спортния министър Красен Калев заповед, с която е утвърден държавния план – прием в учебното заведение. Според директора му Георги Георгиев до края на месеца ще бъде довършен ремонтът на общежитието, едновременно с това върви и ремонтът на спортните терени. Георгиев очаква още 150 нови ученици да пристъпят прага на училището.\nПриемните изпити ще се провеждат в периода от 21 до 30 юни. Спортното училище в Пазарджик бе възстановено миналата година и от новата учебна прие първия випуск ученици, които се подготвят в различни видове спорт. Учебното заведение се помещава в бившата си сграда, където в момента учат и възпитаниците на Средно училище „ Георги Бенковски“.\n\n\n \n                    ", "date": "2018.04.12", "title": "Паралелки с още 6 вида спорт ще има в Спортното училище в Пазарджик"}
{"url": "http://www.monitor.bg/a/view/52109-%D0%92%D1%81%D1%8F%D0%BA%D0%BE-%D1%87%D0%B5%D1%82%D0%B2%D1%8A%D1%80%D1%82%D0%BE-%D0%B6%D0%B8%D0%BB%D0%B8%D1%89%D0%B5-%D1%81%D0%B5-%D0%BA%D1%83%D0%BF%D1%83%D0%B2%D0%B0-%D0%B7%D0%B0-%D0%BF%D0%B5%D1%87%D0%B0%D0%BB%D0%B1%D0%B0-%D0%BE%D1%82-%D0%BD%D0%B0%D0%B5%D0%BC/", "text": "Преотдаването на апартаменти набира скорост и у нас\n                    \nВсяко четвърто жилище на двата най-големи имотни пазара у нас - София и Варна, се купува, за да се дава под наем, научи „Монитор“.\nТенденцията ще се задържи и до края на годината\n\nс оглед на добрия туристически сезон\n\nпрез изминалата година и положителните очаквания за предстоящия летен сезон, смятат варненските брокери. В морската столица подобни жилища най-често се купуват за даване под наем в центъра на града, кварталите по-близо до морския бряг и летните курорти в района. Купувачите в морската ни столица най-често са на възраст между 30 и 50 години. Покупките от чужденци не са много, като интересът е предимно от руски граждани.\nВ София стимул за купуването на жилища с такава цел е нарастването на интереса от кратки туристически пътувания към нашата столица от западноевропейци в почивните дни. Те идват основно заради ниските цени в заведенията и\n\n\n\nв жилища, отдавани под наем на хотелски начала. Увеличаването на подобни пътувания се дължи и на повечето полети до София на трите най-големи евтини авиопревозвача в Европа.\nСпоред Младен Митов от „Явлена“ в София делът на покупките на имоти за даване под наем е между 20 и 30 на сто. „Доста често жилища се купуват в кв. „Студентски град“ за някое от децата и след като то завърши следването си, имотът се пуска на пазара за даване под наем“, обясни той. По думите му трудно е да се каже в момента какъв е делът на имотите, които се преотдават от предприемчиви хора.\n\n\n\nзащото тя им осигурява по-добра възвращаемост на инвестицията. В доста сайтове вече има подобни оферти, добавя той.\nТихомир Цаков от „Аристо“ смята, че делът на жилищата, купувани с инвестиционна цел в София, стига и до 45%, но час от тях не се дават под наем. „Причината е, че собствениците просто не искат квартиранти да им трошат имота и да им оставят неплатени сметки“, обяснява той. Брокерът прогнозира, че модата с преотдаването през сайтове, може да намалее, когато данъчните вземат на отчет тези сделки. „Същото може да се очаква и за ваканционните апартаменти по курортите, като започнат да искат отчет от собствениците колко дни в годината ги ползват лично и колко време ги дават под наем“, добави Цаков.\nВчера в късния следобед в един от чуждите сайтове за наемане офертите за жилище в София варираха от 24 до 539 лв. Като най-високата е за лукс имот до Южния парк.\n\n\n \n                    ", "date": "2018.04.12", "title": "Всяко четвърто жилище се  купува за печалба от наем"}
{"url": "http://www.monitor.bg/a/view/75033-%D0%9F%D1%80%D0%BE%D1%81%D1%82%D1%80%D0%B5%D0%BB%D1%8F%D1%85%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D0%BF%D1%80%D0%B8-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%BA%D1%80%D0%B0%D0%B9-%D0%9B%D1%83%D0%BA%D0%BE%D0%B2%D0%B8%D1%82/", "text": "\n                    \n\nПолицай е прострелян при операция на МВР близо до град Луковит, област Ловеч, съобщи МВР. Служителят на реда е прострелян в рамото. Той е настанен в столична болница без опасност за живота.Спецоперацията в района на село Петревене се е провеждала под наблюдението на прокуратурата, уточниха по-късно от МВР.Полицаите са претърсвали адрес в селото, когато обитател на обискираната къща внезапно е стрелял с незаконно притежавано огнестрелно оръжие. Пострадалият полицай е от ловешката полиция. Нападателят светкавично е бил обезвреден от колегите на ранения служител на МВР.Първоначалната информация беше, че при акцията са задържани двама души, по-късно от МВР уточниха, че арестуваните са трима. По предварителна информация задържаните са се занимавали с разпространение на наркотици и други престъпления.Полицията продължава обиските на адреси в района. При операцията са открити наркотични вещества, чийто вид и количество ще се уточнява в рамките на експертизата.\n\n\n                    ", "date": "2018.04.12", "title": "Наркопласьор гръмна  полицай в рамото (ОБНОВЕНА)"}
{"url": "http://www.monitor.bg/a/view/63700-%D0%94%D0%B0%D0%BD%D1%8A%D1%87%D0%BD%D0%B0%D1%82%D0%B0-%D0%BE%D1%86%D0%B5%D0%BD%D0%BA%D0%B0-%D0%B4%D0%B0-%D0%BE%D1%82%D1%80%D0%B0%D0%B7%D1%8F%D0%B2%D0%B0-%D0%BF%D0%B0%D0%B7%D0%B0%D1%80%D0%BD%D0%B0%D1%82%D0%B0-%D1%86%D0%B5%D0%BD%D0%B0-%D0%BD%D0%B0-%D0%B8%D0%BC%D0%BE%D1%82%D0%B0/", "text": "Вече водим разговори да се санират и сгради - паметници на културата   * Обновяват се 40 улици и площади в старата градска част \n                    \n\n \n\n \n\n\n\n \n\n- Във Велико Търново ставките на местните данъци не са променяни от шест години. Бюджетната прогноза до 2020 година предвижда запазване на нивата им. Това се дължи на все по-добрата събираемост – за нашата община тя достига 80%. Една от основните задачи пред НСОРБ е именно увеличаване на приходите на общините – както чрез повишена събираемост, така и чрез разширяване на приходоизточниците.\n\n \n\n\n\n\n\n- Само за градска среда имаме одобрена инвестиционна програма по ОП „Региони в растеж“ за 43 милиона лева. През настоящата година ще реализираме седем проекта за близо 30 милиона лева. Както посочих, най-мащабните от тях са свързани с обновяването на градската среда в Старо Търново и кв. „Чолаковци“, на Южната промишлена зона. Предстои реализацията и на проект за модернизация на три училища и три детски градини. В напреднал етап е разработването на инвестиционното ни намерение за интегриран градски транспорт.\n\n\n\n- Всички кметове в НСОРБ сме категорични, че програмата за саниране трябва да продължи и занапред. Водим разговори тя да бъде разширена и спрямо сградите частна собственост, които са паметници на културата и които имат най-малко двама притежатели.\n\n\n\n\n\n- Решението е комплексно. От една страна, ще продължим да подобряваме междублоковите пространства в кварталите, където създаваме нови паркоместа. От друга страна, имаме много амбициозен проект за интегриран градски транспорт, който предстои да подадем по ОП „Региони в растеж“. Една от мерките в него е свързана с изграждането на буферни паркинги, където туристите и гостите на града ще могат да оставят автомобилите си и с електробуси да се придвижат до центъра на града и до туристическите забележителности. Съвременна информационна система ще дава подробна информация и за останалите паркоместа и паркинги. От следващата година предстои да започнем реализацията на най-мащабния за цяла България проект – изграждането на нов градски център на територията на старото военно училище. Там също ще бъдат създадени общо 2000 паркоместа.\n\n \n\n\n\n- След промените в Закона за културното наследство собствениците на частните сгради взеха мерки. Над 40 са обновените сгради, по още 30 предстои да започнат ремонти, издали сме предписания на собствениците на други 50 къщи. Най-проблемни са тези къщи, чиито стопани са починали и имат десетки наследници, пръснати в цяла България и чужбина – те не полагат грижи за имота си. Необходими са законодателни промени, които да дадат повече правомощия на общините в тези ситуации, особено когато сградите са паметници на културата.\n\n\n\n- Община Велико Търново има одобрен проект за втори воден цикъл, който предвижда подмяна на ВиК съоръжения в няколко квартала. Чакаме отварянето на ОП „Околна среда“, за да може да бъде осигурено финансиране.\n\n\n\n- Още тази пролет обявяваме международен конкурс за мастърплан на новия градски център. Работна група от отлично подготвени архитекти и експерти изготвиха техническото задание за промяна на подробния устройствен план. То предвижда повече озеленяване и по-малко строителство (съотношение – 60/40%), голямо място за спортни съоръжения, много паркоместа, пешеходно ларго, библиотека, нови музеи и пр. В одобрената инвестиционна програма по ОП „Региони в растеж“ имаме идеен проект за строителство за мултифункционална конгресна зала и инфраструктура в първата строителна зона. Екип от най-добрите великотърновски архитекти предложи целият терен да бъде разделен на три строителни етапа, за да може по оформянето на новия градски център да се работи планово и не на парче. Нещата в старото военно училище ще започнат да се случват още от следващата година.\n\n\n\n- Знаете, че наскоро открихме като туристически обект средновековната столична крепост Трапезица. Заедно с Царевец те оформят най-големия на Балканите музеен комплекс на открито. Друг нов обект е Шишмановата баня – най-автентичният паметник от Средновековието. Във Велико Търново частни инвеститори създадоха първия за страната парк с миниатюри на забележителности от цялата страна – „Търновград – духът на хилядолетна България“. Преди броени дни там бяха подредени нови експонати. По ОП „Региони в растеж“ предстои отварянето на мерки за туристически обекти. Подготвяме нови проекти за реставрация на Царевец и Трапезица, както и за разширяване на Мултимедийния посетителски център, където има скулптури на търновските царе и на бележити личности от нашата история.\n\n \n\n \n\n\n\n \n\nДаниел Панов е роден през 1967 година във Велико Търново\n\nЗавършил е Висшето военно общовойсково училище „Васил Левски“ (сега – Национален военен университет) и Великотърновския университет „Св. св. Кирил и Методий“\n\nОт 2002 до 2011 година е управител на общинската туристическа агенция „Царевград Търнов“\n\nКмет на Велико Търново е от 2011 година\n\nОт 2016 година е председател на Управителния съвет на Националното сдружение на общините в Република България (НСОРБ)\n\nНосител на наградата „Кмет на годината“ за 2017 г.\n\n \n\nПрез 2018 г. защитава докторска дисертация в НВУ „Васил Левски“ на тема, свързана с нови методи за защита от бедствия и аварии\n                    ", "date": "2018.04.12", "title": "Данъчната оценка да отразява  пазарната цена на имота"}
{"url": "http://www.monitor.bg/a/view/69988-%D0%A0%D1%83%D1%81%D0%BA%D0%B8%D1%82%D0%B5-%D0%BA%D0%BE%D1%80%D0%B0%D0%B1%D0%B8-%D0%BD%D0%B0%D0%BF%D1%83%D1%81%D0%BD%D0%B0%D1%85%D0%B0-%D0%B1%D0%B0%D0%B7%D0%B0%D1%82%D0%B0-%D0%A2%D0%B0%D1%80%D1%82%D1%83%D1%81-%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B8-%D0%9B%D0%BE%D0%BD%D0%B4%D0%BE%D0%BD-%D1%80%D0%B5%D1%88%D0%B0%D0%B2%D0%B0%D1%82-%D0%B7%D0%B0-%D1%83%D0%B4%D0%B0%D1%80%D0%B8-%D0%BF%D0%BE-%D0%A1%D0%B8%D1%80%D0%B8%D1%8F/", "text": "\n                    \n\nБойните кораби на руския ВМФ са напуснали базата в Тартус, показват снимки, публикувани от компанията Image Satellite Internacional. На една от тях се виждат 7 кораба, два катера и две подводници. На втората снимка, датирана с 11 април, се вижда само една подводница.\n\nИзчезването на повечето плавателни съдове от руската база в Сирия и разгръщането им в открито море е свързано с възможните удари, които редица страни заявиха, че са готови са осъществят срещу Сирия.\n\n\n\n\n\nВ същото време говорителят на Белия дом Сара Сандърс заяви пред репортери, че не е взето окончателно решение за военни удари в Сирия. Тя обаче посочи, САЩ държат Русия и Сирия отговорни за инцидента.\n\nДнес ще заседава Съветът за национална сигурност на САЩ, а премиерът на Великобритания Тереза Май е свикала заседание на кабинета за Сирия.\n\nБелият дом заяви, че президентът Доналд Тръмп не е изложил конкретни времеви рамки за действия в отговор на предполагаемата химическа атака в Сирия. Оттам казаха това въпреки съобщението му в \"Туитър\", че ракетите \"идват\" и обръщението в него към Русия \"да се готви\", съобщи Ройтерс.\n\nГоворителката на Белия дом Сара Сандърс заяви, че Тръмп разполага с набор от опции, не само военни. Тя допълни, че всички опции все още са на масата и че президентът в момента ги преценява.\n\n\"Все още не е взето окончателно решение\", заяви тя, цитирана от ДПА.\n\nСандърс допълни, че докато обмислят отговора си, САЩ продължават да поддържат редовни контакти с Израел, Саудитска Арабия, Франция, Великобритания и други страни.\n\nБританският премиер Тереза Мей е готова да даде зелена светлина за участие на страната във военни действия срещу Сирия, съобщи Би Би Си. Мей няма да иска предварително одобрението на британския парламент според общественото радио и телевизия. По-рано лидерът на основната опозиционна сила във Великобритания, лейбъристите, Джереми Корбин призова парламентът да има думата за евентуални военни действия в Сирия.\n\nСпоред съобщения в медиите е много вероятно заседанието на британския кабинет днес да доведе до включване на Лондон във военни действия в отговор на предполагаемата химическа атака в Сирия, предаде Ройтерс.\n\nМей е наредила на британските подводници да се придвижат към Сирия и да я поставят в ракетен обсег, като подготовка за удари по сирийската армия, които може да започнат още довечера, пише в. „Дейли Телеграф”.\n\n\"Скай нюз\" съобщи, че Мей се очаква да поиска от министрите си днес да одобрят участие на Великобритания във военни действия срещу сирийската инфраструктура за химически оръжия.\n\nПо закон британският премиер не е длъжен да иска парламентарна подкрепа за нападателни военни действия, но последните интервенции в Либия и Ирак бяха подлагани на гласуване. През 2013 г. предшественикът на Мей Дейвид Камерън опита да получи подкрепа от депутатите за участие във военни действия в Сирия заради предполагаеми химически оръжия, но не успя.\n\nБританските военновъздушни сили се намират в бойна готовност за нанасянето на евентуален удар по Сирия, съобщава британският вестник „Таймс“.\n\n„Имаме самолети на \"Акротири\" (базата на ВВС на Великобритания в Кипър). Готови сме“, цитира изданието свой източник от военните сили на страната.\n\nКанада не планира да участва във военна операция в Сирия, заяви в интервю за радио \"Канада интернешънъл\" канадският премиер Джъстин Трюдо. Той допълни, че Отава е готова да предостави хуманитарна помощ и да помогне за уреждане на сирийския конфликт на дипломатическо равнище.\n\nЛидерът на партия \"Лигата\" и един от кандидатите за премиер на Италия, Матео Салвини, се обяви срещу бомбардиране на Сирия. Той също така даде да се разбере, че споделя мнението, че вината за използването на химическо оръжие се хвърля върху Дамаск преднамерено.\n\nПентагонът и руското министерство на отбраната се готвят за военна операция в Сирия, пише руският в. \"Комерсант\". По негови данни междувременно се водят тайни преговори между висшите военни от Русия и САЩ. Изданието припомня съобщения от Държавната дума, че руското командване контактува и с НАТО чрез турските си колеги. Същевременно според \"Комерсант\" отбранителното министерство в Москва е подготвило списък с военни мерки, които да предприеме при ескалация на конфликта. Според източник от руското командване американските висши военни отново са били предупредени за огласената по-рано \"крайна мярка\", предвидена от Русия - при заплаха за руските военни в Сирия Москва ще отвърне с удар не само по американските ракети, но и по носителите им, сиреч бойните кораби и самолетите от ВВС на САЩ.\n\n\"За да демонстрира решимост\", руският военноморски флот планира през април учебни стрелби край сирийските брегове, посочва всекидневникът, представяйки бойните възможности на близо 15-те кораба от федерацията, действащи в Средиземно море, на самолетите за борба с подводници и за радиолокационно проследяване, както и на зенитно-ракетните комплекси, изпратени от Москва в Сирия.\n\nПо думите на източници от руското военно ведомство, нито една от базите на Русия в Сирия \"не бива да попадне под обстрел, иначе последиците ще бъдат катастрофални\".\n\nСъщевременно руските военни разчитат да получат от Пентагона координатите на целите, набелязани за удари от американската армия. Така стана след химическата атака в сирийския град Хан Шейхун през април м. г., за която Западът обвини Дамаск, и Вашингтон нанесе удар по сирийската военновъздушна база в района, напомня вестникът. Москва иска да получи координатите, за да избегне дори теоретичната възможност от жертви сред руските военни, тъй като офицери от федерацията има в десетки сирийски обекти, пояснява \"Комерсант\".\n\n\"Независимая газета\" пък обрисува тактиката, използвана според вестника от Доналд Тръмп, за да склони към преговори севернокорейския лидер Ким Чен Ун, а европейските партньори на САЩ от НАТО - към увеличаване на разходите за отбрана.\n\nНищо чудно президентът Тръмп да е избрал същата тактика и в съперничеството си с президента на Русия Владимир Путин (в сряда Путин заяви, че се надява здравият разум все пак да надделее). Да го сплаши, да го стресне, а после да му предложи преговори по широк спектър от въпроси, включително за разоръжаване. Дотук добре, но какво ще стане, ако в тази ситуация някой военен си изтърве нервите и натисне съдбоносното копче? - пита изданието.\n\n\n \n\n\n \n                    ", "date": "2018.04.12", "title": "Руските кораби напуснаха базата Тартус, Вашингтон и Лондон решават за удари по Сирия"}
{"url": "http://www.monitor.bg/a/view/64013-%D0%97%D0%B5%D0%B9%D0%BD%D0%B5%D0%B1-%D0%B8%D1%81%D0%BA%D0%B0-%D0%B1%D0%B5%D0%B1%D0%B5/", "text": "\n                    Да стане булка и майка – това е мечтата на тв водещата Зейнеб Маджурова. Това красавицата, която доби популярност покрай участието си в „Биг Брадър“, възприема като своя житейска мисия. „Едва след това идват всички останали цели, амбиции и мечти. Смятам, че жените на първо място трябва да слагаме личния си живот и семейството, което градим.“, обясни тя пред Umbrella Bar Magazine. От години водещата има връзка с бизнесмена Стоян Балевски, но до разходка до олтара все още не се е стигнало.\n\nСъвсем наскоро Маджурова стартира и свой канал в YouTube. Признава, че противно на очакванията работата в платформата за видеосподеляне се различава драстично от тази в телевизията. Съвсем скоро пък се надява да направи друг аналогичен канал, в който обаче да говори на турски. „На този етап искам да се потопя в света на YouTube въобще, като цяло да го усетя и чак тогава да мисля, за втори канал, на турски език”, категорична е тя.\n                    ", "date": "2018.04.12", "title": "Зейнеб иска бебе"}
{"url": "http://www.monitor.bg/a/view/76173-%D0%A1%D0%BA%D0%BE%D0%BA-%D0%BD%D0%B0-%D0%B5%D1%81%D1%82%D1%80%D0%BE%D0%B3%D0%B5%D0%BD%D0%B8%D1%82%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE-%D0%BF%D0%BE%D0%BB%D0%B8%D0%BF%D0%B8/", "text": "Ендометриалните често се оказват злокачествени, необходими са прегледи на 6 месеца\n                    \nПолипите на матката обикновено предизвикват дискомфорт за всяка жена. Лекарите дори са на мнение, че все повече пациентки са с такива оплаквания. Колко обаче са нездравословни тези израстъци и какви мерки трябва да предприемем?\n\nНай-често срещаните са полипите на цервикалния канал и на ендометриума, като първите обикновено са доброкачествени. Това обясни пред „Монитор“ акушер-гинекологът д-р Георги Хубчев.\n\n„Тези полипи представляват разрастване на съединителната тъкан, като в центъра има кръвоносни съдове. Затова е и лесно кървящ. Обикновено пациентките идват с такива оплаквания, като кървенето може да се появи и при полов акт“, коментира д-р Хубчев. Тези полипи се виждат лесно при гинекологичен преглед, а отстраняването им става бързо и лесно по оперативен път. Задължително обаче трябва да се кюртира и цервикалният канал, за да не остане крачето на полипа. Препоръчително е и да се изследва дали израстъкът е доброкачествен.\n\nРазмерите варират от лещено зрънце до 5-6 см.\n\nДругият вид полип е ендометриалният. Той е вътре в матката.\n\n„Причината за него най-често е преобладаване на естрогените. Тези полипи също трябва да се отстранят. Съвременният метод е хистероскопия и хистерорезектоскопия. Тези полипи задължително трябва да се изследват, защото често има атипизъм на клетките, които ги покриват и трябва да отстранят. Те са по-опасни. Клиниката е отново неправилни кръвотечения при жената или пък течение с кръв или пък с неприятен мирис“, обясни д-р Хубчев.\n\n \n\nПри ендометриалния полип е добре пациентката да следи\n\n \n\n \n\nнивото на естрогена чрез прилагане на прогестеронови препарати. Те контролират нарастването на лигавицата. При подобни оплаквания е добре жената да се преглежда на 5-6 месеца.\n\nДруг метод за отстраняване на полипите е кюpтaжът или aбpaзиo. При него се изпoлзвa дълъг мeтaлeн инcтpyмeнт – кюpeтa c извoд нa кpaя, c кoятo ce ocтъpгвaт вътpeшнитe cтeни нa мaткaтa. \n\nОбикновено възстановяването след подобна интервенция е бързо и пациентката е работоспособна още през следващите дни.\n\n\n\nПри всяка направена медицинска интервенция има съответните опасности от излагане на инфекция и след тази има някои рискове. Те са поправими, но трябва да знаете кога се случва нещо нередно, за да изискате консултация и повторен преглед. Установява се дали няма останало някое парче съсирек и се поставя лечение или повторно се прави процедурата. Ето някои симптоми, при които е нужно незабавно да потърсите лекарски съвет:\n– Засилване на кървенето\n– Неприятна миризма\n– Повишена телесна температура, придружена от втрисане\n– Силни спазми в областта на стомаха\n– Прекомерно повръщане или гадене \n\n \n\n \n\n\n\n \n\nОбикновено цервикалният полип предизвиква предимно дискомфорт заради кръвотечението. Може да доведе и до възпаление в кухината на матката, както и до стерилитет. Другият вид полип обаче може да е злокачествен и всъщност да е тумор на ендометриума.\n\nСпоред специалистите друг голям проблем при жените са кистите. Става дума кухина над 2,5 см, изпълнена с течност. За съжаление често са безсимптомни и се откриват случайно при преглед. „Може да са доброкачествени и да предизвикат хормонален дисбаланс и кръвотечение. Друго усложнение при тях е торзията - това води до силни болки в корема, гадене и повръщане. В такива случаи пациентката трябва да се оперира по спешност“, коментира д-р Хубчев. Ако пък се спукат и това предизвика кръвоизлив в коремната кухина, жената отново трябва да бъде оперирана по спешност. Много често обаче кистите се пукат. Това важи най-вече за т.нар. функционални кисти.\n\n„Ако кистата е над 5 см, би трябвало да се пристъпи към оперативно лечение. Най-често това става с безкръвен метод. При него яйчниковият паренхим се запазва. Ако обаче е под 5 см, се изчаква да минат до два цикъла, за да се проследи дали кистата няма да изчезне. Затова лекарят трябва да подхожда внимателно и прецизира всеки вид кисти. Причината е, че ракът на яйчника е агресивен“, коментира д-р Хубчев. Той поясни, че когато кистата е под 2,5 см, става дума за фоликули, които се пукат.\n\n\n \n                    ", "date": "2018.04.12", "title": "Скок на естрогените може да доведе  до полипи"}
{"url": "http://www.monitor.bg/a/view/86974-%D0%93%D0%BE%D0%BB%D1%8F%D0%BC%D0%B0-%D1%81%D1%8A%D0%BF%D0%B5%D1%80%D0%BD%D0%B8%D1%87%D0%BA%D0%B0-%D0%BD%D0%B0-%D0%9D%D0%B5%D0%B9%D0%BA%D0%BE%D0%B2%D0%B0-%D1%89%D0%B5-%D0%B3%D1%80%D0%B5%D0%B1%D0%B5-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "Екатерина Карстен ще участва на световното у нас на 46 г.\n                    \n                                        \n                    Двукратната олимпийска шампионка на скиф от Атланта 1996 и Сидни 2000 Екатерина Карстен (Беларус) е подала заявка за участие на световното първенство по гребане в Пловдив от 8 до 16 септември.\n\nКарстен, която по време на шампионата ще бъде на 46 години, е легенда на световното гребане и беше една от големите съпернички на Румяна Нейкова в състезателните години на българката.\n\nНа олимпиадата в Сидни тя печели титлата след дискусионен фотофиниш, след чието разчитане е определена за шампион за сметка на Нейкова.\n\nНа Игрите в Атина през 2004 година Карстен е втора, а българката завършва трета. Големият реванш за Нейкова е в Пекин през 2008 година, когато тя печели златен олимпийски медал, а беларускинята остава с бронза.\n\nВ уникалната си състезателна кариера Карстен има две олимпийски титли, сребърен и два бронзови медала в женския скиф.\n\nТя има шест титли и общо 15 отличия от световни първенства, а през миналия сезон в Ричице (Чехия) на 45-годишна възраст взе сребро на европейското първенство.\n\nВ интервю за официалния сайт на Международната федерация по гребане (ФИСА) от края наминалата година Карстен заявява, че целта й е да гребе на олимпийските игри в Токио 2020.\n                    \n                    \n                                    ", "date": "2018.04.12", "title": "Голяма съперничка на Нейкова ще гребе в Пловдив"}
{"url": "http://www.monitor.bg/a/view/73769-%D0%9A%D0%B0%D0%BD%D1%8F%D1%82-%D0%93%D1%80%D0%BE%D0%B7%D0%B4%D0%B5%D0%B2%D0%B0-%D0%B2-%D0%A1%D0%BC%D0%B5%D0%BD%D0%B8-%D0%B6%D0%B5%D0%BD%D0%B0%D1%82%D0%B0/", "text": "Кениец заложи половинката си на мач\n                    \n\nЕдинствената българка с 5 олимпийски медала Мария Гроздева и съпругът й и треньор Валери Григоров са били поканени в семейното риалити „Смени жената“. Това сподели в социалните мрежи самата стрелкиня, двукратна олимпийска шампионка на малокалибрен пистолет. По думите на Гроздева обаче съпругът й не искал да участва в тв предаването, в което трябва да живее с чужда жена цяла седмица.\n\nПод поста на Мария коментарите на приятели и фенове бяха еднозначни: „незаменима си“, „кой би сменил такава жена?“.\n\nДвамата са женени вече над 20 години, имат и 3 големи деца.\n\nПреди седмица Валери и Мария бяха специални гости на шеф Виктор Ангелов в тв шоуто Hell's Kitchen. Те вече имат опит в кулинарните предавания, като преди 2 години посрещаха гости у дома в „Черешката на тортата“. Мария пък участва във „ВИП Брадър 3“ през 2009 г., като остана първа подгласничка на победителя Део.\n\nНе всички мъже по света обаче пазят така жените си като Валери Григоров. Все още има такива, които са готови да ги заложат на футболни мачове. Такъв е случаят с кениец, който „загуби“ съпругата си за седмица. Причината е обратът, който осъществи „Манчестър Юнайтед“ в градското дерби със „Сити“ миналия уикенд.\n\nАмани Стенли бил абсолютно сигурен в победата на „гражданите”. Той собственоръчно подписал договор да преотстъпи жена си на своя приятел Тони Шила при успех на „червените дяволи“. Двамата са се подписали отдолу, както и свидетел на споразумението.\n\n„Манчестър Сити“ се оттегли на почивката с преднина от 2:0, но допусна обрат през второто полувреме до 2:3. Така кениецът Стенли понесе два тежки удара.\n\n \n\n\n \n\n\n \n                    ", "date": "2018.04.12", "title": "Канят Гроздева в „Смени жената“"}
{"url": "http://www.monitor.bg/a/view/24912-%D0%93%D0%BE%D0%B4%D0%B5%D0%BD%D0%B8%D1%86%D0%B0-%D1%80%D0%B0%D0%B7%D0%B1%D0%B8-%D1%81%D1%8A%D1%80%D1%86%D0%B5%D1%82%D0%BE-%D0%BD%D0%B0-%D0%9D%D0%B8%D0%BA%D0%BE%D0%BB-%D0%90%D0%B4%D0%B0%D0%BC%D1%81/", "text": "\n                    \nБританската шампионка в бокса Никол Адамс е с разбито сърце. Тя бе зарязана безсрамно от годеницата си Марлен Еспарса. И то заради… мъж.\n\nДвете олимпийски медалистки започнаха връзката си преди повече от година. Бързо след това те се сгодиха и подготвяха сватбата си.\n\nНо за огромно съжаление на Адамс любимата й намери друг пристан. Тя заряза 35-годишната олимпийска шампионка заради мъж. За него не се знае нищо, освен че се казва Франк и е личен треньор на Марлен отскоро. Нещо повече, Еспарса вече е сгодена за новата си любов. И се похвали пред целия свят. „Имах най-тежките месеци в живота си, но Бог винаги следва своя път. Не мога да чакам до 3 юни! Ти спаси живота ми! Нямам търпение да бъда твоя завинаги”, обяви Марлен в „Инстаграм“.\n\nНа 3 юни тя ще стане съпруга на Франк, а за Никол остава разбитото сърце. Тя сама разкрила, че любимата й кръшка и сложила край на връзката им.\n\nНикол Адамс е сред големите съпернички на нашите Стойка Петрова и Станимира Петрова.\n\n\n \n                    ", "date": "2018.04.12", "title": "Годеница разби сърцето на Никол Адамс"}
{"url": "http://www.monitor.bg/a/view/39437-%D0%9A%D0%BE%D0%B7%D0%B0-%D0%97%D0%B0%D0%B1%D0%B8%D1%8F%D0%BA%D0%B0-%D1%89%D0%B5-%D0%B4%D0%B0%D0%B2%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B8-%D0%BD%D0%B0-%D0%9C%D0%BE%D0%BD%D0%B4%D0%B8%D0%B0%D0%BB-2018/", "text": "\n                    \nСветовното първенство по футбол в Русия през лятото наближава и домакините вече са готови със своя оракул. Това ще бъде козата Забияка от зоопарка в Самара. Животното, което роди наскоро за първи път, ще бъде на разположение за посетителите по време на Мондиала и ще гадае резултатите от мачовете. За нейното място се състезаваха няколко животни – маймуна, котка, скункс, лисица и камила, но честта в крайна сметка се падна на нея.\n\nОчаква се Забияка да бъде търсена за прогноза най-вече около 25 юни, когато Русия играе с Уругвай именно в Самара.\n\nКакто е ясно, от октопода Паул на Евро 2008 тръгна традицията животни да прогнозират изхода от мачовете. В последствие бяха включени костенурки, рибки, пингвини и какви ли още не.\n\n\n \n                    ", "date": "2018.04.12", "title": "Коза Забияка ще дава прогнози на Мондиал 2018"}
{"url": "http://www.monitor.bg/a/view/42078-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%82%D0%B5-%D1%80%D1%83%D1%85%D0%BD%D0%B0%D1%85%D0%B0-%D1%81-14-%D0%BC%D0%B5%D1%81%D1%82%D0%B0-%D0%B0%D1%83%D1%82-%D1%81%D0%B0-%D0%BE%D1%82-%D1%82%D0%BE%D0%BF-50/", "text": "\n                    Националният отбор на България вече е извън топ 50, след като се срина с 14 места в ранглистата на Международната футболна асоциация за април. Съставът, воден от селекционера Петър Хубчев, вече заема 54-ата позиция в подреждането, след като намали актива си от 715 на 583 точки. За този месец „лъвовете“ записаха рекорд по загубени точки - цели 132. Пред националния ни отбор в ранглистата вече са тимовете на Буркина Фасо, Ямайка и ДР Конго. \n\nПрез март „трикольорите“ изиграха две контроли, в които записаха домакинско поражение от Босна и Херцеговина с 0:1 и победиха Казахстан с 2:1 на неутрален терен в Унгария. Лидер остава световният шампион Германия с 1533 точки, следван от петкратния световен първенец Бразилия с 1384 точки. Белгия прогресира с две места до третата позиция с 1346 точки, а европейският шампион Португалия пада с едно място на и вече е четвърта с 1306 точки. Воденият от българския специалист Станимир Стоилов национален отбор на Казахстан бележи прогрес със 17 места и вече заема 119-ата позиция с 269 точки. \n                    ", "date": "2018.04.12", "title": "Националите рухнаха с  14 места, аут са от топ 50"}
{"url": "http://www.monitor.bg/a/view/80939-%D0%94%D0%B8%D1%81%D1%86%D0%B8%D0%BF%D1%8A%D1%82-%D0%BE%D0%B4%D1%80%D1%83%D1%81%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%82%D0%B5-%D0%B3%D1%80%D0%B0%D0%BD%D0%B4%D0%BE%D0%B2%D0%B5-%D0%BF%D0%BE-3300-%D0%BB%D0%B5%D0%B2%D0%B0/", "text": "\n                    Дисциплинарната комисия на БФС наложи скоростни и сурови наказания на столичните грандове „Левски“ и ЦСКА-София след първото вечно дерби от полуфиналите за Купата на България. Заради множеството пиротехника (факли, бомбички и димки) на двете агитки грандовете ще трябва да се бръкнат общо по 2300 лева. Освен това и „Левски“, и ЦСКА-София горят с още по 1000 лева заради нецензурните скандирания по време на дербито, а санкцията идва по сезиране на Комисията по етика и феърплей. „Сините“ също така са задължени от БФС да възстановят щетите по Националния стадион, които са основно изпочупени и изкъртени седалки.\n\nСериозна глоба беше наложена и на пловдивския „Ботев“ след победата с 2:1 над „Славия“. Канарчетата ще се бръкнат общо с 5300 лева. Причината са факлите и димките, заради които беше прекъснат за известен период двубоят. Реваншите са на 24 и 25 април на стадиона в „Овча купел“ и на „Васил Левски“.\n                    ", "date": "2018.04.12", "title": "Дисципът одруса столичните грандове по 3300 лева"}
{"url": "http://www.monitor.bg/a/view/1610-%D0%91%D1%83%D0%BD%D0%B4%D0%B6%D0%B5-%D0%B8-%D0%9A%D1%80%D0%B0%D1%81%D0%B8-%D0%93%D0%B5%D0%BE%D1%80%D0%B3%D0%B8%D0%B5%D0%B2-%D1%81-%D1%82%D0%B8%D1%82%D0%BB%D0%B0%D1%82%D0%B0-%D0%B2-%D0%A7%D0%B0%D0%BB%D1%8A%D0%BD%D0%B4%D0%B6-%D0%BA%D1%8A%D0%BF/", "text": "Петър Дочев вкара втори бургаски тим в Суперлигата на България\n                    \nИталианският волейболен тим \"Бундже\" (Равена) с българския национал Красимир Георгиев в редиците си спечели титлата в клубния евротурнир - \"Чалъндж къп\". Това стана след победа над гръцкия \"Олимпиакос\" с 3:1 (26, -23, 20, 18) във втория мач от финалите, игран в Пирея пред 11 800 зрители в \"Двореца на дружбата\". В първия като домакин тимът на Равена се наложи също с 3:1.\n\nЦентърът Красимир Георгиев игра и през 4-те гейма и направи много добър мач, в който завърши с 9 точки, от които 5 от блокади, най-много за своя отбор, записал общо 15 срещу 7 на домакините. Топреализатор стана неговият съотборник Паул Бухегер с 21 т. (1 ас, 1 блок). За \"Олимпиакос\" бившият капитан на националите ни Тодор Алексиев се разписа с 10 точки (1 блок), а Йероен Раувердинк направи 15 (2 аса, 1 блок).\n\nТрофеят е втори в историята на клуба (след този от 1997 г.). През 1996 г. \"червените лъвове\" взеха сребро в турнира.\n\nДруг италиански тим - шампионът \"Кучина Лубе\", в който играе Цветан Соколов, пък се класира за финалите на Шампионската лига. Играчите на треньора Джампаоло Медей се наложиха над друг гранд от Апенините - \"Трентино\" с 3:2 (19, 21,-20,-26, 15) в реванша от плейофите на 6-те отбора. В първия мач \"Лубе\" би с 3:1. Соколов игра само през първите 2 гейма, за които направи 6 точки и беше сменен заедно с разпределителя Майк Кристенсен. Най-резултатен за победителите беше Иржи Ковар с 15 т. (2 аса, 1 блок), а Османи Хуанторена завърши с 12 (1 ас, 1 блок). За \"Трентино\" отличникът беше Никсълъс Хоуг с 20 (2 аса, 2 блока).\n\n\"Локомотив\" (Новосибирск), воден от националния ни селекционер Пламен Константинов обаче се размина с четворката, въпреки че победи \"Сър Сефти\" (Перуджа) с 3:2 в реванша, игран в Русия. В първия двубой тимът на Перуджа спечели с 3:1 и се класира за битката за медалите.\n\nТреньорът Петър Дочев, който спечели титлата в мъжкия шампионат през 2017 г. с \"Нефтохимик 2010\" пък вкара втори бургаски отбор в Суперлигата на България при мъжете. Това е воденият от него през този сезон \"Деа спорт\", който направи невероятен обрат от 0:2 до 3:2 (-19,-17, 22, 28, 12) срещу \"Тетевен\" в плейаута за влизане в елита.\n\n \n\n\n \n                    ", "date": "2018.04.12", "title": "\"Бундже\" и Краси Георгиев с титлата в \"Чалъндж къп\""}
{"url": "http://www.monitor.bg/a/view/8205-%D0%9C%D0%B0%D1%80%D1%82%D0%B8%D0%BD-%D0%A7%D0%BE%D0%B9-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D0%BE-%D0%B5%D0%BD%D0%B4%D1%8E%D1%80%D1%8A%D0%BD%D1%81/", "text": "\n                    \nНай-добрият български състезател по мотоциклетизъм на писта в клас 1000сс Мартин Чой ще участва с български лиценз на световното първенство по ендюрънс (издръжливост). Той ще започне в него от втория кръг в \"24-те часа на Льо Ман\" след 2 седмици, а после ще се пусне и „8-те часа на Словакия ринг“ и „8-те на Ошерслебен“.\n\nНачалото на сезона за Чой, пилот на EKO BMW Motorrad Racing Team, ще е на пистата \"Серес\" този уикенд в Гърция за нашето първенство. Той ще кара също и на европейското.\n\n\"Състезателната ми програма за този сезон е доста интензивна, разказа Чой на пресконференция. - За мой късмет, тази година шампионатите не се застъпват и няма да ми се налага да пропускам състезания. Чувствам се много добре подготвен и вярвам в останалите пилоти от отбора ни, така че имам добро предчувствие за предстоящия сезон. Отскоро караме и с нов бранд гуми и от тестовете до момента имам впечатлението, че това ще окаже доста позитивно влияние. Към края на май ще си поема и глътка въздух с традиционното мото училище, което организираме с \"ЕКО България\" - EKO MOTO SCHOOL.\n\nЗаради неплатените задължения на Българската федерация по мотоциклетизъм Чой кара през предишните сезони с лицензи на други държави, но сега отново ще има шанса да представя България по света.\n\n\n \n                    ", "date": "2018.04.12", "title": "Мартин Чой стартира на световното по ендюрънс"}
{"url": "http://www.monitor.bg/a/view/24189-%D0%9F%D1%80%D0%BE%D0%BB%D0%B5%D1%82%D0%B5%D0%BD-%D0%BA%D0%BE%D0%BD%D1%8E%D0%BD%D0%BA%D1%82%D0%B8%D0%B2%D0%B8%D1%82-%D1%83%D0%B4%D1%80%D1%8F-%D0%B4%D0%B5%D1%86%D0%B0%D1%82%D0%B0-%D0%BF%D1%80%D0%B5%D0%B7-%D0%B0%D0%BF%D1%80%D0%B8%D0%BB/", "text": "\n                    Ако децата играят, когато слънцето свети най-ярко, в обедните часове, или на плажа, е добре да им се купят слънчеви очила. Като цяло обаче не се препоръчва да ги носят постоянно. Те трябва да бъдат взети от лицензираните оптични магазини, но не и от сергиите на улицата.\n                    ", "date": "2018.04.12", "title": "Пролетен конюнктивит удря децата през април "}
{"url": "http://www.monitor.bg/a/view/7353-%D0%9A%D1%8A%D0%BF%D0%B8%D0%BD%D0%B0-%D0%B8-%D1%81%D0%BC%D1%80%D0%B0%D0%B4%D0%BB%D0%B8%D0%BA%D0%B0-%D1%86%D0%B5%D1%80%D1%8F%D1%82-%D0%BF%D0%B0%D1%80%D0%B0%D0%B4%D0%BE%D0%BD%D1%82%D0%BE%D0%B7%D0%B0/", "text": "Черният оман е отлична профилактика за здрави зъби \n                    Парадонтозата – кошмарът на мнозина е лечима не само с медикаменти, но и с природни средства. Проблемът е, че пациентът трябва да е много упорит, тъй като рецептите с билки изискват постоянство, но пък не оказват странични ефекти.\n\nКъпината е отлично средство срещу това заболяване. Една шепа корени от полска къпина, измити и нарязани на ситно, се варят в 1 л вода, докато течността остане 1/2 литър. След като изстине, се прецежда и зъбите са жабурят по 4-5 пъти на ден.\n\nКласика при разклатени зъби е отварата от смрадлика и лайка. Една супена лъжица суха смес се залива с половин литър вряла вода. Добавя се чаена лъжичка сода и се изчаква запарката да се охлади. С нея пациентът се жабури, като задържа по-продължително време течността към венците. Процедурата се прави поне два пъти – сутрин и вечер не по-малко от 5 минути.\n\nПетър Дънов пък препоръчва лечение с вино и изкиснато. Той съветва по-често да се жабурим с виното и да похапваме повече изкиснато сирене.\n\nПри напреднала пародонтоза лечението с билки не може да помогне. Ако не е била провеждана терапия, едва ли би имало резултат и от обичайните лечебни процедури като премахване на зъбна плака и зъбен камък, лечение на гнойни огница и почистване на джобове във венците. Бедата е в това, че в този напреднал стадий сериозно са засегнати корените на зъбите, тъканта на венеца и самата кост. Деструктивните процеси и изтъняването на костта правят зъбите подвижни, хигиената в устната кухина се поддържа трудно, променя се захапката. Ако процесът с оголването и разклащането на зъбите в последния стадий на пародонтоза все още не е обхванал целите челюсти, има смисъл да се провежда терапия за овладяване на процеса. Прилагат се методи като вакуум-терапия и шиниране на подвижните зъби, частично протезиране.\n\nСтоматолозите обаче не отричат възможността за ефикасно лечение на пародонтоза с билки, като слагат акцент върху профилактиката.\n\nИдеална е профилактиката с черен оман, той помага и в началния стадий на заболяването. За целта една супена лъжица от билката черен оман (корени) се залива с една чаена чаша гореща вода и се оставя да ври на тих огън 10 минути. Отварата се прецежда гореща, изчаква се да изстине и с нея се жабурим, докато свърши.\n\nЛучените люспи вършат същата работа. Прави се слага отвара от една шепа люспи в половин литър вода. Към нея се прибавя една чаена лъжичка сух лист от конски босилек и се вари 10 минути. След като изстине, прецеждаме и на интервали жабурим устната кухина.\n\nЗъбоболът, безспорно се лекува само от дентален лекар. Докато ни дойде часът за зъболекар обаче, времето минава изключително мъчително. Състоянието може да бъде облекчено с подръчни средства.\n\nпъпка от подправката карамфил, стисната между зъбите потушава болката за известно време. Масажът със смлян черен пипер по венците и зъбите също е добър вариант. Ако смесим пипера със сол и ги втрием върху засегнатия зъб, ще почувстваме отслабване на болката. Поставянето на скилидка чесън върху възпаления зъб, заедно с малко парче морска сол, също ще свърши работа.\n \n                    ", "date": "2018.04.12", "title": "Къпина и смрадлика церят парадонтоза "}
{"url": "http://www.monitor.bg/a/view/1647-%D0%9A%D0%B0%D1%80%D1%82%D0%BE%D1%84-%D0%B7%D0%B0%D0%B7%D0%B4%D1%80%D0%B0%D0%B2%D1%8F%D0%B2%D0%B0-%D0%B2%D0%B5%D0%BD%D1%86%D0%B8%D1%82%D0%B5/", "text": "\n                    Както в традиционната дентална медицина, така и в народната, профилактиката е от основно значение за здравето на венците.\n\nЕдин от добрите начини е с измит необелен малък картоф. От него се отрязва филийка и с нея се масажират венците от горе надолу.\n\nЗа масаж на венците се използва и смес от една супена лъжица зехтин и по половин лъжица хлебна сода и сол. Разбъркваме хубаво и с пръст вземаме по малко, като масажираме внимателно болните участъци на венците.\n\nИзпитана рецепта от народната медицина е с чесън. Тя помага не само при разклатени зъби, но и при кървящи венци.\n\nСчукайте 2-3 скилидки чесън и с получената кашичка намажете добре венците си. На сутринта вземете една супена лъжица зехтин и започнете да се жабурите – това трябва да се прави десетина минути. Тази сигурна терапия трябва да се повтаря всеки ден в продължение на месец, ако искате да предотвратите парадонтозата.\n                    ", "date": "2018.04.12", "title": "Картоф заздравява венците"}
{"url": "http://www.monitor.bg/a/view/7998-%D0%AF%D0%B1%D1%8A%D0%BB%D0%BA%D0%B8%D1%82%D0%B5-%D0%B7%D0%B0%D0%B7%D0%B4%D1%80%D0%B0%D0%B2%D1%8F%D0%B2%D0%B0%D1%82-%D0%B2%D0%B5%D0%BD%D1%86%D0%B8%D1%82%D0%B5/", "text": "\n                    Витамините са задължителен компонент не само за здравето на органите и системите, но и на зъбите и венците.\n\nЗъболекарите препоръчват ябълките и морковите да се дъвчат, тъй като не само ни зареждат с полезните вещества, но и масажират венците.\n\nСред витамините, които трябва да постъпват в организма, особено значение за здравето на устната кухина има мастно разтворимият витамин Е. Ампула витамин Е може да се използва за масаж на венците – това ограничава кървенето и възпира негативното въздействие на свободните радикали. Той е добър антиоксидант, действа и антибактериално.\n\nИдеална профилактика за венците е магнезиевото олио, което действа противовъзпалително и ограничава кървенето на увредените от пародонтоза венци.\n\nПрофилактично се препоръчва веднъж на ден да се жабурим с разтвор на магнезиево олио и вода в съотношение 1:5.\n\n \n\n \n                    ", "date": "2018.04.12", "title": "Ябълките заздравяват венците "}
{"url": "http://www.monitor.bg/a/view/72007-%D0%98%D0%B7%D0%B2%D0%B0%D0%B4%D0%B8%D1%85%D0%B0-8-%D0%BA%D0%B3-%D1%82%D1%83%D0%BC%D0%BE%D1%80-%D0%BE%D1%82-%D0%BA%D0%BE%D1%80%D0%B5%D0%BC%D0%B0-%D0%BD%D0%B0-46%D0%B3%D0%BE%D0%B4%D0%B8%D1%88%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%BA%D0%B0/", "text": "\n                    Туморна формация с тегло 8 кг. извадиха от корема на 46-годишна пациентка от пловдивското село Белозем лекари от верига частни болници в Пловдив. Операцията, в която участваха гинеколозите д-р Антон Михнев и д-р Валентина Вангелова и анестезиологът д-р Мирослава Тилкиян, продължи повече от 2 часа.\n\nЖената дошла на консултация с оплакване, че от 2 месеца има тежест в корема, подуване, затруднено дишане, зацапващо кървене от гениталиите и трудно ходи по голяма нужда. При прегледа споделила, че не е ходила на гинеколог от 6 години, защото нямала проблеми. „На ехографа видяхме, че формация изпълва целия корем, но не можахме да определим откъде произхожда”ы каза д-р Михнев. Едва при интервенцията се разбрало, че образуванието е тръгнало от десния яйчник. Медиците веднага са изпратили материал за изследване, което ще установи дали процесът е злокачествен.\n\nПрез януари тази година същият екип извади 18-килограмов тумор от корема на 85-годишна жена. В момента пациентката се чувства отлично и вече се е върнала към нормалния си начин на живот. Тя беше съобщила пред лекарите, че не е ходила на преглед при специалист от 25 години.\n\nВ тези, както и при други подобни случаи, които в последно време нарастват, проблемът е, че пациентките не посещават гинеколог дълго време, обясни д-р Михнев. Лекарят припомни, че всички здрави жени трябва да посещават специалист един път в годината за преглед и за вземане на цитонамазка. Само по този начин няма да се стига до такива неприятни последици.\n                    ", "date": "2018.04.12", "title": "Извадиха 8 кг тумор от корема на 46-годишна пловдивчанка"}
{"url": "http://www.monitor.bg/a/view/24676-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2-%D0%95%D0%BB-%D0%95%D0%B9-%D0%B7%D0%B0%D0%BF%D0%BE%D1%87%D0%BD%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%81%D1%80%D0%B5%D1%89%D1%83-%D0%9A%D0%B5%D0%B2%D0%B8%D0%BD-%D0%A1%D0%BF%D0%B5%D0%B9%D1%81%D0%B8/", "text": "\n                    Разследване във връзка с нови обвинения срещу холивудския ас Кевин Спейси е стартирала прокуратурата в Ел Ей. Проверката е стартирала преди дни, съобщава говорител на окръжния шериф, според сайта TMZ. Повод за нея станала нова жалба срещу звездата от „Къща от карти“, която е подадена в края на миналата година. Според CNN събитията се случили още през 1992 г., а жертвата отново е мъж.\n\nПрипомняме, че през октомври миналата година актьора Антъни Рап се оплака, че Спейси го е подложил на сексуален тормоз. Според историята, разказана от него, 58-годишната звезда се е опитал да го насили, когато той дори нямал навършено пълнолетие.\n\nРап, понастоящем 46-годишен и известен с ролята си в телевизионния сериал \"Стар Трек: Откритие\", казва, че е решил да проговори, след като скандалът с продуцента Харви Уайнстийн, обвинен в сексуални посегателства от десетки жени, е повдигнал въпроса за случващото се в развлекателната индустрия.\n                    ", "date": "2018.04.12", "title": "Прокуратурата в Ел Ей започна разследване срещу Кевин Спейси"}
{"url": "http://www.monitor.bg/a/view/88375-%D0%9C%D1%8A%D0%B6-%D0%BE%D0%B1%D1%80%D0%B0-%D0%B1%D0%B0%D0%BD%D0%BA%D0%B0-%D0%B7%D0%B0-%D0%A2%D0%B5%D0%B9%D0%BB%D1%8A%D1%80-%D0%A1%D1%83%D0%B8%D1%84%D1%82/", "text": "\n                    \nМъж опита да впечатли поп старлетката Тейлър Суифт с крадени пари, предава „Асошиейтед прес“. Полицията съобщи, че престъпникът Брус Роули от щата Кънектикът, който е влюбен в чаровната блондинка, обрал банка заради нея. Роули, който е родом от град Дарби, извършил деянието на 4 април в Ансония, САЩ. Няколко часа по-късно се появил пред дома на изпълнителката на Look What You Made Me Do и започнал да хвърля банкноти на стойност 1600 долара през оградата й, за да я впечатли. По това време звездата не е била в дома си. Органите на реда издадоха, че Брус се е опитвал да направи „любовно предложение“ на певицата. 26-годишният обирджия е задържан, но с опция да излезе на свобода до провеждането на съдебния процес срещу изплащането на гаранация от 100 хиляди долара. Засега Тейлър Суифт не е коментирала случилото се.\n\n \n\n \n\n \n\n\n \n                    ", "date": "2018.04.12", "title": "Мъж обра банка за Тейлър Суифт "}
{"url": "http://www.monitor.bg/a/view/74646-%D0%94%D0%B6%D0%B5%D1%80%D0%B0%D1%80%D0%B4-%D0%91%D1%8A%D1%82%D0%BB%D1%8A%D1%80-%D0%BE%D1%86%D0%B5%D0%BB%D1%8F%D0%B2%D0%B0-%D0%B2-%D1%81%D0%B0%D0%BC%D0%BE%D0%BB%D0%B5%D1%82-%D1%81-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%B2-%D0%A1%D0%BE%D1%84%D0%B8%D1%8F/", "text": "Клапата на „Код: Ел Ей“ щракна, екшън звездата ще снима у нас поне месец\n                    \n\nПоне един месец – толкова време ще остане холивудската звезда Джерард Бътлър на българска територия, след като днес щракна клапата на „Код: Ел Ей“ у нас, научи „Монитор“. Екранният Майк Банинг пристигна в София ден по-рано и\n\n\n\nпо улицата на града. Нещо повече, актьорът посети и столичен фитнес, където с телефон в ръка за снимка го очакваше и двукратният победител на „ВИП Брадър“ Джино Бианкалана.\n\nПреди да акостира в София, актьорът засне сцени от предстоящия филм и в Лондон. Партито за финала на работата по лентата в английската столица пък той посети заедно с новия си домашен любимец – кученцето Шушка, което звездата приюти от Витоша.\n\n\n\nДействието в третото попълнение във франчайза на „Код:...“ ще се развива на борда на самолет, а в основна мишена на терористите този път ще се превърне самият Банинг. Компания на големия екран ще му прави още Ник Нолти, който също вече е на български терен. Съвсем скоро у нас се очаква да пристигнат още Джейда Пинкет Смит и Морган Фрийман, който вероятно ще седне в стола на президента на САЩ, след като Арън Екхарт се оттегли от продукцията година по-рано. „В предишните филми заложихме повече на екшъна, сега\n\n\n\nзагатна наскоро Бътлър.\n\nЕкипът на „Код: Ел Ей“, начело с режисьора Рик Роман Во, трябваше да пристигне у нас седмици по-рано, но контузия на Бътлър забави графика на снимките. Припомняме, че миналия октомври актьорът бе приет в болница, след като претърпя лек инцидент с мотоциклета си. За щастие той се размина единствено с натъртване на крака.\n\n„Код: Ел Ей“ се очаква да се появи в киносалоните през 2019 г.\n\n\n \n\n                    ", "date": "2018.04.12", "title": "Джерард Бътлър оцелява в самолет с терористи в София"}
{"url": "http://www.monitor.bg/a/view/87406-postmodern-jukebox-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0%D1%82-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    \nНенадминатата ретро сензация Postmodern Jukebox на музикалния гений Скот Брадли идва за трети път в България. След множеството бисове, овации и екзалтирани коментари, които феновете на групата им изпратиха след първите две гостувания у нас, Postmodern Jukebox се завръщат на родна територия след малко повече от една година. Концертът им в България ще бъде на 15 май в Зала 1 на НДК.\n\nОт февруари формацията вече атакува милионите си почитатели по света с огромно турне в две дестинации – Америка и Европа, с нова доза суинг, джаз и кавъри на свеж ретро глас.\n\nPostmodern Jukebox генерира огромен успех в социалните мрежи, които остават единствения им канал за промотиране. Postmodern имат космическите 500 милиона гледания и над 3 милиона последователи в YouTube. Само кавърът на “Creep” на Radiohead има над 45 млн. гледания, следван от хитовете „All About That Bass“ с 36 млн., „Bad Romance“ - над 20 млн.\n\nУспехът им безспорно се дължи на създателя на групата и основен неин двигател Скот Брадли. Роден в Лонг Айланд, той е израснал и възпитан с вкус към суинг и джаз стандартите. Получава класическо музикално образование, но бързо разбира, че не може да изрази таланта си в неговите рамки. Така се ражда идеята да съчетае традициите и съвремието по един нов и неочакван начин.\n\nТалантливият американец използва езика на музиката да докаже по свой начин максимата, че новото е добре забравено старо. Идеята е проста – най-големите хитове от 21 век и края на 20 век, преработени в традициите на джаза на 20-те, ирландския фолк, рагтайм и суинг и дори ретро кабаре. В свои интервюта Скот Брадли споделя, че не съществува песен, която да не може да „състари“ с изключение на парчетата, които в оригиналния си вариант притежават нещо ретро. Така превръща „Toxic“ на Бритни Спиърс в джаз версия в стил Гетсби или „I Will Survive“ във винтидж джаз версия от 40-те.\n\nЗаснема първите видеоклипове на кавъри в... своето мазе! Оригиналният му подход бързо привлича не само цветна палитра от музиканти и съмишленици, но и вниманието на медиите и публиката. Машината на времето Postmodern Jukebox започва да работи на пълна скорост през 2012 година.\n\nНо Postmodern Jukebox не е група, а непрекъснато обновяваща се формация на ротационен принцип. Над 70 таланта - музиканти, певци, танцьори са участвали досега в клиповете, албумите и концертите им. Голяма част от тях са финалисти в големи риалити формати като Amеrican Idol, някои са носители на наградата Грами. Всяка песен идва със собствена стилистика, инструменталисти и певци.\n\n                    ", "date": "2018.04.12", "title": "Postmodern Jukebox се завръщат в България"}
{"url": "http://www.monitor.bg/a/view/45510-%D0%9E%D1%82%D0%B2%D0%BB%D0%B5%D1%87%D0%B5%D0%BD%D0%B0-%D0%BC%D0%B8%D1%88%D0%BA%D0%B0-%D0%B7%D0%B0%D0%B1%D0%B0%D0%B2%D0%BB%D1%8F%D0%B2%D0%B0-%D0%B4%D0%B5%D1%86%D0%B0-%D0%B2-%D0%A1%D0%BB%D1%83%D1%87%D0%B0%D1%8F%D1%82-%D0%9A%D1%8E%D1%80%D0%B8/", "text": "Българската лента за малките учени тръгва по кината след месец\n                    Какво е общото между българското кино, Мария Кюри и децата? Отговорът ще намерим след около месец по родните салони в най-новото заглавие, фокусирано върху най-малките любители на седмото изкуство „Случаят Кюри“.\n\nТони е малък учен, или поне мечтае да бъде такъв. Прилежно пише всяко домашно за училище, а в стаята си\n\n \n\n\n\n \n\nВ центъра на мини лабораторията пък е поставена бялата мишка, кръстена на един от идолите на Тони – световноизвестната жена-учен Мария Кюри. Именно около нейното отвличане се завърта сюжетът на новата българска лента. В главни заподозрени за това „престъпление“ се превръщат съседчето Рая и училищният побойник Стефан, а за да си върне животинката, превърнала се в негов най-добър приятел, Тони ще трябва да премине през редица предизвикателства.\n\n„Случаят Кюри“ вече направи предпремиера в рамките на последното издание на родния фестивал „Златна роза“. Преди да стартира широкото разпространение на филма пък киноманите имаха възможността да се забавляват с няколко неуспешни научни опита на 8-годишното момче в домашни условия в YouTube. В главната роля в детската комедия ще видим Мартин Паунов, а режисьор е Андрей Хадживасилев, който признава, че е\n\n \n\n\n\n \n\nкато „Войната на таралежите“ и тв сериала „Васко да Гама от село Рупча“.\n\nФилмът е подкрепен от „Национален филмов център”, а негов продуцент е Пламен Йорданов. Авторският сценарий е на Сабина Иванова и Пламена Велковски, с помощта на Кирил Орлов, Анна Дамянова и Вени Петрова. „Случаят Кюри“ е третата родна продукция, предназначена предимно за деца, която ще се появи на голям екран тази година.\n\nПърва гастрола си през киносалоните направи „Лили рибката“, а след като завърши европейското си турне, на 7 септември, ще можем да гледаме и „Смартфонът беглец“.\n                    ", "date": "2018.04.12", "title": "Отвлечена мишка забавлява деца в „Случаят Кюри“"}
{"url": "http://www.monitor.bg/a/view/63961-%D0%A2%D0%B0%D1%80%D1%8F-%D0%A2%D1%83%D1%80%D1%83%D0%BD%D0%B5%D0%BD-%D0%B8-stratovarius-%D1%81-%D0%BE%D0%B1%D1%89-%D0%BA%D0%BE%D0%BD%D1%86%D0%B5%D1%80%D1%82-%D1%83-%D0%BD%D0%B0%D1%81/", "text": "\n                    Голямото метъл гърло Таря Турунен пристига с неочакван концерт у нас, в който ще си партнира с величията Stratovarius. Шоуто на тежката музика е част от съвместното A Nordic Symphony турне и ще се състои в столичната зала „Универсиада“ на 29 октомври. Билетите вече са в продажба, а първите 45 пропуска ще са на цена от 45 лв. След тяхното изчерпване и до деня на концерта ще струват 50 лева\nКонцертът е единствен в региона и на него двете групи ще се представят с равни по време репертоари. Изпълнителите обещават на феновете приятни изненади!\n                    ", "date": "2018.04.12", "title": "Таря Турунен и Stratovarius с общ концерт у нас"}
{"url": "http://www.monitor.bg/a/view/77955-%D0%9C%D0%B0%D1%80%D0%B0%D1%8F-%D0%9A%D0%B5%D1%80%D0%B8-%D0%BA%D1%80%D0%B8%D0%B5%D0%BB%D0%B0-%D0%B1%D0%B8%D0%BF%D0%BE%D0%BB%D1%8F%D1%80%D0%BD%D0%BE-%D1%80%D0%B0%D0%B7%D1%81%D1%82%D1%80%D0%BE%D0%B9%D1%81%D1%82%D0%B2%D0%BE/", "text": " Певицата получила диагнозата след нервен срив през 2001 г.\n                    \n\nПоп звездата Марая Кери се осмели да признае за състоянието си, което я мъчи от години – биполярно разстройство. Оказа се, че певицата е диагностицирана с психичното заболяване още през 2001 г., когато била настанена в болнично заведение заради физически и нервен срив. В специално интервю за списание People тя разкри за първи път публично, че дълго време е\n\n\n\n„Доскоро живях в пълно отричане на случващото се и в постоянно притеснение някой да не ме изобличи. Беше прекалено тежко бреме и просто не можех да се справям повече с него. Потърсих и получих лечение, заобиколих се с позитивни хора“, изповяда се пред изданието Кери.\n\nДнес обаче тя е горда да признае, че се бори успешно с вътрешните си демони. Изпълнителката на Without You посещава терапевтични сеанси и приема медикаменти за биполярното си разстройство, което понякога\n\n\n\n„Не се чувствам прекалено изтощена или нещо подобно. Най-важното е да намериш достижимия баланс“, сподели още 48-годишната звезда. Отделно тя взима и лекарства, които да й помогнат в битката с умората и ленивостта. По нейни думи отново се е върнала към любимите си занимания - писане на песни и правене на музика.\n\nОще преди да излезе броят на People с интервюто й Марая публикува корицата в профила си в Туитър. „Благодарна съм, че мога да споделя тази част от пътя си с вас“, лаконична бе носителката на пет награди „Грами“.\n\nФенове прогнозират, че това е ябълката на раздора в множеството й неуспешни връзки. По времето, когато Кери получава диагнозата за психичното заболяване, тя има един развод зад гърба си и раздяла с певеца Луис Мигел. Следва брак с актьора и рапър Ник Кенън, който също не завършва успешно. Плод на любовта им са близнаците Морокан и Монро, които се появиха на бял свят през 2011 г. Последната сериозна връзка на Кери беше с австралийския милиардер Джеймс Пакър, който й даде годежен пръстен, но се разделиха през 2016 г.\n\n\n                    ", "date": "2018.04.12", "title": "Марая Кери криела биполярно разстройство"}
{"url": "http://www.monitor.bg/a/view/78413-%D0%9C%D0%B5%D0%BB%D0%B8%D1%81%D0%B0-%D0%9C%D0%B0%D0%BA%D0%BA%D0%B0%D1%80%D1%82%D0%B8-%D0%BF%D0%BE%D0%BF%D0%B0%D0%B4%D0%B0-%D0%B2-%D0%BB%D0%B0%D0%BF%D0%B8%D1%82%D0%B5-%D0%BD%D0%B0-%D1%81%D1%83%D0%BF%D0%B5%D1%80-%D0%B8%D0%BD%D1%82%D0%B5%D0%BB%D0%B5%D0%BA%D1%82/", "text": "\n                    Комедийната звезда Мелиса Маккарти ще влезе в полезрението на изкуствен интелект, който „може би, а може би не ще превземе света“. Сценарият е част от четвъртото заглавие, по което актрисата работи заедно със съпруга си Бен Фалконе – Super-Intelligence. По традиция, авторът на ленти като „Голямата работа“ ще застане на режисьорското столче, като и двамата ще служат като продуценти на проекта.\n\nСюжетът ще се завърти именно около Маккарти, която ще обуе токчетата на бизнесдамата Карол Питърс, чийто охолен, но лишен от любов живот се променя напълно с появата на „супер интелекта“. Сценарият е дело на Стив Малъри, който също работи със съпружеското дуо по „Голямата работа“.\n\nПреди да застане пред камерата за Super-Intelligence, Маккарти ще заснеме драмата The Kitchen, която ще послужи като един от малкото завои встрани от комедията на актрисата. С участие в проекта ще се разпишат още Тифани Хадиш и Елизабет Мос.\n\n \n                    ", "date": "2018.04.12", "title": "Мелиса Маккарти попада в лапите на „супер интелект“"}
{"url": "http://www.monitor.bg/a/view/24478-netflix-%D0%B8%D0%B7%D1%82%D0%B5%D0%B3%D0%BB%D1%8F-%D1%84%D0%B8%D0%BB%D0%BC%D0%B8%D1%82%D0%B5-%D1%81%D0%B8-%D0%BE%D1%82-%D1%84%D0%B5%D1%81%D1%82%D0%B0-%D0%B2-%D0%9A%D0%B0%D0%BD/", "text": "\n                    Стрийминг гигантът Netflix няма да излъчи нито един филм в рамките на предстоящото издание на кинофестивала в Кан. До това решение се стигна, след като организаторите на форума забраниха на компанията да участва със свои продукции в конкурсната програма. Тед Сарандос, който отговаря за медийното съдържание на Netflix, обяви, че прожектирането на техни заглавия би било безсмислено при така направените промени. „Ние няма да участваме без правото да се съревноваваме. Правилото беше въведено тихомълком заради Netflix, а директорът на фестивала Тиери даде това ясно да се разбере, когато го огласи. Ние искаме филмите ни да имат равни права с останалите. Ако приемем техните правила, рискуваме продукциите ни и създателите им да бъдат третирани неуважително на фестивала. Те зададоха тона. За нас няма да е добре да бъдем там\", казва още Сарандос пред Variety.\n\nСпоред френските закони филмите не могат да бъдат излъчвани от платформи за домашно развлечение до 36 месеца след излизането им по кината. Миналата година два филма на Netflix бяха включени в конкурсната програма на Кан, което предизвика остро недоволство сред френските собственици на салони и професионалните организации.\n\nТед Сарандос е заявил още, че той лично няма да присъства на феста между 8 и 19 май, но представители накомпанията ще бъдат на Френската Ривиера на \"лов за филми\".\n                    ", "date": "2018.04.12", "title": "Netflix изтегля филмите си от феста в Кан"}
{"url": "http://www.monitor.bg/a/view/41355-%D0%91%D1%80%D0%B0%D0%B4-%D0%9F%D0%B8%D1%82-%D0%BF%D0%BE%D0%BA%D0%B0%D0%B7%D0%B0-%D0%B0%D1%80%D1%85%D0%B8%D1%82%D0%B5%D0%BA%D1%82%D0%BA%D0%B0%D1%82%D0%B0/", "text": "\n                    Слуховете за новата любов на Брад Пит вече придобиват съвсем реални размери след като спряганата за негово гадже професорка от Масачузетския университет вече придоби образ и подобние. Изтекоха снимки на 42-годишната архитектка Нери Оксмън, по която си е паднал холивудския ас. Източник твърди, че той бил забелязан да отива късно вечер до апартамента й в Кеймбридж и да си тръгва на другата сутрин. Според близък на 54-годишния актьор, той е \"много по-щастлив\", \"по-скоро като стария щастлив и очарователен Брад\" и се завръща в светлините на прожекторите.\n\nА разводът му с Анджелина Джоли е на път да се подреди и финализира съвсем скоро след като преди близо две години те обявиха раздялата си. Наскоро двамата си стиснаха ръцете по най-спорния въпрос – поделянето на родителските грижи за шестте им деца и се разбраха да няма еднолично отглеждане на наследниците\n                    ", "date": "2018.04.12", "title": "Брад Пит показа архитектката"}
{"url": "http://www.monitor.bg/a/view/19539-%D0%94%D0%B6%D0%B5%D1%81%D0%B8%D0%BA%D0%B0-%D0%91%D0%B8%D0%B9%D0%BB-%D0%B1%D0%BE%D1%80%D0%B8-%D1%81%D1%82%D1%80%D0%B5%D1%81-%D1%81-%D1%82%D1%80%D0%B5%D0%BD%D0%B8%D1%80%D0%BE%D0%B2%D0%BA%D0%B8/", "text": "\n                    Спорт срещу стрес, това е философията на красивата актрисата Джесика Бийл. 36-годишната красавица дели времето си между снимачната площадка и грижите за тригодишния Сайлъс – синът им с Джъстин Тимбърлейк. Бийл призна, че тайната ѝ се крие в редовните тренировки, тъй като за нея те допринасят не само за физическото, но и за психическото ѝ здраве. \"За мен дори и 30 минути упражнения или четене на книга са прекрасни моменти. Мои“, сподели актрисата в интервю за „Ентъртейнмънт Тунайт“ и добави, че напоследък много ѝ липсва да си има тихо кътче у дома, където да седи, увита в одеяло и с чаша чай в ръка.\n\nАктрисата беше избрана да стане говорител на „Американ Експрес“ към кампанията Live Life – акция, възхваляваща онези хора, които умеят с лекота да смесват личните си интереси с кариерата си. \"Продължавам да се опитвам да комбинирам личните и служебните си задължения ежедневно, защото това е моят живот. Харесва ми идеята да вдъхновявам хората и да празнувам моментите, в които някой има смелостта да каже: \"Знаете ли какво? Аз съм дотук. Този път ще направя нещо за себе си“ , категорична е Бийл.\n                    ", "date": "2018.04.12", "title": "Джесика Бийл бори стрес с тренировки"}
{"url": "http://www.monitor.bg/a/view/86696-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-13-%D0%B0%D0%BF%D1%80%D0%B8%D0%BB-%D0%BF%D0%B5%D1%82%D1%8A%D0%BA/", "text": "\n                    \n\n\nЕнергетиката на този петък 13-и е освобождаваща, чупеща прегради и бариери. Ще намерите сили в себе си да тръгнете по пътя, който ви привлича. Откъснете се от зависимости, избавете се от условностите и в следващите дни ще постигнете максималното. Чудесно е да планирате пътувания и огледи на имоти и терени. В утрешиния ден може да откриете мястото, което търсите отдавна. Този ден ще ви помогне да се освободите от комплексите на миналото и от връзки, които ви вредят. Мислете за прекрасни неща и те ще ви се случват.\n\n\n\n\n\n\n\n\n\n\n\n \n\n\n\nДнес ще ви движат идеи и намерения, заради които може да променяте пътя и реда на срещите си, но до края на деня всичко ще си дойде на мястото и ще стане така, както е най-добре за вас. Родените във втората декада ще намерят изход и от най-неприятната ситуация. Може и да не вярвате, но близо до вода ще ви хрумнат чудесни идеи. Идете близо до някой фонтан и помислете на спокойствие. Този петък 13-и дава нестандартни, но печеливши идеи, стига да мислите позитивно и да вярвате в щастливата си звезда.\n\n\n\n\n\n\n\n\n\n\n \n\n\n\nДен на объркващи сигнали и спестени истини. Разминавате се с точните хора. Обръщате внимание и се свързвате с неподходящи партньори и после се сърдите, че работата не върви. Родените около 10 юни да не бързат със споделянето на идеи и планове. Пред вас изниква стената на неразбирането. Добре ще е да я заобиколите, а не да се опитвате да я пробиете с агресивни действия или нравоучения. В момента е важно да се върви напред. Уредете това, което е лесно и се поддава на натиска ви, а другото ще се уреди след два дни.\n\n\n\n\n\n\n\n\n\n\n \n\n\n\nТози петък 13-и ще ви донесе късмет, ще освободи отдавна сдържани сили и енергии и ще ви помогне да постигнете целите си. Всичко, което се посади в градината ще се хване. Всяка хрумнала ви идея е добре да се реализира, а и от всеки проведен разговор ще имате полза. Ще постигнете нещо непостижимо преди и поне една забрана в живота ви ще падне. Движете се оптимистично, търсете съюзници и съмишленици и вярвайте в победата си. Фатализмът на този ден се крие в страха ни да си гоним интереса и да си поемем отговорностите.\n\n\n\n\n\n\n\n\n\n\n \n\n\n\nПовярвайте си и ще стигнете далече. Този ден се свързва с реката търсеща в своя път към морето на големите надежди. Търсете и вие подходящите хора и варианти за бъдещото ви развитие, работа и живот. Тенденцията е с лекота да се преодоляват прегради. Водата е най-могъщата стихия, пред която дори и огънят отстъпва. Като огнен знак се страхувате от развоя на събитията в момента, но ако не заявите претенциите си и не поставите условията си много може да загубите. Гонете си интереса, сменете тактиката.\n\n\n\n\n\n\n\n\n\n\n \n\n\n\nЛуна и Нептун ви гледат в опозиция. На пътя ви е поставен знака Стоп. Силни хора и фактори се опитват да ви ограничат, да ви създадат дискомфортна обстановка и да ви въздействат негативно, за да ви използват в бъдеще. Ако се спрете и примирите няма да имате бъдеще и ще дишате прахта на тези, които вървят напред. Сега е момента да намерите друг път и вариант, да се отклоните временно от целта, но да не я губите от погледа си. Още утре ще намерите начин да продължите, не се отказвайте от намеренията си.\n\n\n\n\n\n\n\n\n\n\n \n\n\n\nИмате въможност да излезете от рамките на ограниченията и да направите важна крачка напред. Не се страхувайте. Този петък 13-и е фатален за хората стоящи в нерешителност и не умеещи да си гонят интереса. Желателно е да си върнете дълговете, да разчистите терена на връзките и да откриете перспективата за новите възможности и действия след два дни. Чудесно е да се посади цвете и дърво, да се пътува, да се търсят нови места за развитие и внедряване. Може да намерите търсеното жилище или имот в утрешния ден.\n\n\n\n\n\n\n\n\n\n\n \n\n\n\nЕдин дълбоко интуитивен ден. Може да постигнете много, ако се доверите на усещанията си, ако тръгнете в посоката, която ви привлича и се свържете с хората, които са ви на сърце. Ще изживеете моменти на откровение, които ще ви подскажат точните думи и действия в точния момент. Поне една цел ще бъде постигната, а другите ще се наредят като върволица след нея. Посадете цвете, защитете своя идея и проект. Позволете си щастливи моменти тази вечер. И сънищата носят интуитивно прозрение.\n\n\n\n\n\n\n\n\n\n\n \n\n\n\nРодените около 10-и декември да внимават с лекарстава и алкохол, да не смесват и неща, които после трябва да разделят. Не се препоръчват общи сбирки с хора, които имат взаимно изключващи се интереси. Не споделяйте идеи и намерения. Ориентирайте се към работа със земята и смяна на един вид труд с друг. Препоръчват се водни процедури. Планирайте за утре финализиране на имотна сделка или огледи на апартаменти и къщи. Тези дни ви водят към важна за вас цел и определят бъдещите ви стремежи.\n\n\n\n\n\n\n\n\n\n\n \n\n\n\nНе се страхувайте от фатализма на петък 13-и. В този ден ще постигнете нещо особено важно. Стремежите ви в следващите дни може да бъдат парирани от неблагоприятни фактори и негативно настроени хора. Сега е момента да постигнете поне една важна цел, да активизирате търсенията си и да не се спирате пред ограниченията. Ако на едно място ви откажат, на друго ще ви приемат. Не пробивайте стената с глава, заобиколете, оставете тези, които ви създават проблеми да се оправят сами, за да усетят липсата ви.\n\n\n\n\n\n\n\n\n\n\n \n\n\n\nВ този ден може да се постигне всяка цел, да се реши проблем, който ви мъчи отдавна. Вероятно е духовно прозрение за пътя напред и за изхода от кризата, в която се намирате. Днес и утре в живота ви може да настъпят дълго очакваните промени към по-добро. Може да ви предложат допълнителна или нова работа. Обмислете добре, не отказвайте прибързано. Съдбата ви дава възможност да реализирате личния си потенциал. Този петък 13-и може да ви дари с чудесна идея, с нова връзка и със стимули, които дълго ще ви подкрепят.\n\n\n\n\n\n\n\n\n\n\n \n\n\n\nВдъхновен ден, в който ще получите интуитивни прозрения и усещания за правилната позиция, цел и посока, които трябва да следвате. Ще се намери изход от положение, което отдавна не ви дава мира и покой. Ако сте се събудили с някаква идея непремено я реализирайте. Търсете ново място за внедряване, нова база за бизнеса и търговската ви дейност и ново жилище. Планирайте за утре финализирането на имотна сделка. Денят е благоприятен за пътуване и опознаване на света от различна гледна точка. Върнете дълговете си.\n\n\n\n\n\n\n\n\n\n\n\n\nЛичната ви година е единица. Сега е момента да стартирате нова дейност, да тръгнете в нова посока, да реализирате една голяма мечта. И малките мечти не са за пренебрегване. Започнатото този година ще ви донесе пари и благоприятни възможности през 2019. Не се отказвайте, гонете си интереса до дупка.\n\nРодените днес притежават сили и възможности, които ще им помогнат да постигнат всичко, което искат. Имат артистична, музикална или друга творческа дарба, която бързо трябва да откриете и да им помогнете да развият. За тях фатализмът на тази дата се състои в многото таланти, които имат. Не бива да се разпиляват, а винаги да гонят определена цел.\n\nЗаченатите днес ще приличат на вас, ще пътуват много и ще имат някаква мисия в този живот. Ще страдат от алергии и инфекции.\n\n\n \n                    ", "date": "2018.04.12", "title": "Хороскоп за 13 април – петък"}
{"url": "http://www.monitor.bg/a/view/9787-%D0%93%D0%BE%D1%80%D0%B0-%D0%B2%D0%BC%D0%B5%D1%81%D1%82%D0%BE-%D0%B1%D1%83%D0%BA%D0%B5%D1%82%D0%B8-%D0%B7%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0/", "text": "\n                    Столичният кмет Йорданка Фандъкова избра нетрадиционен начин да отбележи рождения си ден вчера. Тя събра приятели и колеги в завода за преработка на отпадъци, където почерпи гостите си с ястия, приготвени от бракувани храни. Това са годни за консумация продукти, които обаче са в смачкани опаковки или с лош търговски вид и само затова е трябвало да отидат в кофите.\n\nФандъкова призова гостите си вместо букети да занесат фиданки. Те ще бъдат използвани за залесяване на пространството край завода за боклук на гара Яна. В рамките на празника градоначалникът представи програмата на общината за борба с изхвърлянето на храна. Всеки софиянец генерира средно по един килограм боклук на ден, като в кофите ежедневно отиват около 1000 тона отпадъци, разкри кметът Фандъкова.\n\nПо данни на Българската хранителна банка всяка година в България се изхвърлят 670 000 тона храна, което означава 173 кг на човек. За да се променят тези данни, Столичната община започна информационна кампания за насърчаване на намаляването на хранителните отпадъци. Тя има четири основни насоки - разумно пазаруване и прецизиране при купуването на количество храна, правилно съхранение на продуктите за максимално удължаване на годността им, насърчаване на творческия подход при приготвяне на ястията и максимално оползотворяване на изостаналите продукти и формиране на навици за отделяне на хранителните отпадъци от опаковките им преди изхвърлянето им в контейнерите. Кампанията се реализира като част от партньорския ангажимент на Столичната община в проект TRiFOCAL - Лондон.\n                    ", "date": "2018.04.12", "title": "Гора вместо букети за рождения ден на Фандъкова "}
{"url": "http://www.monitor.bg/a/view/76267-%D0%93%D0%BE%D1%82%D0%BE%D0%B2%D0%B8-%D1%81%D0%B0-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BE%D1%82-%D0%B0%D0%BD%D0%B0%D0%BB%D0%B8%D0%B7%D0%B8%D1%82%D0%B5-%D0%BD%D0%B0-%D0%9E%D0%97%D0%A5%D0%9E-%D0%B7%D0%B0-%D1%81%D0%BB%D1%83%D1%87%D0%B0%D1%8F-%D0%A1%D0%BA%D1%80%D0%B8%D0%BF%D0%B0%D0%BB/", "text": "\n                    \nОрганизацията за забрана на химическите оръжия е изпратила на британските власти копие от отчета с резултатите от изследванията, започнати във връзка със случая в Солсбъри със Скрипал, пише в. \"Дейли мейл\", позовавайки се на британското министерство на външните работи.\n\n\"Съгласно установената практика сега те споделиха окончателното копие от отчета с нас като държава, отправила запитването\", каза говорител на министерството, цитиран от вестника. \"Поискахме от тях да разпространят до 12.00 ч. утре тази версия сред държавите, участващи в ОЗХО, включително Русия\", каза той.\n\nМеждувременно Юлия Скрипал, отровената миналия месец заедно с баща си - бившия разузнавач Сергей Скрипал, заяви, че не иска да се възползва от предложените й услуги на руското посолство в Лондон. Това се казва в разпространено от нейно име чрез британската полиция, цитирано от Ройтерс.\n\nВ него се допълва, че състоянието на баща й остава сериозно, както и че тя все още страда от последиците от използваното срещу тях нервнопаралитично вещество. Нападението предизвика една от най-големите кризи след Студената война в британско-руските отношения.\n\n\"Имам достъп до семейството и приятелите си и бях уведомена за своите конкретни лица за свръзка в руското посолство, които учтиво ми предложиха да ми помогнат по всеки възможен за тях начин\", посочи Юлия Скрипал. \"Към момента не искам да се възползвам от техните услуги, но ако размисля, знам как да се свържа с тях.\"\n\nПреди това руското посолство в Лондон беше заявило, че не му предоставят консулски достъп до 33-годишната Юлия Скрипал.\n\nВ понеделник тя беше изписана от болницата в Солсбъри, където по думите й била лекувана от хора с богат опит и към нея било проявено любезно отношение.\n\nЮлия Скрипал заяви, че не е достатъчно укрепнала здравословно, за да даде интервю за медиите, и допълни, че представените от братовчедка й пред руските медии изказвания не са нито нейни, нито на баща й.\n\n\"Благодаря на братовчедка си Виктория за загрижеността й за нас, но моля да не ме посещава, нито да опитва да ме търси за момента\", се казва в изявлението.\n\nРуското посолство в Лондон обаче се съмнява, че разпространеното снощи от Скотланд ярд изявление от името на Юлия Скрипал действително е било написано от рускинята. Това се казва в съобщение на страницата в интернет на дипломатическата мисия. \"Както преди, искаме да бъде удостоверено, че изявлението действително е на Юлия. Съмненията за това са големи\", заяви посолството. То допълва, че е видно, че текстът е съставен по начин да подкрепя официалните изявления на британските власти и едновременно да изключи всякаква възможност за контакт на Юлия Скрипал с външния свят - \"с консули, журналисти и роднини\".\n\nСлед нападението от 4 март Юлия и Сергей Скрипал бяха в критично състояние в продължение на седмици, но впоследствие започнаха да се подобряват здравословно.\n\n\n \n                    ", "date": "2018.04.12", "title": "Готови са резултатите от изследванията на ОЗХО за случая „Скрипал”"}
{"url": "http://www.monitor.bg/a/view/14815-%D0%91%D1%8A%D0%B4%D0%B5%D1%89%D0%B8%D1%8F%D1%82-%D0%B4%D0%B8%D0%BF%D0%BB%D0%BE%D0%BC%D0%B0%D1%82-1-%D0%BD%D0%B0-%D0%A1%D0%90%D0%A9-%D0%9A%D1%80%D0%B0%D0%B9-%D1%81-%D0%BC%D0%B5%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D1%81%D0%BF%D1%80%D1%8F%D0%BC%D0%BE-%D0%A0%D1%83%D1%81%D0%B8%D1%8F/", "text": "\n                    Директорът на ЦРУ Майк Помпео, който предстои да стане държавен секретар на САЩ, обяви, че се слага краят на „меката политика“ спрямо Русия, но настоя че дипломатическите усилия ще продължат. „Русия продължава да действа агресивно, възползвайки се от години наред налагане на мека политика спрямо тези агресивни действия. Това не е приключило. Списъкът с действия на настоящата администрация, за повишаване на цената на действията на Владимир Путин, е дълъг“, заяви Помпео пред Конгреса на САЩ. „Действията на сегашната администрация показват ясно, че националната стратегия на президента Тръмп, съвсем правилно, е идентифицирала Русия като основна опасност за нашата страна. Нашите дипломатически усилия с Русия ще се окажат сериозно изпитание, но, както и при предишни конфронтации с Москва, тези усилия трябва да продължат“, допълни той.\n                    ", "date": "2018.04.12", "title": "Бъдещият дипломат №1 на САЩ: Край с „меката политика” спрямо Русия"}
{"url": "http://www.monitor.bg/a/view/84197-%D0%A2%D1%80%D1%8A%D0%BC%D0%BF-%D0%BD%D0%B5-%D0%B5-%D1%87%D0%B0%D0%BA-%D1%82%D0%BE%D0%BB%D0%BA%D0%BE%D0%B2%D0%B0-%D0%BD%D0%B5%D0%BF%D0%BE%D0%BA%D0%BE%D0%BB%D0%B5%D0%B1%D0%B8%D0%BC-%D0%B4%D0%B0%D0%B4%D0%B5-%D0%B7%D0%B0%D0%B4%D0%B5%D0%BD-%D0%B7%D0%B0-%D1%83%D0%B4%D0%B0%D1%80%D0%B0-%D0%BF%D0%BE-%D0%A1%D0%B8%D1%80%D0%B8%D1%8F/", "text": "\n                    \nПрезидентът на САЩ Доналд Тръмп написа в Туитър, че никога не е казвал кога ще удари Сирия; Атаката може да е много скоро, но и съвсем не толкова скоро, заяви той.\n\nПреди това Белият дом заяви, че президентът Доналд Тръмп не е изложил конкретни времеви рамки за действия в отговор на предполагаемата химическа атака в Сирия. Оттам казаха това въпреки съобщението му в Туитър, че ракетите \"идват\" и обръщението в него към Русия \"да се готви\", предаде Ройтерс.\n\nГоворителката на Белия дом Сара Сандърс заяви, че Тръмп разполага с набор от опции, не само военни. Тя допълни, че всички опции все още са на масата и че президентът в момента ги преценява.\n\nСандърс каза, че Тръмп смята Русия и Сирия за отговорни за химическата атака и отрече съобщението му в Туитър да е създало какъвто и да било проблем.\n\nТръмп засега не се е договорил със съюзниците по въпроса за Сирия, удар по нея може да бъде нанесен в края на седмицата, предаде ТАСС, като се позова на Си Ен Ен.\n\nСпоред източници на телевизионния канал американският лидер в момента води активни консултации по темата с президента на Франция Еманюел Макрон и британския премиер Тереза Мей.\n\n\n \n                    ", "date": "2018.04.12", "title": "Тръмп не е чак толкова непоколебим – увърта за удара по Сирия"}
{"url": "http://www.monitor.bg/a/view/41618-%D0%9C%D0%BE%D0%BD%D0%B0%D1%85-%D1%82%D0%B5%D0%B3%D0%BB%D0%B8-%D0%BA%D0%BE%D0%BB%D0%B0-%D1%81-%D0%BF%D0%B5%D0%BD%D0%B8%D1%81%D0%B0-%D1%81%D0%B8/", "text": "\n                    \nМногобройна тълпа се събра в селцето Харпур в щата Бихар, за да проследи поредното начинание на индийския свещеник Пенис Баба, който с мъжкото си достойнство изтегли привързан автомобил в продължение на 30 метра, съобщава агенция ЮПИ.\n\nИндиецът беше облечен с дълга бяла роба. Той завърза единия край на здрав бинт към интимните си части, а другия - към лека кола.\n\nПенис Баба се обърна с лице към автомобила и с гръб към пътя и на заден ход измина разстоянието с привързания тежък товар. Тълпата в Харпур възторжено приветства начинанието на човека в бяло. Пенис Баба се посветил на Бога още в най-ранна възраст и заживял като отшелник. В селото се завърнал след много години. \"Това не е някакво геройство, а нагледното доказателство за Божията сила\", заяви смелчакът. По неговите думи всеки можел да последва неговия пример, стига да се посвети на Бога.\n\n                    ", "date": "2018.04.12", "title": "Монах тегли кола с пениса си"}
{"url": "http://www.monitor.bg/a/view/3046-%D0%9E%D0%97%D0%A5%D0%9E-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B7%D0%B0%D0%BA%D0%BB%D1%8E%D1%87%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%9B%D0%BE%D0%BD%D0%B4%D0%BE%D0%BD-%D0%B7%D0%B0-%D0%A1%D0%BA%D1%80%D0%B8%D0%BF%D0%B0%D0%BB/", "text": "\n                    Анализите на четири лаборатории към Организацията за забрана на химическите оръжия (ОЗХО) потвърдиха британските заключения за нервнопаралитичното вещество, използвано миналия месец за отравянето в Англия на бивш руски двоен агент и дъщеря му, съобщи Ройтерс, като се позова на публикуваното резюме на резултатите.\nНа 12 март британският премиер Тереза Мей заяви, че Сергей и Юлия Скрипал са били отровени с военен тип невротоксично вещество от група, наречена \"Новичок\", разработено в Съветския съюз през 70-те и 80-те години на миналия век.\nСледователите от ОЗХО потвърждават заключенията на Обединеното кралство във връзка с идентичността на токсичния химикал, използван в Солсбъри, се казва в резюмето, цитирано от АП. В него се отбелязва, че веществото е с висока степен на чистота. В резюмето названието \"Новичок\" не фигурира, но се казва, че подробностите за токсина са описани в пълния секретен доклад за анализите. Източникът на веществото не е посочен.\nВеликобритания обвинява Русия за отравянето, а Москва отрича да има нещо общо и подчертава, че Лондон не е подкрепил твърденията си с нито едно доказателство.\n\nВ същото време британският външен министър Борис Джонсън каза, че единствено руснаците са имали \"средствата, мотива и репутацията\" за извършване на нападението срещу Скрипал и дъщеря му Юлия, предаде АП.\n\nДжонсън заяви, че Великобритания свиква среща на ОЗХО на 18 април за обсъждане на по-нататъшните действия по случая, посочва АФП. Великобритания също така свиква Съвета за сигурност на ООН другата седмица във връзка с доклада на ОЗХО.\n                    ", "date": "2018.04.12", "title": "ОЗХО потвърди заключенията на Лондон за Скрипал"}
{"url": "http://www.monitor.bg/a/view/29017-%D0%91%D0%B5%D0%B1%D0%B5%D1%82%D0%BE-%D0%BD%D0%B0-%D0%9A%D0%B5%D0%B9%D1%82-%D0%B8-%D0%A3%D0%B8%D0%BB%D1%8F%D0%BC-%D1%89%D0%B5-%D0%B5-%D0%BC%D0%BE%D0%BC%D0%B8%D1%87%D0%B5-%D0%BD%D0%B0-%D0%B8%D0%BC%D0%B5-%D0%90%D0%BB%D0%B8%D1%81/", "text": " Отрочето се очаква да се появи на бял свят на 23 април\n                    В очакване през този месец на бял свят да се появи третото бебе на британския принц Уилям и съпругата му, херцогинята на Кеймбридж Кейт Мидълтън, букмейкърите продължават да приемат залози за име на бъдещото кралско отроче, съобщи в. \"Дейли експрес\".\n\nЗасега коефициентите за залагане от букмейкърската къща \"Бетфеър\" показват, че бебето се очаква да е момиченце, а като най-вероятно име се сочи Алис с коефициент 4 към 1.\n\nДоскоро фаворит за женско име беше Мери - носено от повечето кралици в британската история, отколкото което и да е друго наименование. Там букмейкърите дават вероятност 9 към 2. На трето място се нарежда Виктория, като според компаниите за залози коефициентът за вероятност е 10 към 1.\n\nСред останалите женски имена, които имат потенциални шансове, са Елизабет, Грейс, Изабела, Софи и Хенриета.\n\nАко обаче рожбата със синя кръв се окаже от мъжки пол, най-много пари могат да се изкарат, ако се заложи на името на настоящия съпруг на английската кралица Елизабет II – Филип. Сред заподозрените имена букмейкърите слагат и Артър, Едуард, Албърт, Фредерик, Луис, Джеймс, Чарлз и Ричард.\n\nСред най-необичайните имена, за които се приемат залози, са Матилда, Флоранс и Александрина за момиче и Виктор и Алфред за момче.\n\nМеждувременно стана ясно, че Уилям и Катрин са планирали раждането на третото си дете до последния детайл, съобщи US Weekly.\n\nОчаква се тя да роди на 23 април в частното крило \"Линдо\" на лондонската болница \"Сейнт Мери\", където са родени и другите й две деца - Джордж и Шарлот.\n\n\"Стаята, запазена за раждането на Кейт, е запечатана от месеци и се проветрява редовно, както и коридорите около нея\", разкрива източник, пожелал анонимност.\n\nКралската стая ще струва на семейството 9500 паунда на ден.\n\nПредстоящото раждане на херцогинята на Кеймбридж е операция с висока степен на сигурност. Назначен е и \"акушерски отряд\", който е на разположение във всеки един момент и очаква да бъде повикан от кралското семейство.\n\nЧаст от този \"отряд\" е и майката на Кейт - Каръл Мидълтън. Тяхната отговорна задача е да са подготвени за всичко - от съобщенията за медиите, до охраната и пристигането в болницата.\n\nАко случайно херцогинята на Кеймбридж започне да ражда преждевременно, тя и съпругът й ще отидат директно в болницата, а на екипите ще бъде съобщено точно преди да пристигнат, за да бъде избегнато евентуално медийно присъствие. Те ще имат точно пет минути да се подготвят за пристигането на Кейт.\n\nВ такава ситуация баба Каръл ще поеме грижите за внуците си Джордж и Шарлот в двореца Кенсингтън. От няколко седмици тя ги посещава редовно, за да може децата да свикнат с присъствието й.\n\nПо традиция името, полът, денят и датата на раждането ще бъдат официално обявени  пред Бъкингамския дворец след като бебето се появи на бял свят.\n\n\"Кейт ще се завърне обратно в Кенсингтън на същия ден, в който е родила, или на следващия, в зависимост от състоянието й\", разкрива източникът.\n\nТретото дете на Уилям и Кейт ще е петият по ред наследник на престола. Семейството обяви, че херцогинята е бременна, през септември. В началото на бременността си Кейт страдаше от остро сутрешно гадене, заради което отмени няколко официални визити. Пропусна дори първия учебен ден на сина си Джордж.\n\nСъстоянието й след това се подобри. Последно тя присъства на ежегодната великденска служба в катедралата \"Сейнт Джордж\" с кралското семейство. Очаква се Кейт да е в \"отпуск\" по майчинство до есента, като се предполага, че все пак ще присъства на сватбата на принц Хари и Меган Маркъл през май.\n\n \n                    ", "date": "2018.04.12", "title": "Бебето на Кейт и Уилям ще е момиче на име Алис"}
{"url": "http://www.monitor.bg/a/view/13510-%D0%9D%D0%B0%D0%BF%D1%80%D0%B5%D0%B4%D1%8A%D0%BA-%D0%B2-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B8-%D0%93%D1%8A%D1%80%D1%86%D0%B8%D1%8F/", "text": "\n                    Постигнат е напредък по част от въпросите, които вече са \"съзрели\", по част от тях все още има различия, заяви македонският външен министър Никола Димитров след срещата си днес в Охрид с гръцкия външен министър Никос Кодзиас, предаде агенция МИА.\n\nДимитров каза, че разговорите са били открити и искрени и за първи път станало дума за времевата рамка и за стъпките как да се приложи евентуалният договор.\n\nРазговаряхме с разбиране за нуждите на другия, как да оставим настрана главните грижи на двете страни, каза Димитров.\n\nСъщевременно се е състояла и среща на работните групи на двете министерства на ниво висши дипломати, които въз основа на напредъка в разговорите във Виена съгласуват текст за бъдещото сътрудничество в различни области. Дипломатите работят и по текст за предотвратяване на иредентизъм от двете страни и по част от преамбюла на евентуалния договор.\n\nКодзиас от своя страна потвърди, че е постигнат напредък и на ниво министри, и на ниво работни групи.\n\n\"Остават по-малко теми за решаване, но те са най-трудните. Направихме положителна стъпка и се надяваме да направим така, че тежките проблеми да станат по-леки. Опитваме се да решаваме проблеми, предизвикани в миналото от други\", каза Кодзиас.\n                    ", "date": "2018.04.12", "title": "Напредък в преговорите между Македония и Гърция"}
{"url": "http://www.monitor.bg/a/view/55120-%D0%95%D0%A1-%D1%83%D0%B4%D1%8A%D0%BB%D0%B6%D0%B8-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D0%98%D1%80%D0%B0%D0%BD-%D1%81-%D0%B3%D0%BE%D0%B4%D0%B8%D0%BD%D0%B0/", "text": "\n                    ЕС удължи санкциите срещу Иран с година\n\n \n\nЕвропейският съюз поднови за една година санкциите срещу 82-ма иранци, наложени заради \"сериозните нарушения на човешките права\" в тази страна. Ограничителните мерки ще бъдат удължени до 13 април 2019 г. В списъка попадат висши ирански военни, съдии, прокурори, полицаи, разузнавачи, директори на затвори. На тях им е забранено да влизат на територията на ЕС, замразяват се и авоарите им в ЕС.\n\nДържавите членки също така се задължават да не продават на Иран оборудване, което може да бъде използвано за репресивни цели и за контрол върху комуникациите.\n\nСанкциите, които са в сила от 2011 г., бяха наложени в знак на протест срещу потушаването на протестите против спорното преизбиране на Махмуд Ахмадинеджад през 2009 г., по време на които имаше десетки смъртни случаи и хиляди арестувани.\n                    ", "date": "2018.04.12", "title": "ЕС удължи санкциите срещу Иран с година"}
{"url": "http://www.monitor.bg/a/view/35831-106-%D0%BC%D0%B8%D0%BB%D0%B8%D0%BE%D0%BD%D0%B0-%D1%87%D1%83%D0%B6%D0%B4%D0%B5%D0%BD%D1%86%D0%B8-%D0%B6%D0%B8%D0%B2%D0%B5%D1%8F%D1%82-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Броят на чужденците в Германия е нараснал с 5,8% през миналата година, показват официални данни. Към края на годината са били регистрирани официално 10,6 млн. души от изцяло чуждестранен произход, съобщи федералната статистическа служба. Това е повишение с около 585 000 души спрямо 2016 г. Нарастването на броя на чужденците е приблизително същото като през 2013 г., преди началото на потока от стотици хиляди мигранти към Европа, започнал през 2015 г. Значително е нараснал броя на новите имигранти от други европейски страни, особено от Източна Европа. С новопристигналите българи, румънци и поляци броят на живеещите в Германия източноевропейци е нараснал с 12,5%. От 2007 г. броят на живеещите в Германия мигранти от Източна Европа е нараснал от 919 000 до 2,6 милиона. Значително е намалял в сравнение с 2016 г. броят на новопристигналите имигранти от неевропейски страни като Сирия, Ирак или Афганистан.\n\n \n                    ", "date": "2018.04.12", "title": "10,6 милиона чужденци живеят в Германия"}
{"url": "http://www.monitor.bg/a/view/21699-%D0%91%D1%83%D1%80%D1%8F-%D1%81%D1%8A%D0%B1%D0%BE%D1%80%D0%B8-%D0%BC%D0%B8%D0%BD%D0%B0%D1%80%D0%B5%D1%82%D0%B0-%D0%BD%D0%B0-%D0%A2%D0%B0%D0%B4%D0%B6-%D0%9C%D0%B0%D1%85%D0%B0%D0%BB/", "text": "\n                    \n\nБуря е повредила две минарета на легендарната постройка Тадж Махал в северноиндийския град Агра, съобщи Би Би Си. Ветрове със скорост до 130 км/ч са съборили два четириметрови стълба. Мавзолеят от 17 век е посещаван от над 12 000 души дневно. Едното минаре е паднало от главната порта, другото – от южната.\n\n\n                    ", "date": "2018.04.12", "title": "Буря събори минарета на Тадж Махал"}
{"url": "http://www.monitor.bg/a/view/2291-%D0%9F%D1%80%D0%B5%D0%BC%D0%B5%D0%BD%D0%B8%D0%BB-%D1%81%D0%B5-%D0%98%D0%BB%D0%B8%D1%8F/", "text": "\n                    Всяка поява в публичното пространство на провалилите се и изхвърлени от парламента десни лидери предизвиква преди всичко гневни подмятания. Не е сигурно и дали самите те си вярват. Или просто трябва да изпълнят поредната поръчка на подсъдните олигарси, от които отдавна са зависими.\n\nНе трябва ли да си “достоен” ученик на Иван Костов, за да кажеш без капка самоирония като Радан Кънев, че се гордееш с участието си в петия пореден десен проект. И без никакъв срам да искаш отново подкрепа от тези, чиито надежди толкова пъти си пропилял. Няма как обаче избирателите да повярват в новоучреденото дясно формирование “Демократична България” от ДСБ, “Да(й), България” и “Зелените”.\n\nВсъщност това е поредният опит да се разцепи десницата. Не случайно СДС не е сред учредителите. Този факт също е показателен, че Костовите последователи точно това целят. По-съществен обаче е все по-ясният левичарски уклон, прикрит с дясна риторика и загриженост накъде вървяла България. Сякаш не знаят, че сме в Евросъюза и членове на НАТО. Дали пък истинската цел не е да завием на изток. Иван Костов не беше ли проповедник на марксистката икономика, не пишеше ли в „Работническо дело“, не искаше ли от Желю Желев да му плаща, ако иска да работи за СДС...Но да спрем дотук, защото колаборациите на Костов с червените през годините са многобройни. Лъжите на Христо Иванов са ни известни отдавна, той никога не е крил неприязънта си към автентичната десница. А розовеещите “Зелени” дори няма да отбележим. Е, народът ясно го е казал: “Пременил се Илия, пак в тия.”\n                    ", "date": "2018.04.12", "title": "Пременил се Илия..."}
{"url": "http://www.monitor.bg/a/view/8514-%D0%92%D0%B5%D0%BB%D0%B8%D0%BA%D0%BE%D1%82%D0%BE-%D0%BF%D1%80%D0%B5%D1%81%D0%B5%D0%BB%D0%B5%D0%BD%D0%B8%D0%B5-2/", "text": "\n                    \nАко Великото преселение на народите (400 сл.Хр. – 800 сл.Хр.) е било заради природни катаклизми и търсене на елементарни условия за земеделски поминък, то Великото преселение 2, каквото човечеството ни преживява днес, е пак за поминък, но не в търсене на плодородна земя, а на свободни ниши за високи технологии, медицина и възможности за прилагане на нови инженерни решения.\n\nСтраните от Европейския съюз са издали само за една година 20 979 сини карти на висшисти от страни, които им дават право на работа в него. Те са предимно за наемане в сферата на здравеопазването, високите технологии и науката. От тях 85% са за Германия. България е на осмо място по глад за специалисти и издаване на т.нар. сини карти за работа. И в нашата страна, както в повечето европейски, те са за IT специалисти и инженери предимно от Индия. Дотук нищо извън нормата. Освен факта, че специалистите от трети страни, които се насочват към България, на практика отиват да работят в дъщерни чуждестранни фирми у нас, но не и за български. Истината е, че специалистите, и то добрите, са там, където заплащането е по-високо, т.е. индийските инженери и компютърни специалисти само спят и се хранят в нашата страна. Те се трудят и дават интелектуалния си потенциал за чуждестранни корпорации, които плащат добре, макар и една идея по-малко, отколкото в собствените си страни.\n\nВ същото време страната ни все така остава оголена откъм високо образовани технологично и медицински специалисти, които имат потенциал да дадат всичко от себе си за своя работодател, така, както се изисква и се дава навсякъде в развития свят. За разлика от останалите страни от Европейския съюз България е най-бедната, с най-ниски заплати като цяло и с най-лошо осигурена база, която да подпомага работата на кадърните кадри.\n\nНе е тайна, че у нас остават тези от младите хора, които нямат достатъчно добра квалификация, за да заминат в чужбина, или пък шепа юпита, които са успели да се устроят на работа в чуждестранна компания. Малцина са тези, които твърдят, че са все още тук заради единия патриотизъм, но е нищожен броят на тези от тях, които наистина са имали изгодни предложения, но са ги отказали. Всяко друго твърдение е напусто надуване на мускули. Защото при отворените граници сега и възможностите за добра кариера при добро образование и квалификация са неща, които естествено привличат младите хора. И напълно основателно. Защото всеки родител иска добър и достоен живот за своите деца.\n\nПреди години, веднага след промяната, вдовицата на Райко Алексиев – Веса Алексиева, заяви в едно интервю, че за нея родината е страната, която е дала възможност на децата й да растат и да се реализират като достойни хора. Тя имаше предвид Германия, където беше успяла да се измъкне от клещите на режима след убийството на съпруга си. За изказването й я обвиниха за „родоотстъпница“.\n\nДали близо три десетилетия след това някой ще дръзне да каже, че тя не е права?! Дали някой ще смее да хули и тези, които заминават сега, за да осигурят по-добро бъдеще за децата си?\n\n\n \n                    ", "date": "2018.04.12", "title": "Великото преселение 2"}
{"url": "http://www.monitor.bg/a/view/52752-%D0%A2%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-%D0%B5%D0%B4%D0%B8%D0%BD-%D1%80%D0%B0%D0%BD%D0%B5%D0%BD-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%90%D0%9C-%D0%A2%D1%80%D0%B0%D0%BA%D0%B8%D1%8F/", "text": "\n                    Момиченце на година и седем месеца и майка му са загинали при при зверска катастрофа на автомагистрала Тракия. При инцидента са загинарли трима души, а един е тежко ранен. \n\n23-годишната жена е била самотна майка от Ямбол, уточниха от ОД на МВР – Сливен. Автомобилът, с който са пътували тя и детето е бил „Рено“ на фирма за рента-кар услуги от Варна. Зад волана е седял 32-годишен старозагорец, за който се предполага че е бил близък на младата жена. С варненска регистрация е и лекият автомобил „Ауди“, който към 02,30 часа на 12 април се врязал в спряното на аварийното платно „Рено“. То е било карано от 55-годишен варненец, който е с тежки наранявания и опасност за живота. Мъжът е откаран с линейка в сливенската МБАЛ, настанен е под полицейска охрана и му е взета кръвна проба за евентуално наличие на алкохол. От прокуратурата лаконично съобщиха, че при първа възможност и след стабилизиране на здравословното му  състояние ще му бъде повдигнато обвинение.\n\nПредполага се, че причината за сблъскването е заспиването на водача. Удареното „Рено“ е било с пуснати аварийни светлини.\n                    ", "date": "2018.04.12", "title": "Мъж, дете и майка му загинаха при катастрофа (ОБНОВЕНА)"}
{"url": "http://www.monitor.bg/a/view/72792-%D0%A3%D1%81%D0%BB%D0%BE%D0%B2%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D0%B2%D0%B5%D1%87%D0%BD%D0%B8%D1%8F%D1%82-%D1%81%D1%82%D1%83%D0%B4%D0%B5%D0%BD%D1%82-%D0%BE%D1%82-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB/", "text": "\n                    53-годишният кюстендилец Валентин Г., известен като вечният студент в областния град, се размина с условна присъда, след като беше хванат с холограми за фалшиво евро. Мъжът получи наказание „лишаване от свобода за срок от 1 година“, изпълнението на което се отлага за срок от 3 години. Все още незавършилия студент беше задържан след спецакция на Държавна агенция „Национална сигурност“ през лятото на 2014 г. на първокласен път 1-6, КПП, над село Цървеняно. Тогава в управляван от него автомобил „МерцедесЕ-230“, униформените открили в тайник елементи за защита на парични знаци - холограмни стикери на брой 5264 броя с надпис 50 евро и 1 брой с надпис 100 евро, намотани на ролка. Холограмните стикери били за производство на фалшиви пари, а тогава експертите се произнасят, че били много прецизно изработени. След първоначалния арест, Валентин бе освободен под парична гаранция за 1 500 лева, която впоследствие намалиха на 1 000 лева. Пред магистратите кюстендилецът обяснил, че е студент последна година и няма възможност да я плати.\n\nОсвен условната присъда, вечният студент ще трябва да се бръкне и за направените разноски по делото в размер на 455.48 лв., гласи решението на Кюстендилския окръжен съд. Отделно от това веществените доказателства, сред които три броя мобилни апарата, както и холограмните стикери се отнемат в полза на държавата. Валентин обаче ще си прибере откритият при акцията компютър, три броя преносими флаш памети, принтер, както и два броя ламиниращи машини.\n\n \n                    ", "date": "2018.04.12", "title": "Условна присъда за вечният студент от Кюстендил"}
{"url": "http://www.monitor.bg/a/view/39287-100-%D0%BB%D0%B2-%D0%B3%D0%BB%D0%BE%D0%B1%D0%B0-%D0%B7%D0%B0-%D1%88%D0%B0%D0%BC%D0%B0%D1%80-%D0%BD%D0%B0%D0%B4-%D0%B4%D0%B5%D1%82%D0%B5/", "text": "\n                    \n53-годишна жена от Златарица беше осъдена да заплати 100 лв. глоба в полза на държавата заради нанесен от нея удар над малолетно дете. Престъплението е извършено на 27 март сутринта, а потърпевшият е 10-годишно дете. Тъй като в резултат от удара няма нанесена някаква телесна повреда, съдът е сметнал за достатъчно да наложи на побойничката само административно наказание по Указа за борба с дребното хулиганство. \n\n                    ", "date": "2018.04.12", "title": "100 лв. глоба за  шамар над дете "}
{"url": "http://www.monitor.bg/a/view/75654-%D0%94%D1%80%D0%BE%D0%B3%D0%B8%D1%80%D0%B0%D0%BD-%D1%88%D0%BE%D1%84%D1%8C%D0%BE%D1%80-%D0%B1%D0%BB%D1%8A%D1%81%D0%BD%D0%B0-%D0%BF%D0%B0%D1%82%D1%80%D1%83%D0%BB%D0%BA%D0%B0/", "text": "\n                    \nДрогиран шофьор причини катастрофа и блъсна два автомобила, единият от които за нещастие се оказа полицейска патрулка. Инцидентът станал на 10 април около 21,45 ч. на международния път Велико Търново - Русе, край Полски Тръмбеш. Шофьорът, младеж на 18 години от съседното село Раданово, изгубил контрол върху управлението на возилото и блъснал последователно спрелите вдясно на пътя лек автомобил \"Волво\" и полицейска патрулка на местното районно управление. При сблъсъка е пострадала пътуващата в Пежото 18-гдишна приятелка на водача. Тя е настанена в болница със счупена ръка.\n\nОт взетата проба за алкохол и наркотични вещества станало ясно, че виновникът за катастрофа е седнал зад волана след употреба на марихуана. Срещу него е образувано следствено дело. \n\n                    ", "date": "2018.04.12", "title": "Дрогиран шофьор  блъсна патрулка "}
{"url": "http://www.monitor.bg/a/view/82737-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BD%D1%8F%D0%BC%D0%B0-%D0%B4%D0%B0-%D0%BE%D0%B1%D0%B6%D0%B0%D0%BB%D0%B2%D0%B0-%D0%BF%D0%BE%D0%B4%D0%BF%D0%B8%D1%81%D0%BA%D0%B0%D1%82%D0%B0-%D0%BD%D0%B0-%D0%96%D0%B5%D0%BB%D1%8F%D0%B7-%D0%90%D0%BD%D0%B4%D1%80%D0%B5%D0%B5%D0%B2/", "text": "\n                    \nПрокуратурата в Добрич ще вземе решение в срок дали ще обжалва решението на Окръжен съд – Добрич, който наложи най-леката мярка за неотклонение „подписка“ на Желяз Андреев, съобщи Окръжният прокурор Пламен Николов. На 11 април съдът остави без уважение искането на Окръжна прокуратура за временното задържане под стража на родения в Добрич 29-годишен мъж до образуването на производство по екстрадиция по искане на компетентните власти на САЩ. Определението може да бъде обжалвано и протестирано пред Апелативен съд - Варна в 3-дневен срок. Прокуратурата няма да обжалва, научи „Монитор” от свои източници.\n\n„Първото и най-важното в момента е да направим адресна регистрация на Желяз, за да започне да се изпълнява подписката. Надявам се, че няма да се стигне до екстрадиция и тази нелепа ситуация ще се изясни. Но, това го решава българският съд. Аз вярвам в правосъдието на нашата държава. Към настоящия момент и в документацията във ВКП, и в преписката на Окръжна прокуратура – Добрич, няма доказателства, че Желяз е извършил нещо нередно. Единственото нередно е, че не си е направил адресна регистрация”, коментира адвокат Боян Лимберов.\n\nВъпреки че Желяз Андреев бе пуснат от ареста, където престоя 72 часа, тръгват протести в негова защита. Засега те се провеждат в София, Добрич и Стара Загора. Протест ще има в Лондон. „Възраждане” - Лондон се обявява в подкрепа на нашия сънародник. Близките на добричлията са категорични, че ще търсят всякакви начини за популяризиране на случая с цел подкрепа от обществото и решаване на казуса. Създадена е и група за подкрепа на младия мъж във Facebook.\n\nПървата партия, която застана зад Желяз, бе „Възраждане”. Лидерът й Костадин Костадинов категорично заяви, че „Възраждане” ще направи всичко възмажно за предотвратяване екстрадицията на добричлията.\n\nДекларация, в която категорично се настоява българските власти, включително съдебната, да защитят българския гражданин Желяз Андреев и да не се поддават на външен натиск, независимо откъде идва той, разпространиха до медиите от Националния изпълнителен комитет на НФСБ. От НФСБ са категорични, че „няма доказателства, че Андреев е нарушил ембарго върху Сирия, най-малкото, защото такова ембарго България и дори Европа не е налагала. Няма доказателства, че Андреев е фалшифицирал документи. Няма доказателства, че Андреев е заговорничел срещу България или дори срещу САЩ. Няма доказателства, че Андреев е нарушил който и да било български закон”.\n\nСвоята подкрепа за съгражданина си Желяз Андреев изрази и народният представител от ВМРО в ПГ на Обединени патриоти, избран от област Добрич, Йордан Йорданов.\n\n\"Абсолютно никой не ни е предупредил, че има ембарго срещу определени държави\", заяви самият Желяз Андреев. \"Постъпих във фирмата през май 2013-а. Аз бях служителят на най-ниско ниво в тази компания. Трябваше да се свързвам с различни компании и да ги питам дали имат нужда от авиационни части. Не съм подписвал нито един документ, не съм сключвал договор, не съм виждал нито един от клиентите. Не съм взимал решения, които пряко касаят нарушаване на ембарго\", заявява младият мъж.\n\n                    ", "date": "2018.04.12", "title": "Прокуратурата няма да обжалва подписката на Желяз Андреев"}
{"url": "http://www.monitor.bg/a/view/50084-%D0%98%D0%B7%D0%B4%D0%B8%D1%80%D0%B2%D0%B0%D1%82-%D0%B8%D0%B7%D0%BC%D0%B0%D0%BC%D0%BD%D0%B8%D1%87%D0%BA%D0%B0-%D1%81-29-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D0%B7%D0%B0%D0%B4-%D0%B3%D1%8A%D1%80%D0%B1%D0%B0-%D1%81%D0%B8/", "text": "\n                    \n34-годишната висшистка Екатерина М., която е подсъдима за извършени от нея 29 измами, трябва да бъде задържана под стража, след като не се яви на съдебно заседание. Варненския районен съд измени мярката й за неотклонение от „Подписка“ в „Задържане под стража“, като я обяви за издирване и задържане за явяването й пред съда. Там тя ще отговаря за престъпление по член 209, ал. 1 от НК, извършено като продължавано деяние.\n\nЕкатерина, която е майка на 3 деца, давала жилището на баща си под наем, като само за периода от 1 март до 30 юли 2015 година, успяла да набави за себе си имотна облага, като възбудила и поддържала в заблуждение 29 кандидат-наематели. Общата стойност на причинената имотна вреда на измамените е в размер на 12 960 лева. В тази връзка тя е предадена на съд с обвинителен акт на Районната прокуратура във Варна, а неявяването й стана причина за издирването й.\n\nСхемата на всичките нейни измами, е приблизително една и съща. Екатерина публикувала обява във вестник или в сайт, че отдава апартамент под наем. За връзка с нея посочвала личния си мобилен телефон. В същото време преглеждала и сайтове, в които различни хора търсели под наем жилище във Варна. Обаждала се на търсещите, уговаряла си среща и показвала предлаганото под наем жилище, в което били и трите й деца. От повече от харесалите имота кандидати искала капаро или наем за месеци напред. Когато те поискали да се нанесат, Екатерина посочвала, че има проблеми с документите на едно от децата си, което трябвало да изведе зад граница. Междувременно от ВРС съобщиха, че измамничката е била осъдена за друго, извършено от нея престъпление.\n\n                    ", "date": "2018.04.12", "title": "Издирват измамничка с 29 престъпления зад гърба си"}
{"url": "http://www.monitor.bg/a/view/36530-19%D0%B3%D0%BE%D0%B4%D0%B8%D1%88%D0%B5%D0%BD-%D0%B2%D1%80%D1%8F%D0%B7%D0%B0-%D0%B4%D0%B6%D0%B8%D0%BF%D0%B0-%D1%81%D0%B8-%D0%B2-%D0%BA%D0%BE%D0%BB%D0%B0-%D0%B2%D0%B0%D1%80%D0%B5%D0%BB-%D0%B7%D0%B0-%D1%81%D0%BC%D0%B5%D1%82-%D0%B5%D0%BB%D1%81%D1%82%D1%8A%D0%BB%D0%B1-%D0%B8-%D0%BA%D1%8A%D1%89%D0%B0/", "text": "\n                    19-годишен шофьор врязал джипа си в стълб за уличното осветление в Пловдив и след това се забил в къща зад стълба. Катастрофата станала на ул. „Митрополит Панарет” в областния център около 21,20 часа в сряда вечерта. Тогава, при обход на квартала, автопатрул на Четвърто районно в Пловдив забелязал, че джип „Тойота” се е блъснал в паркирана кола, пътен знак, контейнер за смет, тухлен зид на къща и електрически стълб. Шофьорът на колата и неговите трима спътници били край автомобила. Водачът на 19г. бил тестван с дрегер от полицаите от Четвърто и резултатът му бил отрицателен. Той и тримата му приятели не били пострадали при сблъсъците с крайпътни препятствия. Полицаите му съставили акт за установеното нарушение и го пуснали да се прибира вкъщи. Причините за катастрофата са несъобразена скорост и загуба на контрол над джипа.\n                    ", "date": "2018.04.12", "title": "19-годишен вряза джипа си в кола, варел за смет, ел.стълб и къща"}
{"url": "http://www.monitor.bg/a/view/72701-%D0%93%D0%BE%D1%80%D1%8F-%D1%85%D0%BE%D1%82%D0%B5%D0%BB-%D0%BA%D1%80%D0%B0%D0%B9-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Пожар е избухнал в хотелски комплекс „ Вионас“ край Пазарджик, който се  намира в покрайнините на града по пътя за село Юнаците. Сигналът е бил получен към 13,45 ч., съобщи говорителят на местната Областна дирекция на МВР Мирослав Стоянов. Незабавно към мястото са насочени общо четири противопожарни автомобила и една автомеханична стълба, заедно с цялата дежурна смяна огнеборци. На място действията по гасенето са поети от директора на РД ПБЗН комисар Иван Панайотов. Огънят е обхванал основно покривната конструкция. редстоят извършване на действия за извършване на оглед и изясняване щетите и причините довели до възникването на пожара. Хотелският комплекс е собственост на един от първите основатели на ПП“ГЕРБ“ в региона-бизнесмена Атанас Кръстев от село Виноградец, който оглавяваше и КРИБ в областта.\n                    ", "date": "2018.04.12", "title": "Горя хотел край Пазарджик"}
{"url": "http://www.monitor.bg/a/view/18633-%D0%9F%D1%80%D0%BE%D0%BA%D1%83%D1%80%D0%BE%D1%80%D1%81%D0%BA%D0%B8-%D0%B3%D0%B0%D1%84-%D1%81%D0%BF%D1%8A%D0%BD%D0%B0-%D0%BF%D1%80%D0%BE%D1%86%D0%B5%D1%81%D0%B0-%D1%81%D1%80%D0%B5%D1%89%D1%83-%D0%A7%D0%B5%D1%80%D0%BD%D0%B0%D1%82%D0%B0-%D0%B2%D0%B4%D0%BE%D0%B2%D0%B8%D1%86%D0%B0/", "text": "\n                    \nС фалстарт започна процесът срещу Черната вдовица от Бургас Веселина Гинева. Бившата детска учителка, обвинена в убийството на бившия си съпруг застана на подсъдимата скамейка, само за да чуе, че делото се връща на прокуратурата за доразследване. Според окръжния съд в Бургас, обвинението е допуснало груби процесуални пропуски и неточности. Магистратите установиха, че обвинителният акт сочи, че  инж. Димитър Меразчиев е починал на 1 август 2014 г., а в същото време са представени доказателства, че той е издъхнал след дълги мъчения, което води до продължителност на деянието. Неяснотата около точната дата на извършване на убийството нарушавало правата на подсъдимата, отсякоха магистратите. Съдебният състав откри гаф и по второто обвинение за измама срещу Веселина, която въвела в заблуждение НОИ и прибирала близо две години пенсията на мъртвия си съпруг, като криела, че е починал. Според магистратите обвинението за измама не било формулирано правилно, тъй като прокуратурата не е посочила конкретните действия, с които подсъдимата извършила измамата и заблудила служителите на НОИ.\n\nБившата детска учителка Веселина Гинева, влезе в съдебната зала под охрана, но с гордо вдигната глава. \"Нямам какво да кажа, заяви тя и подмина журналистите. \n\nАдвокатът й  поиска от съда обвиняемата да бъде освободена и арестът да бъде заменен с по-лека мярка. Защитата изтъкна, че Веселина Гинева е неосъждана, с чисто съдебно минало, с постоянен адрес и нямало опасност да се укрие. Магистратите обаче отказаха да я освободят с мотива, че са налице достатъчно доказателства, от които може да се направи обосновано предположение, че бургазлийката е извършила престъпленията, в които е обвинена.\n\nНа съдебното заседание присъства бившият шеф на \"Океански риболов\" кап. Костадин Патранесков, близък приятел на жертвата. \"Не съм психолог, но като гледам тази жена, мисля, че би трябвало при тези обстоятелства и тези условия да стане вейка, да се измъчва, да има съвест. Вие виждате ли нещо подобно?\", коментира вида и поведението на подсъдимата Патранесков. Той сподели, че често се виждал с инж. Меразчиев на кафе, но в един момент спрял внезапно да му се обажда. Капитанът узнал какво е станало от медиите. \n\nЧерната вдовица е обвинена, че е лишила противозаконно от свобода  бившия си съпруг, след това го е убила и заблуждавала служителите в НОИ, че Димитър е жив, за да получава пенсията му. \n\nРазплитането на кошмарния трилър започна през лятото на 2016-та година, когато ченгета откриха оглозгания труп на жертвата, изхвърлен в бургаския парк \"Езеро\". Разследването установи, че мъжът е издъхнал през август 2014 година в апартамента си в бургаския комплекс \"Лазур\". В продължение на година и три месеца, Веселина държала в плен бившия си, който бил заключен в една от стаите. Държала го системно гладен, като му давала само по парченце хляб и малко вода.  Умишлено го лишила от медицинска помощ, както и от лекарства, необходими за заболяванията му. От недохранване и липсата на адекватни грижи, Димитър Миразчиев издъхнал. След това пренесла трупа му от апартамента, натоварила го в пластмасов контейнер за смет на колелца, с който пренесла тялото до парка и го изхвърлила. После продължила да прибира пенсията му, със старо пълномощно, издадено й от Димитър. За времето от убийството до откриването на трупа, бившата съпруга прибрала над 21 000 лева от НОИ. До момента обвиняемата отрича да е замесена по какъвто и начин в зловещото убийство.  \n\n                    ", "date": "2018.04.12", "title": "Прокурорски гаф спъна процеса срещу \"Черната вдовица\""}
{"url": "http://www.monitor.bg/a/view/21438-%D0%9F%D1%83%D1%81%D0%BD%D0%B0%D1%85%D0%B0-%D0%BF%D0%BE%D0%B4-%D0%B3%D0%B0%D1%80%D0%B0%D0%BD%D1%86%D0%B8%D1%8F-%D0%BE%D1%82-1000-%D0%BB%D0%B2-%D0%B2%D0%B8%D0%BD%D0%BE%D0%B2%D0%BD%D0%B8%D0%BA%D0%B0-%D0%B7%D0%B0-%D0%BD%D0%B0%D1%85%D0%B0%D0%BF%D0%B0%D0%BD%D0%BE%D1%82%D0%BE-%D0%BE%D1%82-%D1%80%D0%BE%D1%82%D0%B2%D0%B0%D0%B9%D0%BB%D0%B5%D1%80-%D0%B4%D0%B5%D1%82%D0%B5/", "text": "\n                    \nСъдът пусна под гаранция от 1000 лв. мъжа, разхождал ротвайлера, който нахапа 6-годишно дете в столично училище, съобщи bTV.\n\nИнцидентът стана в понеделник в двора на 121 училище в столичния квартал „Гоце Делчев”. 6-годишният Максим играел с приятели, когато ротвайлерът го нападнал пред очите на баща му.\n\nПървоначално бяха задържани и собственикът на кучето и мъжът, който го е разхождал. Стопанинът беше освободен веднага.\n\nПоводът на ротвайлера бил загубен 5 минути по-рано, обяви собственикът на кучето. Мъжът отказа да застане пред камера.\n\nВ неофициален разговор Александър Бизен разказа, че обикновено не разхождал ротвайлера в училищни дворове.\n\nТвърди, че когато кучето атакувало първокласника, той бил във фитнес залата в сградата на училището, а кучето оставил на приятеля си.\n\n                    ", "date": "2018.04.12", "title": "Пуснаха под гаранция от 1000 лв. виновника за нахапаното от ротвайлер дете"}
{"url": "http://www.monitor.bg/a/view/77620-%D0%93%D0%B0%D0%B4%D0%B6%D0%B5%D1%82%D0%BE-%D0%BD%D0%B0-%D1%83%D0%B1%D0%B8%D1%82%D0%B8%D1%8F-%D0%B2-%D0%91%D0%BE%D1%80%D0%B8%D1%81%D0%BE%D0%B2%D0%B0%D1%82%D0%B0-%D0%93%D0%B5%D0%BE%D1%80%D0%B3%D0%B8-%D0%BD%D0%B0-%D1%80%D0%B0%D0%B7%D0%BF%D0%B8%D1%82-%D0%B2-%D1%81%D1%8A%D0%B4%D0%B0/", "text": "\n                    Започнаха първите разпити на свидетели по делото срещу Йоан Матев за убийството на Георги Игнатов в Борисовата градина на 2 юни 2015 г. Първа беше разпитана Лора - приятелката на Георги. Според разказа й двамата е трябвало да се срещнат пред училището на Лора по обяд, което се намира в близост до БНР. Двамата се чули по телефона около 11,42 часа и Георги й е казал, че след малко идва. Минута по-късно той й се е обадил и е казал, че е наръган, и я помолил да дойде при него, намирал се на пейка, но не уточнил къде.\nМалко след това, след като огледала около училището, Лора го е открила в близост, на пейка в Борисовата градина. Тя веднага се е обадила на Спешна помощ и на майката на Игнатов. Не видяла нож около него. Линейката се била забавила, тъй като не успяла да открие къде точно се намират. През това време Георги се е опитвал да си поеме въздух по много мъчителен начин, но не е бил контактен. След като дошли, лекарите констатирали, че няма жизнени показатели.\nПо разказа на Лора Георги Игнатов бил добър човек, възпитан и целеустремен. Месеци след инцидента с нея чрез друг от свидетелите - Константин, приятел на Игнатов, се свързва момиче, наречено Стефания. То обяснява, че има информация за случая, която иска да сподели. Двете се срещат и Стефания праща на телефона на Лора бележка с тази информация, която момичето по-късно предава на МВР.\nНа бележката пише, че в училището на Стефания има момче, което на датата на убийството се е появило около 13 часа и отишло в банята на училището да се преоблече и измие. Името на лицето било Йоан Матев. Директорката на училището поискала от момчето бележка за отсъствието в този ден, което по думите на Стефания не било практика. Според нейното описание Матев бил тип \"лошо момче\", известен сред съучениците му, виждан с оръжие и слаб на вид. След появата си на 2 юни Матев известно време спрял да ходи на училище. Когато се появил, бил наедрял, с мускули и тъмна коса, станал по-свит и не общувал с другите ученици.\n\nОт разпита на Лора стана ясно още, че Георги имал спор с друго момче в деня преди инцидента. Името му било Марио, тримата се видели и двете момчета се сдобрили. Спорът бил заради снимка, публикувана от Марио в социалните мрежи, на която били той и Лора. По думите й Георги се е подразнил от това. Това бил вторият случай, при който Георги говорил с Марио във връзка отношенията му с Лора. Според нея обаче това не било ревност.\nПри разпита на бащата на Георги стана ясно, че той и съпругата му са дошли на мястото на инцидента 30 минути след като Лора им звъннала. Той обясни, че е видял широка рана на корема на Георги, а около него нямало кръв.\nСлед него пред съда показания даде и майката на Георги Албена Игнатова. Тя и съпругът й са граждански ищци по делото.\n                    ", "date": "2018.04.12", "title": "Гаджето на убития в Борисовата  Георги на разпит в съда"}
{"url": "http://www.monitor.bg/a/view/3282-%D0%A1-%D0%BF%D0%B5%D1%80%D1%81%D0%BE%D0%BD%D0%B0%D0%BB%D0%B5%D0%BD-%D0%BA%D0%BE%D0%B4-%D1%83%D0%BB%D0%B5%D1%81%D0%BD%D1%8F%D0%B2%D0%B0%D1%82-%D0%B4%D0%B0%D0%BD%D1%8A%D0%BA%D0%BE%D0%BF%D0%BB%D0%B0%D1%82%D1%86%D0%B8%D1%82%D0%B5-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    Община Дупница започва предоставянето на нова услуга във връзка с облекчаване обслужването на граждани и фирми по извършване на справките за дължими суми за местни данъци и такси. Новата услуга е свързана с издаването на персонални кодове за достъп през сайта на Община Дупница и е напълно безплатна. Получаването става чрез подаване на заявление във фронтофиса на Общината и веднага получават персоналния си код. Предоставянето на услугата ще започне от 16 април в деловодството на Общината. Това е и едната от причините от тази година да не се изпращат десетки хиляди писма на хартиен носител за дължимите суми.\nВ края на този месец пък изтича срокът, в който данъчно обложените лица могат да ползват 5-процентна отстъпка при заплащане на цялата дължима сума за 2018.\n                    ", "date": "2018.04.12", "title": "С персонален код улесняват данъкоплатците в Дупница"}
{"url": "http://www.monitor.bg/a/view/84408-%D0%9D%D0%B0%D0%B4-110-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%BF%D1%80%D0%B8%D1%85%D0%BE%D0%B4%D0%B8-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F-%D0%BE%D1%82-%D0%B4%D0%B8%D0%B3%D0%B8%D1%82%D0%B0%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0/", "text": "Готова е първата чернова на бг стратегията за Индустрия 4.0 \n                    \nЦифровизацията на продукти и услуги може да добави повече от 110 млрд. евро годишни приходи на европейската индустрия до 2020 г. Това обяви зам.-министърът на икономиката Лъчезар Борисов на откриването на конференция за предизвикателствата за България от Индустрия 4.0, която се провежда днес в София.\n\nПо думите му се наблюдават две основни тенденции. В глобалната икономика се предвижда растеж около 3%, а икономиката на България ще расте с 4 на сто. \"Но растежът на икономиката е предизвикателство, защото той трябва за се запази, не са ни необходими финансови или военни кризи, коментира Борисов.  Другото основно предизвикателство е рязкото навлизане на дигитализацията не само в икономиката, а като цяло в обществото. Според него трябва да се говори и за социално-икономическа система Индустрия 4.0, защото дигитализацията и цифровизацията на обществото водят до по-високи нива на добавена стойност, производителност и по-високи заплати.\n\n\"Дигитализацията не трябва да се свързва с безработица, никой не съжалява, че в момента няма вече професията машинописка, нито продавач-консултант във видеотека\", каза още зам. министърът и допълни, че за сметка на това в момента се говори за \"умни предприятия и градове\".  \nБорисов постави въпроса и каква трябва да бъде ролята на държавата: трябва ли бизнесът сам да се справя с предизвикателствата, произтичащи от Индустрия 4.0 или държавата трябва да създаде среда, която да го подпомогне и така да се генерира растеж и социално развитие. \n\nЦелта на днешната конференцията е да изготви предложения на бъдещата стратегия за развитие на Индустрия 4.0, която да продължи сегашната концепция с хоризонт до 2030 г.  По идея на големите работодатели работна група към Националният икономически съвет е подготвила чернова за стратегия за развитие на Индустрия 4.0.\n\nПо думите на д-р Хелене Кортлендер, директор на фондация \"Фридрих Еберт\" - България, в началото на 2000 г. се е наблюдавала тенденция европейските държави да се оттеглят от индустриалното производство и да се насочват към сферата на услугите. \"Германия и България не подеха тази тенденция, въпреки че услугите са водещ сектор. Индустриалното производство продължава да има изключително важно значение за нашите икономики\", коментира Кортлендер. България има много добри шансове да се впише в новите тенденции заради традициите в индустрията и ИТ сферата, смята шефът на фондацията.\n\n                    ", "date": "2018.04.12", "title": "Над 110 млрд. евро приходи  за европейската индустрия от дигитализацията  "}
{"url": "http://www.monitor.bg/a/view/82205-%D0%90%D0%BD%D0%BA%D0%B5%D1%82%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%B7%D0%B0-%D0%A7%D0%95%D0%97-%D0%B8%D1%81%D0%BA%D0%B0-%D0%BE%D1%89%D0%B5-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%BA%D1%83%D0%BF%D1%83%D0%B2%D0%B0%D1%87%D0%B8%D1%82%D0%B5/", "text": "\n                    \n\nВременната комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България ще е поискала още информация за купувачите по сделката „Инерком“ и свързаните с тях фирми. Това обяви на специална пресконференция днес председателят й Жельо Бойчев.\n\nПо думите му комисията е поискала от трите специални служби разширение на информацията по сделката с ЧЕЗ и по линия на партньорски служби, както и включването на лицето Никола Молчан като участник в тази сделка. Бойчев уточни, че е поискано от Главна прокуратура да провери свързаните дружества с Гинка Върбакова и Славчо Върбаков, които били общо около 25.\n\nКомисията е изпратила писмо и до централата на ЧЕЗ в Чехия с искане за информация водени ли са разговори за обратно изкупуване на активите на ЧЕЗ в България. \"Представители на чешката страна твърдят с медийни публикации, че многократно са предлагали такъв тип обратно изкупуване на активите им в българската страна. Този въпрос съм задал и на чешката страна, и на българската страна\", заяви Бойчев.\n\nПо въпроса за банките, както „Монитор“ вече писа, комисията е получила отговор от „Уникредит“, които коментират, че това е професионална тайна. Днес Бойчев информира, че от Първа инвестиционна банка са информирали, че през декември 2017 г. са издали писмо за подкрепа и са водили кореспонденция с „Инерком“. „В писмото се посочва още, че банката е била уведомена от консултанта по сделката, който купувачът ползва, че на 30 ноември 2017 г. \"Инерком\" е била предпочетена от ЧЕЗ за кандидат-купувач на основания обвързваща оферта, която те са подали. Намерението за подкрепа от страна на ПИБ е в размер на 80 млн. евро“, уточни Бойчев и добави, че се чака информация и от Българската банка за развитие (ББР). По думите му вече е поискано съдействие и от „Банков надзор“ на БНБ.\n\nДепутатът от БСП припомни, че мандатът на временната комисия включва и приватизацията на електроразпределителните дружества. \"Това са две основни направления в нашата работа - приватизацията на електроразпределителните дружества 2004 г. и последващата продажба на миноритарния пакет акции 2012 г. с оглед на това до каква степен са изпълнени целите, които парламентът е приел 2003 г. със Стратегията за приватизация на електроразпределителните дружества, как и по какъв начин се осъществявал следприватизационният контрол. Какъв е ефектът и резултатът\", каза още депутатът. По думите му в това направление е постъпила огромна по обем информация. \"Поискали сме и детайлна информация за това какви са дивидентите, които е получила българската държава, какви инвестициите, които са заявени и реализирани от дружествата на ЧЕЗ от 2005 г. до момента. Предстои да получим тази информация и да направим този анализ. Искахме и информация от министерство на енергетиката в каква степен като отговорни за провежданата политика в сектор енергетика счита, че са изпълнени целите от Стратегията за приватизация на тези дружества.\n\nНа следващото заседание на комисията, насрочено за 17 април, по искане на президентите на двата синдиката - КТ \"Подкрепа\" и КНСБ. Те са настояли в присъствието на \"Инерком\" и в присъствието на КЕВР да се проведе дискусия за социалните измерения на тази сделка, техническото развитие и предвидената инвестиционна програма и ценовата политика.\n\nВ заключение Бойчев информира, че вероятно комисията ще поиска удължаване на работата на комисията с още месец. Времето е необходимо за да може да се получи изисканата от институциите допълнителна информация. Една част от нея е свързана с финансирането на избраната за купувач \"Инерком\".\n\nВременната комисия по случая ЧЕЗ беше създадена на 14 март, по предложение на БСП. Досега комисията е заседавала три пъти, като едното от заседанията бе закрито и на него бе изнесена информация от спецслужбите. На последното стана ясно, че държавата се отказа от участие в сделката за активите на ЧЕЗ в България.\n\n\n \n\n\n \n                    ", "date": "2018.04.12", "title": "Анкетната комисия за ЧЕЗ иска още информация за купувачите"}
{"url": "http://www.monitor.bg/a/view/12877-%D0%A0%D1%83%D1%81%D0%B8%D1%8F-%D0%BE%D1%81%D1%82%D0%B0%D0%B2%D0%B0-%D0%BA%D0%BB%D1%8E%D1%87%D0%BE%D0%B2-%D0%B4%D0%BE%D1%81%D1%82%D0%B0%D0%B2%D1%87%D0%B8%D0%BA-%D0%BD%D0%B0-%D0%B3%D0%B0%D0%B7-%D0%B2-%D0%95%D0%A1/", "text": "\n                    В дългосрочен план Русия ще остане ключов доставчик на газ за ЕС, но трябва да се намира в условия на конкуренция, за да бъдат цените на енергоносителите изгодни за Евросъюза. Това заяви на конференцията \"Европейска енергийна среща\" в Брюксел еврокомисарят по въпросите на климата и енергетиката Мигел Ариас Канете, цитиран от ТАСС.\n\nВ дългосрочна перспектива Русия ще остане ключов доставчик на газ в ЕС , но тя трябва да бъде под постоянния натиск на конкуриращи я производители, за да се осигурят изгодни цени за европейския пазар, каза той.\n\nПо думите му нарастването на геополитическата нестабилност кара Европа по-бързо да постигне енергийна независимост от вноса на въглеводороди, които засега представлява 72% от енергопотреблението в ЕС.\n                    ", "date": "2018.04.12", "title": "Русия остава ключов доставчик на газ в ЕС"}
{"url": "http://www.monitor.bg/a/view/53016-%D0%94%D0%B5%D1%82%D1%81%D0%BA%D0%BE%D1%82%D0%BE-%D0%BF%D1%8E%D1%80%D0%B5-%D0%B8-%D0%BC%D0%B0%D0%BA%D0%B0%D1%80%D0%BE%D0%BD%D0%B8%D1%82%D0%B5-%D0%B4%D0%B2%D0%BE%D0%B9%D0%BD%D0%BE-%D0%BF%D0%BE%D1%81%D0%BA%D1%8A%D0%BF%D0%B8-%D1%83-%D0%BD%D0%B0%D1%81-%D0%BE%D1%82-%D0%95%D0%B2%D1%80%D0%BE%D0%BF%D0%B0/", "text": "40% от вносните храни се продават в България на по-високи цени\n                    Междинните резултати от проверката на 60 храни от западни производители, предлагани както у нас, така и в останалите страни от ЕС е показала, че вносното детско пюре и на италиански макарони, които у нас се продават на двойно по-високи цени, отколкото в магазините в Западна Европа. Това обяви днес земеделският министър Румен Порожанов. По думите му данните сочат още, че\n\n\n\nза двоен стандарт в България, спрямо страните откъдето са внесени. Той уточни още, че резултатите ще станат ясни до дни, защото в момента се изчакват физико-химичните данни.\n\nПо проблема със защитата на насажденията у нас от градушки, министърът уточни, че се обсъжда идеята част от вноските на застрахователите да влязат в бъдещото предприятие за борба с градушките. „Концепцията беше включила нещо, което лично не подкрепям. Идеята на това предприятие е да замени агенцията по градушките, за да обхване третирането на градоносния проблем в цялата страна. В момента се изграждат още няколко площадки и земеделските площи ще нараснат като покриваемост”, каза Румен Порожанов. По думите му около 30-33% от посевите в момента у нас\n\n\n\nИма идея земите в добруджанско, които не са покрити, да бъдат обхванати по самолетен способ. Така щели да бъдат предпазвани и насажденията около София, както и самият град. Друга идея е земеделските производители да плащат по 50 стотинки да декар, без пасища и ливади, за да имат защита от градушките. „Не може държавата да се ангажира изцяло с този процес”, бе категоричен министърът.\n\nРумен Порожанов посети вчера стопанството на Тодор Илиев, който има 13 000 декара насаждения в Съединение, 7000 от които са засети с ориз. Министърът се запозна с хода на пролетната сеитба и ползването на горива за земеделски нужди, като подкрепи позицията на фермерите, че те са крайни потребители, а не търговци.\n\n \n\nСаудитска Арабия вдига завод за фуражи край Шумен\n\nСтраната ни е направила инвестиционно предложение към Саудитска Арабия за изграждане на голям и модерен завод за фуражи край Шумен. На 16 април представители на Държавната инвестиционна компания на Кралството ще имат срещи в шуменско със зам.-министър на земеделието у нас. Това съобщи още министърът на земеделието Румен Порожанов.\n\n„Направили сме инвестиционно предложение към Саудитска Арабия за завод за фуражи с голям капацитет, който да прави до 500 000 тона фуражи, включително и люцерна. Защото в Саудитска Арабия имат голям проблем с цената на водата, която ползват за напояване. Там имат решение да спрат да напояват и да правят разход за фуражи. Оттук нататък ще си внасят фуражите. Затова ние им направихме едно много добро предложение за модерен завод, който не само Саудитска Арабия, но и регионът да бъде един потенциален пазар”, каза министърът на земеделието и добави, че в изграждането на завода за фуражи може да се включи и българската държава.\n\nМинистърът информира за проведена от него среща с представители на водещи асоциации на земеделски производители у нас, за да се обсъди предстоящото участие на България в международното търговско изложение от хранително-вкусовата промишленост в богатото на петрол Кралство.\n\n \n                    ", "date": "2018.04.12", "title": "Детското пюре и макароните двойно по-скъпи у нас от Европа"}
{"url": "http://www.monitor.bg/a/view/53126-%D0%9D%D0%B0%D0%B4-1000-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8-%D1%84%D0%B8%D1%80%D0%BC%D0%B8-%D1%84%D0%B0%D0%BB%D0%B8%D1%80%D0%B0%D0%BB%D0%B8/", "text": "\n                    1083 строителни фирми у нас са пред фалит или вече са обявили банкрут от началото на 2014 г. до февруари 2018 г. Това съобщи Милена Виденова, управител на „Кофас България“.\n\nСпоред данните от началото на настоящата година 12 строителни предприемачи са в открито производство по несъстоятелност, а други 7 вече са обявили фалит. В рамките на четирите години най-много строители са били пред фалит през 2014 г. - 143 компании. В тази година е имало и най-много фалити на строителни компании - 141.\n\nОказва се, че строителството е най-рисковият сектор в страната. „Цените на имотите в много страни са надценени, а в България има много голямо увеличение на разрешителните за строеж - 19%“, коментира Виденова и допълни, че задлъжнялостта на домакинствата е голям проблем в световен мащаб.\n\nИкономистът Грегорж Шилевич даде за пример Великобритания, където за миналата година е отчетен ръст от 9% на фирмите в несъстоятелност, като се очаква през 2018 г. броят им да се увеличи с още 10% заради Brexit. Деклан Дали, изпълнителен директор на „Кофас“ за Централна и Източна Европа (ЦИЕ), сподели, че през 2017 г. е отчетен 4,4% ръст в световната търговия, като се очаква за тази година увеличението да бъде в размер на 3,7 на сто.\n                    ", "date": "2018.04.12", "title": "Над 1000 строителни фирми фалирали"}
{"url": "http://www.monitor.bg/a/view/73702-%D0%A1-10-%D0%BF%D0%BE%D0%B2%D0%B5%D1%87%D0%B5-%D0%BF%D1%80%D0%B8%D1%85%D0%BE%D0%B4%D0%B8-%D0%B7%D0%B0-%D1%85%D0%BE%D1%82%D0%B5%D0%BB%D0%B8%D0%B5%D1%80%D0%B8%D1%82%D0%B5/", "text": "\n                    Приходите от нощувки в местата за настаняване през февруари 2018 г. достигат 50.2 млн. лв., или с 9.6% повече в сравнение с февруари 2017 г.. Регистрирано е увеличение на приходите както от чужди граждани - с 13.5%, така и от български граждани - с 5.1%, показват данните на Националния статистически институт (НСИ).\n\nОбщата заетост на леглата през месеца е 31.1%, като се увеличава с 0.7 процентни пункта в сравнение с февруари 2017 г. Най-висока е заетостта на леглата в хотелите с 4 и 5 звезди - 44.8%, следват местата за настаняване с 3 звезди - 31.2%, и с 1 и 2 звезди - 17.3%.\n\nОбщият брой на нощувките във всички места за настаняване е 939.4 хиляди, или с 3.5% повече в сравнение със същия месец на предходната година, като най-голямо увеличение на нощувките (с 3.9%) се наблюдава в местата за настаняване с 1 и 2 звезди.\n\nПрез февруари в хотелите с 4 и 5 звезди са реализирани 71.7% от общия брой нощувки на чужди граждани и 35.9% - на българи. В местата за настаняване с 3 звезди са осъществени 22.5% от нощувките на чужди граждани и 33.1% - на българи, докато в останалите места за настаняване (с 1 и 2 звезди) те са съответно 5.8 и 31.0%.\n\nБроят на пренощувалите лица в местата за настаняване се увеличава с 2.1% в сравнение със същия месец на 2017 г. и достига 389.1 хил., като е регистрирано увеличение с 4.6% при чужденците и с 0.7% при българите. Българските граждани са реализирали средно по 2.1 нощувки. Чуждите граждани са 136.9 хил., като 72% от тях са нощували в хотели с 4 и 5 звезди и са реализирали средно по 3.1 нощувки.\n                    ", "date": "2018.04.12", "title": "С 10% повече приходи за хотелиерите "}
{"url": "http://www.monitor.bg/a/view/48689-%D0%9F%D0%BB%D0%B0%D1%89%D0%B0%D0%BD%D0%B8%D1%8F%D1%82%D0%B0-%D0%BF%D1%80%D0%B5%D0%B7-%D0%BD%D0%B5%D1%82%D0%B0-%D1%81-20-%D0%BD%D0%B0%D0%B3%D0%BE%D1%80%D0%B5/", "text": "От 2018 г. доставчиците на платежни услуги ще трябва оценяват операционните рискове\n                    \n\nВ България се наблюдава постоянно нарастване на безналичните плащания. За 3 години - от 2014 г. до 2016 г., броят на плащанията, извършени с карти е нараснал с 44 на сто, а стойността на плащанията с карти е нараснала с 38 на сто, съобщи Нина Стоянова, подуправител на БНБ при откриването на 20-тия финансов технологичен форум \"Дигитализацията - катализатор за модернизацията на финансовия сектор\", който се поведе в София, цитирана от БТА.\n\nБроят и стойността на картовите плащания, извършени чрез виртуално терминално устройство ПОС, са нараснали с над 20 на сто, информира Стоянова. През 2016 г. над 50 на сто от нарежданията за кредитен превод са били направени от потребителите по електронен път, което представлява две трети от общата стойност на всички кредитни преводи, допълни тя. По предварителни данни на БНБ за 2017 г.\n\nзапазва се тенденцията на нарастване\n\nна споменатите показатели, посочи още Стоянова.\n\nСпоред нея Новият Закон за платежните услуги и платежните системи, който въвежда в българското законодателство изискванията на Втората директива за платежните услуги (PSD2), влезе в сила на 6 март 2018 г. Той съдържа съществени промени по отношение на платежните услуги, извършвани по електронен път. Законът въвежда два нови вида платежни услуги, извършвани изцяло в интернет среда - услуги по иницииране на плащане и услуги по предоставяне на информация за сметка.\n\nОсновен акцент в закона е поставен върху сигурността на безналичните плащания, особено тези, осъществявани в интернет или чрез друг дистанционен способ, и съответните мерки, които доставчиците на платежни услуги трябва да предприемат в това направление. Във връзка с това Европейската комисия прие делегиран регламент, съдържащ регулаторни технически стандарти за задълбоченото установяване на идентичността на клиента и общите и сигурни отворени стандарти на комуникация. Доставчиците на платежни услуги следва да приведат дейността си\n\nв съответствие с регламента най-късно до 14 септември 2019 г.\n\nотбеляза Нина Стоянова пред участниците в срещата.\n\nЗа първи път през 2018 г. доставчиците на платежни услуги ще трябва да извършват оценка на операционните рискове и рисковете, свързани със сигурността, както и да наблюдават и докладват пред БНБ значими операционни или свързани със сигурността инциденти. На БНБ ще се предоставят и данни за измами, свързани с плащанията по ред, определен с проект на насоки на европейския банков орган, които предстои да влязат в сила в началото на 2019 г., добави Стоянова.\n\n\n\n \n                    ", "date": "2018.04.12", "title": "Плащанията през нета с 20% нагоре"}
{"url": "http://www.monitor.bg/a/view/24851-%D0%9C%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BD%D0%B0-%D1%82%D1%83%D1%80%D0%B8%D0%B7%D0%BC%D0%B0-%D0%BF%D0%BE%D0%B4%D0%B0%D1%80%D1%8F%D0%B2%D0%B0-%D0%BD%D0%B0%D0%B4-20-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%B2%D0%B0%D0%BA%D0%B0%D0%BD%D1%86%D0%B8%D0%B8/", "text": "\n                    Министерството на туризма подарява над 20 безплатни ваканции. Инициативата е част от втория етап на кампанията „Неочаквана ваканция\", която се провежда под надслов „Една почивка никога не стига!“, съобщиха от туристическото ведомство.\n\nВ надпреварата могат да се включат всички туристи, реализирали най-малко три или повече последователни нощувки у нас през периода 1 април - 31 май 2018 г. Те трябва да се регистрират на www.neochakvanavakancia.bg, представяйки валиден документ за осъществената почивка. Можем да регистрираме неограничен брой нощувки, реализирани в периода на играта, като министерството има право да проверява валидността на всяка регистрация. Периодът за включване за участие в кампанията е до 10 юни 2018 г.\n\nПо думите на министъра на туризма Николина Ангелкова целта е да се популяризират разнообразните възможности за туризъм в страната и да се насърчат повече българи да почиват у нас.\n\nПървият етап играта на бе проведен в периода 10 октомври–10 декември 2017 г., в който сайтът натрупа 54 008 неуникални посещения. В надпреварата се включиха 1756 души, от които бяха изтеглени 30 печеливши.\n                    ", "date": "2018.04.12", "title": "Министерство на туризма подарява над 20 безплатни ваканции"}
{"url": "http://www.monitor.bg/a/view/75090-%D0%A1%D0%B2%D0%B5%D1%82%D0%BE%D0%B2%D0%B5%D0%BD-%D0%B3%D0%B8%D0%B3%D0%B0%D0%BD%D1%82-%D0%B2%D0%B4%D0%B8%D0%B3%D0%B0-%D1%84%D0%B0%D0%B1%D1%80%D0%B8%D0%BA%D0%B0-%D0%B7%D0%B0-600-%D0%BC%D0%BB%D0%BD-%D1%83-%D0%BD%D0%B0%D1%81/", "text": "\n                    Световният гигант в производството на опаковки и хартия Mondi Group ще инвестира над 600 млн. евро в изграждането на нов завод в България. Това стана ясно от среща на зам.-министъра на икономиката Лъчезар Борисов и изпълнителния директор на Българска агенция за инвестициите (БАИ) Стамен Янев с техническия директор на Mondi Кристиян Скилих.\n\nПроектът на компанията ще се счита за приоритетен и така дружеството ще може да се възползва от мерките и стимулите, които предлага Законът за насърчаване на инвестициите (ЗНИ), обясни Борисов.\n\nОсвен новата инвестиция, на срещата са обсъдени и възможностите за разширяване на производството, като зам.-министърът пое ангажимент да съдейства максимално бързо с процедурните решения. „България е на картата на инвестиционните процеси и ви благодаря, че сте част от тях“, каза Лъчезар Борисов. От съобщението на ведомството не става ясно къде ще се намира новият завод на компанията.\n                    ", "date": "2018.04.12", "title": "Световен гигант вдига фабрика за €600 млн. у нас "}
{"url": "http://www.monitor.bg/a/view/41335-%D0%9C%D1%82%D0%B5%D0%BB-%D1%89%D0%B5-%D0%BF%D1%80%D0%B5%D0%B4%D0%BB%D0%B0%D0%B3%D0%B0-iphone-8-%D0%B8-iphone-8-plus-%D0%B2-%D1%87%D0%B5%D1%80%D0%B2%D0%B5%D0%BD%D0%BE/", "text": "\n                    Мтел ще предлага iPhone 8 и iPhone 8 Plus (PRODUCT)RED Special Edition – новото поколение на iPhone – в елегантен червен завършек. И двата телефона са изработени от красиви стъклени панели, сега в червено, с алуминиев кант и стилен преден модул в черно. В края на април клиентите ще могат да поръчат устройствата на mtel.bg и да ги закупят от магазините на Мтел.\n                    ", "date": "2018.04.12", "title": "Мтел ще предлага iPhone 8 и iPhone 8 Plus в червено "}
{"url": "http://www.monitor.bg/a/view/13806-4-%D0%BC%D0%BB%D0%BD-%D0%BB%D0%B5%D0%B2%D0%B0-%D0%BF%D1%80%D0%B8%D1%85%D0%BE%D0%B4%D0%B8-%D0%BE%D1%82-%D1%82%D1%83%D1%80%D0%B8%D1%81%D1%82%D0%B8-%D0%BF%D0%BE-%D0%92%D0%B5%D0%BB%D0%B8%D0%BA%D0%B4%D0%B5%D0%BD-%D0%B2%D1%8A%D0%B2-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%BE/", "text": "\n                    \nБлизо 4 млн. лева са приходите през Великденските празници от туристите, които са пребивавали във Варна и близките курорти. Както се очакваше, над 90% от тях бяха румънци. Приходите обаче са по-малко в сравнение с миналата година. Причината, според експертът проф. д-р Стоян Маринов от Варненската туристическа камара е, че празничните дни т.г. са в началото на април, когато времето край морето е хладно и все още не е подходящо за плаж. Данните сочат, че северните ни гости са били над 10 000 души, а за Великден бяха отворени около 20 четири и петзвездни хотела. По-ниско категорийни хотели се отказаха да работят, защото има доста дълъг период до началото на активния летен туристически сезон. Те са преценили, че не си заслужава усилието да ангажират персонал за няколко дни, като разходите ще „изядат“ печалбата до масовото пристигане на летните гости, коментират в бранша. Туристите са предпочели 4-дневни пакети „Ол инклузив”, за които са платили средно по 160 евро на човек.\n\nБлизо 1 млн. лева пък са похарчили гостите в търговските центрове на Варна и магазините в курортите, сочат данните от статистиката. Наред с добрите постъпления от Великденските празници, на които се радват хотелиерите, се появиха и тревожни информации за погроми, които румънските туристи устроили на любезните си домакини. Разказва се за един такъв в луксозен хотел на Златните, откъдето румънците откраднали каквото им попадне. „Бяха като хуни и задигнаха дори боядисаните яйца, скрити на различни места, като част от игра за най-малките гости“, коментират от хотела. Оказало се, че румънците обиколили, намерили и откраднали боядисаните яйца, а после децата били много разочаровани. „Такова чудо не сме виждали - бяха взели дори електрическите крушки от нощните лампи“, разказва камериерка в отарашения хотел. Заради погрома, от ръководството вече предупреждават пристигащите гости, че при тръгване, ще има проверки на случаен принцип.\n\n                    ", "date": "2018.04.12", "title": "4 млн. лева приходи от туристи по Великден във варненско"}
{"url": "http://www.monitor.bg/a/view/9761-%D0%AF%D0%B7%D0%BE%D0%B2%D0%B8%D1%80%D0%B8%D1%82%D0%B5-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE-%D1%81%D0%B0-%D0%B2-%D0%B4%D0%BE%D0%B1%D1%80%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5/", "text": "\n                    \nТехническото и експлоатационно състояние на големите язовири в област Пазарджик, стопанисвани от НЕК-„Язовири и каскади“, е добро и ежедневно се следят водните обеми в тях. Това са язовирите „Батак“, „Белмекен“, „Чаира“, „Голям Беглик“, „Беглика“, „Тошков чарк“ и „ Широка поляна“. Информацията бе изнесена на заседание на местния Областен щаб за защита при бедствия и след направени проверки на съоръженията. Видно е известно завишаване на наличните обеми спрямо същия период на 2017 г, но няма критични стойности. Регулярното изпускане на води се извършва след уведомяване на населените места разположени под язовирните стени и с разрешение на Басейновите дирекции – Източно и Западнобеломорски район и Оперативен център на РДПБЗН Пазарджик. „ Напоителни системи“ – клон Тополница стопанисват язовирите: „ Тополница“, „ Малка Мътница“ и „Виноградец“. Подготвя се актуализация на аварийните планове на язовирите, наличната техника за аварийни ситуации е изправна и аварийните групи имат готовност за реакция при необходимост. Микроязовирите на територията на областта са общо 85 – една част от тях са общински, други са собственост на земеделски кооперации или частна собственост. В общините Стрелча, Панагюрище и Пазарджик има най-голямо завишение на процентното запълване на язовирите спрямо 2017 г, но преливниците са изпълнили предназначението си и са осигурили безпрепятствен отток на водите, няма преливане през короните и съответно разрушаване на язовирни стени. Собствениците и ползвателите на язовири са осигурили резервни обеми, което в съчетание с предприетите действия по почистване на рискови участъци на речни корита и дерета и независимо от значителните количества сняг през зимата, както и падналите дъждове през пролетта, не доведоха до критични ситуации в областта, не се наложи евакуация на жители на населени места и обявяване на бедствено положение.През 2018г., продължава почистването на речните участъци извън границите на урбанизираните територии. Дейностите са възлагат от областния управител съгласно Закона за водите. Почистването се извършва от фирмите безвъзмездно, срещу получаване на почистената прораснала, паднала или застрашена от падане дървесина. През 2017г. е възложено почистване на 13 участъка на територията на общините Пазарджик, Панагюрище, Пещера, Ракитово, Белово, Брацигово, Стрелча, Лесичово и Сърница.В края на заседанието бяха взети две решения. Първото предвижда  общините да предоставят на вниманието на Областния щаб за защита при бедствия протоколи от извършения оглед на речните корита в границите на урбанизираните територии и актуализиран списък на лицата извършващи наблюдение на водно стопанските обекти. Съгласно второто решение „ Напоителни системи“ – клон Тополница трябва да представят актуална информация за корекцията на реките, които стопанисва, във връзка с необходимостта от почистване на растителност, наноси и възстановяването на диги.\n\n\n \n                    ", "date": "2018.04.12", "title": "Язовирите  в Пазарджишко са в добро състояние"}
{"url": "http://www.monitor.bg/a/view/78633-%D0%A2%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%BE%D0%B1%D0%BB%D0%B5%D0%BC-%D1%81%D0%BF%D1%80%D1%8F-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BD%D0%B0-%D0%93%D0%9A%D0%9F%D0%9F%D1%82%D0%B0%D1%82%D0%B0-%D0%B8-%D0%BD%D0%B0-%D0%9F%D1%8A%D1%82%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F/", "text": "\n                    \nМалко след 9.00 часа днес отново е възникнал технически проблем, който възпрепятства работата на граничните контролно-пропускателни пунктове и на секторите „Пътна полиция“ в столицата и в страната, съобщиха от пресцентъра на МВР.\n\nСпециалисти работят по отстраняването на проблема.\n\n                    ", "date": "2018.04.12", "title": "Технически проблем спря работата на ГКПП-тата и на „Пътна полиция“ "}
{"url": "http://www.monitor.bg/a/view/46351-%D0%97%D0%B0-10-%D0%B3%D0%BE%D0%B4%D0%B8%D0%BD%D0%B8-%D1%81%D0%BC%D0%B5-%D0%B5-%D1%81%D1%82%D0%BE%D0%BF%D0%B8%D0%BB%D0%B8-%D1%81-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5-%D0%BA%D0%BE%D0%BB%D0%BA%D0%BE%D1%82%D0%BE-%D0%91%D1%83%D1%80%D0%B3%D0%B0%D1%81/", "text": "\n                    \nЗа 10-годишен период България е намаляла с над 416 хиляди души или с население приблизително с размерите на област Бургас, отчитат данни от анализ на Евростат за демографските тенденции в страните на ЕС.\nПрез 2007 г. в България са живеели 7 518 000 души, а през 2017 г. населението ни се е стопило до 7 101 859 души, което е спад с 416 хиляди души. Приблизително толкова е било и населението на област Бургас през миналата година, показват данните на НСИ.\nСпоред прогнозни данни на националната статистика негативната демографска тенденция ще продължи и през следващите години, като през 2020 г. населението у нас ще спадне под 7 милиона и ще бъде около 6,9 милиона българи.\nПрез 2040 г. ще бъдем вече около 6 милиона, а първият спад под 5 милиона българи, се очаква да бъде през 2045 - 2050 г., съответно 5,9 и 5,8 милиона българи.\nПрез миналата година\n\n\n\nили около 20 на сто от общия брой на българите. В същото време броят на децата до 15-годишна възраст е бил около 1 милион, или около 14 на сто от общия брой на населението.\nОсновните изводи от анализите на НСИ показват, че с годините продължават процесите на намаляване и застаряване на населението у нас; намалява броят на новородените деца, както и общата раждаемост; увеличава се делът на възрастните хора за сметка на хората в трудоспособна възраст и младото поколение. \n\nЗа същия 10-годишен период\n\n\n\nпоказват още данните на Евростат. През 2007 г. населението на ЕС е наброявало около 500 милиона души, докато през 2017 г. се е увеличило до над 511,5 милиона.\nВ европейски мащаб делът на възрастните хора над 65 години съставлява около 19 на сто от общия брой на населението в ЕС, като най-висок процент възрастни хора е регистриран в Италия – 22 на сто, следват Гърция и Германия - по 21%и др. Общо в 6 европейски страни, включително и България, делът на хората над 65 години надхвърля 20%от населението.\nКоефициентът на общата смъртност в ЕС е около 10 на сто, като с най-нисък дял на този коефициент са страни като Ирландия - 6,4 на сто, Кипър - 6,9 на сто и Люксембург - 7 на сто.\n\nЛитва и Латвия - над 14 на сто, показва европейската статистика.\nВ същото време делът на най-младите хора в ЕС е като цяло около 16%, като най-висок е техният ръст в Ирландия – 22% и Франция – 18%.\n\nТрите най-големи европейски страни и икономики запазват положителна тенденция в демографски план за 10-годишен период: Германия стабилизира населението си в рамките на 82 милиона, докато Франция и Италия отчитат ръст, съответно Франция от 64 млн. души - до 66 милиона и Италия - от 58 милиона - до 60 милиона за 10-годишен период.\n\nза 10 години - от 11 млн. през 2007 г. - до 10,5 млн. през 2017 г. В Румъния спадът е още по-значим - от 21 млн. преди 10 години, сега в северната ни съседка има около 19,6 млн. души, като по неофициални данни около 2 млн. румънци са емигрирали и живеят в чужбина. \nНа другия полюс е тенденцията в съседна Турция, където само през миналата 2017 г. населението се е увеличило с 1 милион души и вече достига 80, 8 милиона жители, като там демографските показатели регистрират стабилен положителен ръст.\n\n                    ", "date": "2018.04.12", "title": " За 10 години сме се стопили  с население колкото Бургас"}
{"url": "http://www.monitor.bg/a/view/71998-%D0%91%D1%83%D1%82%D0%B0%D1%82-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8-%D0%BA%D1%8A%D1%89%D0%B8-%D0%B2%D1%8A%D0%B2-%D0%A4%D0%B0%D0%BA%D1%83%D0%BB%D1%82%D0%B5%D1%82%D0%B0/", "text": "\n                    \nАкция по събарянето на незаконни постройки на границата между столичните квартали \"Овча купел\" и \"Факултета\" започна днес сутринта.\n\nПо данни на Столичната община са съборени около 20 постройки. На място има струпана полиция и жандармерия, съобщи Bulgaria ON AIR.\n\nБагер пък разчиства от отпадъци и самото поле, което се намира на границата между двата столични квартала.\n\nХората в блоковете в комплекса \"Овча купел\" се оплакват, че колкото често общината да премахва тези постройки, те отново се появяват.\n\nПрез август 2017 в столичния квартал \"Захарна фабрика\" при друга акция бяха съборени 143 незаконни постройки.\n\n\"Заповедта за събаряне на постройките е издадена още през миналата година. Благодаря на органите на МВР, тъй като в момента се работи нормално и спокойно. Създали сме организация за извозване на багажа на хората, чиито къщи ще бъдат разрушени. Мой приоритет е нито едно дете да не остане на улицата\", коментира тогава Иван Божилов, кмет на район \"Илинден\".\n\nПрез октомври 2017 година багери влязоха в квартал \"Орландовци\" с полиция и бяха съборени десетки незаконни къщи. От Агенцията за социално подпомагане поеха ангажимент жителите на премахнатите постройки да не останат без дом. Жители на \"Орландовци\", останали без дом, твърдят, че всички са родени там и на личните им карти е вписана улица \"Градините\" 3. Те бяха категорични, че досега не е имало проверки.\n\n                    ", "date": "2018.04.12", "title": "Събориха 20 незаконни бараки във „Факултета“ (ОБНОВЕНА)"}
{"url": "http://www.monitor.bg/a/view/63803-%D0%9E%D1%82%D1%81%D1%82%D1%80%D0%B0%D0%BD%D0%B5%D0%BD-%D0%BA%D0%BC%D0%B5%D1%82-%D0%BD%D0%B0%D0%BF%D0%B8%D1%80%D0%B0-%D0%BF%D0%B0%D0%BA-%D0%B7%D0%B0-%D1%81%D1%82%D0%BE%D0%BB%D0%B0/", "text": "\n                    Отстраненият кмет на септемврийското село Семчиново Пламен Темелков е отново кандидат за „горещия“ стол, след като местната Общинска избирателна комисия регистрира Инициативен комитет, издигнал кандидатурата му за частичните избори в селото. Надпреварата ще бъде на 20 май тази година. Пламен Темелков управлява Семчиново първо като избраник на Европейската народна партия, а за предстоящите нови избори ще бъде независим. Името му нашумя, след като заради натрупани отсъствия от работа правомощията му бяха предсрочно прекратени от Общинската избирателна комисия, а решението й бе потвърдено от пазарджишкия Административен съд и върховните магистрати. За да не изпълнява в продължение на повече от 3 месеца служебните си задължения причината бе задържането на Темелков в ареста в испанския град Марбея, където попадна заради канал за трафик на „ бели робини“. Тогавашният кмет на селото бе задържан при полицейска акция на 26 юни 2017 г. заедно с Кирил Киримов от с. Ковачево, Темелко Атанасов, Пламен Атанасов и Емил Колев от Семчиново, Иван Димитров от с. Симеоновец и Васил Михайлов от Пловдив. Няколко дни по-късно беше задържан и Райчо Михайлов. Два месеца по-късно осмината задържани бяха предадени на аерогара София на испанските власти. Осемте българи бяха качени във военен самолет, изпратен специално за целта. Те бяха установени като участници в организирана престъпна група за трафик на хора с цел сексуална експлоатация в Испания, Германия и Швейцария в хода на проведена на 26 юни т.г. международна операция с кодово название „Европа“, реализирана след разследване, започнало в края на 2015 г. и интензивен обмен на оперативна информация. В операцията взеха участие служители на отдел „Трансгранична организирана престъпност“ в ГДБОП, Специализираната прокуратура, както и Централната бригада за трафик на хора при Генералната дирекция на полицията в Испания. През октомври 2017 г. Темелков се завърна в България, но официална информация за движението на разследването срещу него в Испания така и не беше изнесена. Според запознати бившият кмет на Семчиново е бил пуснат от ареста с парична гаранция.\n                    ", "date": "2018.04.12", "title": "Отстранен кмет напира пак за стола"}
{"url": "http://www.monitor.bg/a/view/45511-%D0%A1%D0%BB%D0%B5%D0%B4-5-%D0%B3%D0%BE%D0%B4%D0%B8%D0%BD%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BE%D1%82-%D0%91%D0%A2%D0%90-%D1%89%D0%B5-%D0%B8%D0%BC%D0%B0%D1%82-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0-%D1%80%D0%B5%D0%BA%D0%BE%D0%BB%D1%82%D0%B0-%D0%B4%D0%B8%D0%B2%D0%B8-%D1%87%D0%B5%D1%80%D0%B5%D1%88%D0%B8/", "text": "\n                    \nВ рамките на Седмицата на гората журналисти от Българската телеграфна агенция залесиха 120 фиданки от горскоплодни дървесни видове - диви  череша, ябълка и слива. Залесяването стана на екопътека \"Кръста\".\n\nЛегендата разказва, че по нея е минал покровителят на българския народ Свети Иван Рилски, който е и основател на Светата Рилска обител. Край новозалесената гора има и извор със светена вода, от който според преданието е пил светецът.\n\nСедмицата на гората се провежда ежегодно у нас от 12 април 1925 г., когато министерствата на народното просвещение и на земеделието и държавните имоти обявяват началото на месец април за период, в който се правят кампании за защитата на горското богатство.\n\nИнициативата по залесяването на екопътека \"Кръста\" е и част от събитията, с които БТА отбелязва 120-та си годишнина и се извършва в партньорство с Югозападното държавно предприятие - едно от шестте горски предприятия към Министерството на земеделието, храните и горите. То стопанисва държавните гори в областите Благоевград, Кюстендил, Перник, София, Софийска и в стопанства от Ловешка и Пазарджишка области. В залесяването участваха служители на ЮЗДП и териториално поделение \"Държавно горско стопанство Рилски манастир\": директорът на Държавно горско стопанство \"Рилски манастир\" инж. Георги Кабзималски, инж. Вера Станишева - началник отдел \"Възобновяване на горите\" в ЮЗДП и Иван Лудачки - старши лесничей в стопанството. \n\n   Фиданките са произведени в разсадника на Държавно горско стопанство \"Рилски манастир\", където са отглеждани три години. За залесяването беше определен терен на 600 м надморска височина и над коритото на река Рилска. Очаква се дръвчетата да започнат да плододават до 5-6 години.\n\nПреди месец Българската телеграфна агенция засади 240 семенни фиданки от черен бор /произведени в контейнери/ в района на Арбанаси, в близост до старопрестолния град, в партньорство със Североцентрално държавно предприятие.\n\n\n \n                    ", "date": "2018.04.12", "title": "   След 5 години журналистите от БТА ще имат собствена реколта диви череши"}
{"url": "http://www.monitor.bg/a/view/22583-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0%D0%B4%D0%B5%D0%B9%D1%81%D1%82%D0%B2%D0%B0-%D0%92%D1%8A%D0%BD%D1%88%D0%BD%D0%BE-%D0%B7%D0%B0-%D0%96%D0%B5%D0%BB%D1%8F%D0%B7-%D0%90%D0%BD%D0%B4%D1%80%D0%B5%D0%B5%D0%B2/", "text": "\n                    \nПо разпореждане на премиера Бойко Борисов МВнР предприе спешни действия за изясняване на всички обстоятелства около случая с Желяз Андреев, съобщиха от Министерството на външните работи.\n\nПо указания на вицепремиера и министър на външните работи Екатерина Захариева зам.-министър Юрий Щерк покани на среща американския посланик в София Ерик Рубин, а българският посланик във Вашингтон Тихомир Стойчев поиска спешно да бъде приет от заместник помощник държавния секретар за Европа Матю Палмър за изясняване на исканията на американската страна.\n\nЕкстрадицията на български граждани за САЩ се регулират от Закона за екстрадицията и европейската заповед за арест и от Договора за екстрадиция между правителствата на Република България и САЩ, ратифициран на 23 април 2008 година, влязъл в сила на 21 май 2009 г.\n\nНа основание чл. 20 т. 1 от Договора МВнР ще поиска консултации между Департамента по правосъдие на САЩ и Министерството на правосъдието на Република България.\n\nКонкретното искане за екстрадиция на Желяз Андреев е постъпило във Върховната касационна прокуратура по линия на международното полицейско сътрудничество. МВнР припомня, че решението за екстрадиция е от компетенциите на Съдебната власт.\n\n                    ", "date": "2018.04.12", "title": "Борисов спеши Външно за Желяз Андреев "}
{"url": "http://www.monitor.bg/a/view/79655-%D0%9F%D0%B5%D1%82%D0%BE%D0%BA%D0%BB%D0%B0%D1%81%D0%BD%D0%B8%D1%87%D0%BA%D0%B0-%D0%BE%D1%82-%D0%94%D0%B5%D0%B2%D0%BD%D1%8F-%D0%B2%D1%8A%D1%80%D0%BD%D0%B0-%D0%BF%D1%8A%D0%BB%D0%B5%D0%BD-%D0%BF%D0%BE%D1%80%D1%82%D1%84%D0%B5%D0%B9%D0%BB-%D0%BD%D0%B0%D0%BC%D0%B5%D1%80%D0%B5%D0%BD-%D0%B2-%D0%B0%D0%B2%D1%82%D0%BE%D0%B1%D1%83%D1%81/", "text": "\n                    \nПетокласничката от ОУ „Св. Св. Кирил и Методий“ в Девня Айлин Ферад намери в автобус пълен с пари и документи чужд портфейл и го върна на собственика му. Историята разказа една от учителките на момичето, Живка Валентинова.\n\nПо време на пролетната ваканция група ученици и техните учители тръгнали на екскурзия от девненския квартал „Повеляново“ за село Равадиново. В автобуса Айлин забелязала на седалката портфейл и като го отворила, видяла, че вътре има пари и лични документи. Момичето веднага съобщило на Валентинова за намерената вещ и я предало на учителката Тя пък установила при разговор с шофьора, че преди това автобусът е превозвал служители на „Агрополихим“. След като групата потеглила, автобусът минал през фирмата и шофьорът предал на портала на „Агрополихим“ изгубения портфейл, собственост на инж. Галин Грозев. Окаало се, че той е специалист по автоматизация и управление на химични процеси и торове, който се готвел за отпуск в Стара Загора. „В портфейла ми имаше 200 лева, лична карта, шофьорска книжка и контролен талон. От сърце благодаря на Айлин, на нейните родители и учители за начина, по който са я възпитали. Ако не беше предала портфейла ми, това със сигурност щеше да обърка плановете ми за отпуската“, коментира ситуацията пред devnyanews.blogspot.bg инж. Грозев. За Айлин в училището й казват, че е будно и жизнерадостно дете, с афинитет към българския език и литературата. Има две по-големи сестри – едната студентка в Икономически университет във Варна, а другата е продавач-консултант в кв. „Повеляново“. Майката и бащата на момичето са много съвестни хора, никога не са отсъствали от родителски срещи и винаги са участвали активно в различни инициативи на училището, разказа още учителката на детето, Живка Валентинова. „Мама и татко винаги са ми казвали, че не е толкова важно да съм отличничка, но че винаги трябва да постъпвам честно с хората - да не ги лъжа, да спазвам обещанията си и да помагам с каквото мога“, каза малката героиня, чието име Айлин в превод означава „лунна светлина“.\n\n                    ", "date": "2018.04.12", "title": " Петокласничка от Девня върна пълен портфейл, намерен в автобус"}
{"url": "http://www.monitor.bg/a/view/21717-o%D0%B1%D1%8F%D0%B2%D0%B8%D1%85%D0%B0-%D0%BD%D0%B0%D0%B4-2500-%D1%81%D0%B2%D0%BE%D0%B1%D0%BE%D0%B4%D0%BD%D0%B8-%D0%BC%D0%B5%D1%81%D1%82%D0%B0-%D0%B2-%D0%B4%D0%B5%D1%82%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%B4%D0%B8%D0%BD%D0%B8-%D0%BD%D0%B0-%D0%92%D0%B0%D1%80%D0%BD%D0%B0/", "text": "\n                    2530 свободни места за прием в детските градини обяви общинската дирекция „Образование и младежки дейности“ във Варна. От тях 372 са местата в яслените групи на детските градини, а в първа възрастова група за родени през 2015 г. са 2 158 места. Подробна информация е публикувана в електронния регистър за прием в общинските детски градини. Там могат да бъдат подавани заявления за прием от 20 април до 20 май, а резултатите от класирането ще бъдат обявени на 31 май, казаха още от Община Варна. Записването на приетите деца в забавачките ще започне от 1 юни и ще приключи на 15 юни. Обявени са и 267 места за деца на 5 г. за подготвителните групи в общинските училища и 517 за деца на 6 години. Приемът става по критерии и график, гласувани и приети от педагогическите съвети към съответните училища. Информация за изискванията може да бъде намерена в сайтовете им, както и в електронната страница на Община Варна след 20 април.\n                    ", "date": "2018.04.12", "title": "Oбявиха над 2500 свободни места в детските градини на Варна"}
{"url": "http://www.monitor.bg/a/view/46228-%D0%9E%D1%81%D1%82%D0%B0%D0%BD%D0%B0%D0%BB%D0%B8-%D0%B1%D0%B5%D0%B7-%D0%B4%D0%BE%D0%BC-%D1%81%D1%82%D0%B0%D1%80%D1%86%D0%B8-%D0%BE%D0%B1%D0%B8%D1%82%D0%B0%D0%B2%D0%B0%D1%82-%D1%80%D0%B0%D0%BA%D0%B8%D0%B5%D0%BD-%D0%BA%D0%B0%D0%B7%D0%B0%D0%BD/", "text": "Има хора, които живеят по-зле от кучетата в общинските приюти, коментира кметът на селската община Опан Генчо Колев\n                    \n\nДвама старци, останали без дом заради измамници от имотната мафия, от няколко години обитават при мизерни условия ракиджийския казан в село Тракия, алармира кметът на община Опан Генчо Колев.Близо 80-годишната баба Мара и почти връстникът й дядо Стоян пристигнали в селото от квартал в Димитровград. Старецът нямал лична карта, а бабата не можела да отиде до банкомат, за да вземе пенсията си от 320 лв. защото била скована от ревматизъм и не можела да се движи.Предшественикът на Колев на кметския пост ги настанил в едно от помещенията на казанджийницата, впоследствие се оказало, че възрастните хора нямат дори елементарна посуда. За да не я вали дъжда през есента и зимата бабичката се огъвала в найлон. Заради с малко надвишаващата минималния размер пенсия било невъзможно да я включат в програмата за безплатен обяд.„На своя глава и въпреки разпоредбите я вписахме сред правоимащите, добре хора от общината доплащат за обяда на баба Мара. При дядото обаче нещата се по-сложни – пътят за изваждането на нова лична карта е много сложен и сигурно поне още месец човекът ще бъде …никой…“, коментират управникът на изцяло селската община.Генчо Колев е подел инициатива за набирането на поне 12 000 лв, с които да бъде закупен фургон, в който макар и временно да бъдат настанявани изпаднали под дъното на социалния минимум жители.„Жалим щъркелите, костенурките и жабите, а не си даваме сметка, че има възрастни, които живеят по зле от кучетата в общинските приюти. Защото за кучетата има порцион, който държавата е определила, а за хората не остава нищо друго освен да си…сложат въжето!“, ядосва се кметът на община Опан. По думите му общината имала два апартамента за крайно нуждаещи се, но и двата били отдадени под наем и по никакъв начин не можел да извади наемателите.Общината е с малко на 3000 души население и е почти невъзможно да се включи в системата за европейските проекти. В момента са заделили от собствените си приходи 20 000 лв и с тях възнамеряват да направят ремонт на помещения в централното село. Там ще създават своеобразен кризисен център, където да предоставят макар и временен подслон за крайно нуждаещите се.Никой не знае колко са самотните баби и дядовци в общо 13-те селища.Тепърва със собствени сили щели да подготвят своеобразен регистър на застрашените от самосрутване къщи, за да не се повторя историята с 83-годишната Стана Иванова от Кравино, която едва не загина в края на март, когато над главата под напора на падналия мокър сняг рухна покривната конструкция на паянтовия й дом.Едва 97 лв. постъпили по сметката за възстановяването на къщичката след призив във Фейсбук, добре че старозагорският общински съветник Юсни Ибрям за своя сметка и с работниците си от собствената си малка фирма започнал и почти завършил ремонта на селския дом.\n\n\n \n\n\n \n                    ", "date": "2018.04.12", "title": "Старци живеят в ракиен казан "}
{"url": "http://www.monitor.bg/a/view/23219-%D0%95%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80%D1%8F%D1%82-%D0%A5%D1%80%D0%B8%D1%81%D1%82%D0%BE%D1%81-%D0%A1%D1%82%D0%B8%D0%BB%D0%B8%D0%B0%D0%BD%D0%B8%D0%B4%D0%B8%D1%81-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B8%D0%BD%D0%B0%D0%B3%D0%B8-%D0%B5-%D0%BD%D0%B0-%D0%BF%D1%8A%D1%80%D0%B2%D0%B0-%D0%BB%D0%B8%D0%BD%D0%B8%D1%8F-%D0%BF%D1%80%D0%B8-%D0%BE%D0%BA%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D0%BF%D0%BE%D0%BC%D0%BE%D1%89/", "text": "\n                    \nБългария играе възлова роля за механизма на гражданска защита в Европа и винаги е на първа линия при оказване на помощ. Това каза европейският комисар по въпросите на хуманитарната помощ и управлението при кризи Христос Стилианидис след среща с министър-председателя Бойко Борисов и министъра на вътрешните работи Валентин Радев, цитиран от „Фокус“\n\n„С министър-председателя Бойко Борисов имахме много конструктивна среща, като основният акцент в нея беше предложението на Европейската комисия за осъвременяване механизма за спасителни операции. Обсъдихме и други въпроси от геополитическо значение. Напълно съм съгласен с казаното от премиера на България, че природните бедствия от последните години, които бяха от катастрофално естество заради измененията на климата, доказаха, че сега съществуващата система за реакция при извънредни ситуации в Европа вече не отговаря на възникналите потребности“, каза още еврокомисарят и уточни, че трябва да се засили капацитета в цяла Европа за реакции при бедствия – включително при земетресения, при бедствия от химическо естество и др.\n\n„Ние с премиера Бойко Борисов споделяме общото виждане, че наш дълг и задължение е да осигурим по-добра защита за европейските граждани. Акцентът в това отношение трябва да бъде следният – Европа трябва да може да реагира бързо и ефективно и това ще става чрез спасителни операции. С този нов план намерението е да се повиши способността на ЕС като цяло за реакция при бедствия. С новия механизъм rescEU намерението ни е държавите членки да имат право да използват възможностите си за справяне с тези ситуации. Също така сме заложили чрез този нов механизъм и финансови средства и средства за управление, които да са в помощ на държавите. Този нов капацитет е предназначен да бъде в допълнение, а не да замести националния капацитет на страните. Той ще съдейства за цялостно засилване и подобряване на европейската мрежа за безопасност“, каза още Стилианидис.\n\nЕврокомисарят обясни, че е подчертал пред Борисов, че България вече играе възлова роля по отношение механизма на гражданска защита в Европа и това важи за всички области – било то горски пожари или наводнения. „Искам да подчертая, че България винаги е била на първа линия при предоставянето на помощ чрез европейския механизъм – било то помощ за Гърция, за Турция или за Черна гора, и използвам случая да благодаря на българския народ и на българското правителство. Това е доказателство на практика за реалната солидарност, която съществува в ЕС тогава, когато трябва да се предприемат действия. България играе възлова роля сега - по време на Председателството си, за възможно най-бързото развитие на това предложение за политика. Трябва да направим всичко възможно, за да може да бъде въведена новата система възможно най-скоро, защото не знае – следващото бедствие може вече да ни дебне“, каза още той.\n\n                    ", "date": "2018.04.12", "title": " Еврокомисарят Христос Стилианидис: България винаги е на първа линия при оказване на помощ  "}
{"url": "http://www.monitor.bg/a/view/74449-%D0%92%D0%B0%D0%B4%D1%8F%D1%82-%D0%BF%D0%BB%D0%B0%D0%B6-%D0%91%D0%BE%D0%BB%D0%B0%D1%82%D0%B0-%D0%BE%D1%82-%D1%80%D0%B5%D0%B7%D0%B5%D1%80%D0%B2%D0%B0%D1%82-%D0%9A%D0%B0%D0%BB%D0%B8%D0%B0%D0%BA%D1%80%D0%B0/", "text": "\n                    \nУчастниците в общественото обсъждане в РИОСВ – Варна гласуваха единодушно плажът “Болата”, част от пътя до него и скалите по околния бряг да бъдат извадени от състава на резервата “Калиакра” и вкарани в рамките на защитената местност Степите в землището на близкото село Българево. Това съобщи Иван Градешлиев, представител на Българево.\n\nПреместването на плажа, известен като един от най-красивите по Северното Черноморие, и промяната на статута му се правят по искане на кмета на Каварна Нина Ставрева и последвала заповед от министър Нено Димов. „Никой не оспори налагането на тези промени и премахването на юридическите абсурди”, коментира Иван Градешлиев.\n\nПричината за изваждането на залива Болата от резервата „Калиакра” е, че липсват растителни и животински видове и природни местообитания - предмет на опазване в резерват „Калиакра“, в това число: местообитание на тюлен монах, крайбрежни морски екосистеми, характерна степна растителност и животински свят и гнездови ниши на редки и изчезващи видове птици. В същото време, включването на плажа в резерват не позволява той да се даде под наем или на концесия, поради което през последните години ивицата е безстопанствена, вълноломът започна да се руши, а и няколко институции спорят кой има права и задължения върху територията.\n\nСпоред новата промяна, цялата площ от 21 декара се изважда от рамките на резерват “Калиакра” и се вкарва в състава на защитена местност Степите. Разликата между резерватите и защитените местности е, че в първите е забранена всякаква човешка дейност, докато във вторите законът допуска изграждане на укрепителни съоръжения и инфраструктура. Но и в двете не се разрешава строителство.\n\nКметът на Каварна Нина Ставрева гарантира, че бетон на Болата няма да има и Общинската администрация стриктно ще следи за строителство в района. В същото време, в залива ще има малки преместваеми обекти, които да обслужват стотиците туристи.\n\nСледващата стъпка е решението на общественото обсъждане да бъде утвърдено от Междуведомствена комисия, в която участват представители на МОСВ, МРРБ, Министерството на земеделието, Министерството на културата, Министерството на отбраната. След това предстои заповед на Директора на РИОСВ, която да регламентира предприемане на необходимите действия по отразяване на промените в границите на защитените територии в кадастрална карта и регистри /ККР/ за землището на село Българево, община Каварна. Промяната ще се отрази и в Държавния регистър на защитените територии при МОСВ.\n\nПлаж Болата преминава към Министерството на туризма, откъдето ще търсят наемател или концесионер.\n\nЛипсата на концесионер през последните години превърна един от най-красивите плажове на българското Черноморие в сметище, тъй като никой не беше ангажиран с поддържането му. Освен това там липсваше и охрана, което пък е предпоставка за инциденти.\n\n                    ", "date": "2018.04.12", "title": "Гласуваха изваждане на Болата от резерват „Калиакра”"}
{"url": "http://www.monitor.bg/a/view/34987-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%81%D0%B2%D0%B8%D0%BA%D0%B2%D0%B0-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%BD%D0%B0-%D0%9A%D0%BE%D0%BD%D1%81%D1%83%D0%BB%D1%82%D0%B0%D1%82%D0%B8%D0%B2%D0%BD%D0%B8%D1%8F-%D1%81%D1%8A%D0%B2%D0%B5%D1%82-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82/", "text": "\n                    Президентът Румен Радев свиква на 19 април на „Дондуков“ 2 заседание на Консултативния съвет за национална сигурност на тема: „Актуални рискове и заплахи за националната сигурност на Република България. Състояние на Въоръжените сили. Необходими мерки“. Това съобщиха от прессекретариата на държавния глава.\n\n \n                    ", "date": "2018.04.12", "title": "Президентът свиква заседание на Консултативния съвет за национална сигурност    "}
{"url": "http://www.monitor.bg/a/view/56371-%D0%95%D0%B2%D1%80%D0%BE%D0%BF%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-1-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%B2-%D1%81%D1%83%D0%BF%D0%B5%D1%80%D0%BA%D0%BE%D0%BC%D0%BF%D1%8E%D1%82%D1%80%D0%B8/", "text": "\n                    Европейската комисия съвместно с държави-членки на ЕС, сред които и България, ще инвестират 1 млрд. евро в суперкомпютри, заявиха от Брюксел. Машините ще обработват все по-големи обеми от данни и ще са полезни в различни сфери - от здравеопазването и производството на енергия от възобновяеми източници до безопасността на автомобилите и киберсигурността. Суперкомпютрите ще влязат и в банките. Така след години машините ще могат да решават дали да отпуснат кредит на даден потребител. Експерти от Брюксел смятат, че до 2050г. професията шофьор на камион е възможно да изчезне и да бъде заменена от дронове. Според тях до 30 години управлението на автомобилите ще е електронно. В момента текат дискусии в Европа за това какви ще са последиците за работещите, ако суперкомпютрите го изместят. Въпросът как хората работещи в дадена сфера 20-30 години, ще успеят да си намерят ново поприще, ако компютър ги измести. “За тях не са нужни храна или заплати, а само електричество”, отбелязват от Брюксел.\n                    ", "date": "2018.04.12", "title": "Европа инвестира 1 млрд. евро в суперкомпютри "}
{"url": "http://www.monitor.bg/a/view/15562-%D0%A6%D0%B0%D1%86%D0%B0%D1%80%D0%BE%D0%B2-%D0%98%D0%BD%D1%82%D0%B5%D1%80%D0%BF%D0%BE%D0%BB-%D0%B8%D1%81%D0%BA%D0%B0-%D0%B0%D1%80%D0%B5%D1%81%D1%82-%D0%BE%D1%89%D0%B5-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D0%B8/", "text": "\n                    Има искане от Интерпол за временно задържане на още четирима български граждани на същото основание като това на Желяз Андреев. Това каза главният прокурор Сотир Цацаров във връзка с искането за екстрадиране на българския гражданин Желяз Андреев, издирван от САЩ по подозрение за нарушение на търговско ембарго.\n\nГлавният прокурор уточни, че става дума за двама мъже – родени през 1980 г. и 1986 г., и две жени – родени през 1987 г. и 1969г., за които е установено от органите на МВР, че се намират на територията на град София и единствените действия, които могат да бъдат предприети спрямо тях е незабавно издаване на постановление и задържане. „Задържането се претендира на същото основание, каквото се претендира за Желяз Андреев – на базата на същите обвинения, на същите съдебни актове, които са издадени. Това означава, че Върховната касационна прокуратура следва да задържи лицата за 72 часа и да изпрати преписката на съответния компетентен окръжен прокурор, който трябва да внесе искания в Софийски градски съд за временно задържане“, обясни Цацаров, цитиран от „Фокус“.\n\n \n                    ", "date": "2018.04.12", "title": "Цацаров: Интерпол иска арест за още четирима българи "}
{"url": "http://www.monitor.bg/a/view/80382-%D0%9E%D1%82-%D0%9C%D0%9E%D0%9D-%D1%80%D0%B5%D0%B3%D0%BB%D0%B0%D0%BC%D0%B5%D0%BD%D1%82%D0%B8%D1%80%D0%B0%D1%82-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8%D1%82%D0%B5-%D0%B4%D0%BD%D0%B5%D0%B2%D0%BD%D0%B8%D1%86%D0%B8/", "text": "\n                    \nОт следващата учебна 2018/2019 г. всички учебни заведения могат да водят електронни дневници с помощта на собствени софтуерни продукти. Това гласи новият проект на Наредбата за информацията и документите за системата на предучилищното и училищното образование.\n\nНационалната електронна информационна система за предучилищното и училищното образование се състои от три електронни модули и интегрирани с тях регистри – \"Институции“, „Документи за дейността на институцията“ и „Деца и ученици“. Вторият от тях трябва да съдържа електронни раздели за всички дневници, книги и протоколи, издавани по време на процеса на обучение. За воденето на електронни дневници трябва да приключи внедряването на необходимите раздели. Докато това се случи, всяко учебно заведение има възможността да използват собствени софтуерни продукти стига да осигурява обработването, наличието и контрола на цялата информация, отразена на хартиения вариант.\n\nНаредбата има за цел да намали административната тежест и да гарантиран сигурността при работата с информацията в системата на предучилищното и училищното образование. Освен регламентирането на електронните дневници, е предвидено и разширяване на възможността за издаване на справки за резултати от обучението, които служат за образователна мобилност, включително и в чужбина.\n\n                    ", "date": "2018.04.12", "title": "МОН регламентира електронните дневници"}
{"url": "http://www.monitor.bg/a/view/68049-%D0%91%D1%8A%D0%B4%D0%B5%D1%89%D0%B8-%D0%BC%D0%B0%D1%82%D0%B5%D0%BC%D0%B0%D1%82%D0%B8%D1%86%D0%B8-%D1%87%D0%B8%D1%81%D1%82%D1%8F%D1%82-%D1%86%D0%B0%D0%BF%D0%B0%D0%BD%D0%B8%D1%86%D0%B8-%D0%BF%D0%BE-%D1%84%D0%B0%D1%81%D0%B0%D0%B4%D0%B8/", "text": "\n                    Четирима абитуриенти от казанлъшката природо-математическа гимназия „Академик Никола Обрешков“ ще вземат участие в почистването на грозни цапаници по фасадите на жилищни блокове и култови обществени сгради в родния си град. 12-токласниците Радослава Маринова, Адриана Велкова, Константин Философов и Златомир Иванов решили да се заемат с почистването по време на коледния си бал, когато призовали за събирането на средства.\n\nПръв от обектите, където тийнейджърите и тяхната преподавателка по „Свят и личности“ Светлана Бюйлекова ще реализират идеята си е занемарения от над две десетилетия пешеходен подлез пред гарата в Казанлък. 40 000 лв е заделила от собствените си приходи община Казанлък за разчистването на съоръжение ,  подмяната на отдавна изгорелите луминисцентни лампи с ново ЛЕД-осветление  и монтирането на видеокамери.\n\n \n                    ", "date": "2018.04.12", "title": "Бъдещи математици чистят цапаници по фасади"}
{"url": "http://www.monitor.bg/a/view/66878-%D0%92%D0%B8%D1%81%D0%BE%D0%BA%D0%B8%D1%82%D0%B5-%D0%BE%D1%86%D0%B5%D0%BD%D0%BA%D0%B8-%D0%BD%D0%BE%D1%81%D1%8F%D1%82-%D0%BF%D0%BE%D0%B3%D0%BE%D0%BB%D1%8F%D0%BC-%D1%88%D0%B0%D0%BD%D1%81-%D0%B7%D0%B0-%D0%B2%D0%B8%D0%B7%D0%B0-%D0%B7%D0%B0-%D0%A9%D0%B0%D1%82%D0%B8%D1%82%D0%B5/", "text": "\n                    \n\nДобрите оценки в студентската книжка ще дадат по-големи шансове за одобрение за виза на кандидатите за бригади в САЩ, съобщиха от Американското посолство в София.\n\nПо време на краткото събеседване с американските консули студентите трябва да убедят интервюиращия ги, че планират да се завърнат в България, за да продължат образованието си. Това може да стане с представяне на добри резултати в студентската книжа и академичната справка за всички предмети, изучавани през семестрите. „Оценките, нанесени в студентската Ви книжка и/или в академичната справка, показват дали сте сериозен студент или не. Демонстрирайки, че сте добър студент, който се отнася сериозно към обучението си и има добри оценки, ще съумеете по-лесно да убедите интервюиращия консул, че планирате да продължите с Вашето образование след края на лятната бригада.“, съветват от Посолството.\n\nСъбеседването с американските консули за виза е последната стъпка за лятна работа в Щатите. Преди това кандидатите трябва да са преминали успешно работните си интервюта и да са получили разрешително за работа. За лятна бригада могат да кандидатстват студенти, които следват редовно, владеят английски и са на възраст между 18 и 28 години.\n\n\n                    ", "date": "2018.04.12", "title": "Отличниците с по-голям шанс за студентска бригада в САЩ"}
{"url": "http://www.monitor.bg/a/view/22839-%D0%9A%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F%D1%82%D0%B0-%D1%81-%D0%BA%D1%83%D1%80%D1%81-%D0%B4%D0%B0-%D0%BA%D0%BB%D0%B0%D1%82%D0%B8-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0/", "text": "Стари муцуни се обедниха в новия десен проект\n                    \nТри от партиите на олигархията официално се обединиха в нов десен проект и дадоха заявка, че основаната им цел е да клатят държавата и да завладеят властта. „Да(й), България“, оглавявана от проваления правосъден министър Христо Иванов, ръководената понастоящем от Атанас Атанасов партия ДСБ на Драгалевския лаборант Иван Костов заедно със „Зелените“ на Владислав Панев подписаха в столичен хотел коалиционно споразумение, като новият съюз ще носи името \"Демократична България“.\n\n\n\nПанев е бивш служител и перо на медиите на олигарха Иво Прокопиев, а единствената цел на трите бутикови парии е повече от ясна - да замете следите от престъпното трупане на милиони по Костово време от куп олигарси като разградския червенобузест бос. Сред останалите отрочета на Командира, обединили сили в поредния ГМО проект за докопване до властта са банкерът-беглец Цветан Василев, фармацевтичния бос Огнян Донев и газовия барон Сашо Дончев, който подкрепят новото полическо отроче през медиите си от Фабриката за фалшиви новини. Както лъсна още от стенограмите по „АРГОгейт“ пък Българския Мадоф се явява и основен спонсор на политическата колаборация.\n\nВъпреки че на последните избори формациите на олигархията не успяха да преминат бариерата и останаха далеч под 3%, сега те се обявиха за единствена алтернатива на управляващи и опозицията, поискаха да се възстанови евроатлантическия път на България, от който сме се били отклонили. Мишената на новия съюз е сегашното управление на ГЕРБ и Обединени патриоти, а Атанасов дори заподозря, че зад тях стоят старите сили от ДС. Така със стари лозунги и стари лица трите парти се опитват за пореден път да реанимират дясното.\n\nАтанасов обяви, че\n\n\n\nи затова очакват подкрепа от избирателите, които на последните избори разочаровали. Според него дори се връщаме с годините преди 89-а година, а настоящата власт създала партийна номенклатура, обсебила администрацията. Самият Христо Иванов пък обясни, че са се събрали не само за да влязат в следващото НС, а да заменят властта с друга. Не се борим за проценти, отговори лаконично Атанасов на въпроса дали не се страхува, че и този техен проект да рухне, както предишните такива обединения. Ние знаем, че обединението между тези партии не е достатъчно, този съюз трябва да се разраства, размечта се Христо Иванов. Той на свой ред пък даде заявка, че са се насочили към следващите парламентарни избори, но формациите ще се явят заедно и на евровота догодина.\n\n„Това обединение е насочено преди всичко към парламентарните избори и към тяхното предизвикване, защото това е инструментът за предизвикване на промените, които ние си поставяме за цел, но, разбира се, ние ще се явим заедно и на европейски, и на местни избори“, обясни плановете си Иванов. Обединението е отворено и за други партии, като условието е те\n\n\n\nкъм настоящото управление. Двамата обаче не посочиха дали ще водят разговори със СДС или ДБГ, които са част от разпадащия се „Реформаторски блок“.\n\nТака новото обединение представи 23-ма души, които ще са кабинетът в сянка на олигарха Иво Прокопиев, а сред тях все познати лица от редиците на професионалните протестъри. Наред със самия Христо Иванов, който ще отговаря за правосъдието, и Атанас Атанасов – за службите и вътрешните работи, в листата за кандидат-министрите се намърдаха и Антоанета Цонева, Тома Белев, Борислав Сандов, Мануела Малеева, Стефан Тафров, Петър Славов, Мартин Димитров, Георги Ганев и дори Радан Кънев. Цонева ще следи за правата на българите в чужбина, Тома Белев очаквано ще отговаря за горите, бившият лидер на СДС Мартин Димитров пък ще е с ресор икономика и енергетика. Икономистът Георги Ганев от Центъра за либерални изследвани ще отговаря за финансите. На Радан Кънев пък е отреден ресор кохезия и еврофондове.\n\nНа събитието присъстваха и старите костовисти като Екатерина Михайлова, Александър Йорданов, Евгени Чачев наред с Трайчо Трайков и протестъра Асен Генов. Обвиняемият ексвоенен министър и лидер на БЗНС Николай Ненчев обаче остана в ролята на гост. Засега БЗНС няма да се присъединява към новия съюз.\n\n                    ", "date": "2018.04.12", "title": "Коалицията на олигархията с курс да клати държавата"}
{"url": "http://www.monitor.bg/a/view/65203-%D0%A1%D1%87%D1%83%D0%BF%D0%B8%D1%85%D0%BC%D0%B5-13%D0%B3%D0%BE%D0%B4%D0%B8%D1%88%D0%B5%D0%BD-%D1%80%D0%B5%D0%BA%D0%BE%D1%80%D0%B4-%D0%BF%D0%BE-%D1%81%D0%BA%D0%BB%D1%8E%D1%87%D0%B5%D0%BD%D0%B8-%D0%B1%D1%80%D0%B0%D0%BA%D0%BE%D0%B2%D0%B5/", "text": "\n                    \nБроят на сключените бракове през 2017 г. е най-висок за последните 13 години. През 2017 г. са регистрирани общо 28 593 брака, което е с 1790 повече спрямо 2016 г. Коефициентът на брачност е 4% на 1000 души. Това е най-високото ниво от 2005 г., когато коефициентът е 4.3%. Три четвърти от всички регистрирани бракове пък са сред населението в градовете, сочи изследване на Националния статистически институт (НСИ) за демографските процеси през миналата година, оповестено днес.\n\nСредната възраст при сключване на брак за мъжете и жените е съответно 31.4 и 28.4 години.\n\nОбластите с най-много бракове на 1000 души от населението са Разград и Добрич, а най-нисък е броят им в област Враца. Броят на разводите през 2017 г. е 10 411, което е със 192 по-малко от регистрираните през 2016 г. Средната продължителност на брака до неговото прекратяване е 15.8 години.\nОт Националния статистически институт отчитат спад в раждаемостта. През 2017 г. в страната са регистрирани 64 359 родени деца, което е с 1029 деца по-малко спрямо 2016 г. Най-висока е раждаемостта в областите Сливен, София, Стара Загора и Пловдив. Най-ниски стойности се наблюдават в областите Габрово и Видин.\n\nБроят на починалите продължава да расте, като за миналата година те са 109 791 души. Това е с 2211 души повече спрямо 2016 г. Равнището на общата смъртност на населението в България е най-високо сред европейските страни, отчита НСИ.\n\nСредната продължителност на предстоящия живот, изчислена за периода 2015 - 2017 г., е 74.8 години и спрямо предходния период (2014 - 2016 г.) се увеличава с 0.1 години. Средната възраст на населението на България през 2017 г. е 43.6 години\n\n3 422 409 мъже и 3 627 625 жени са живели в България към 31 декември 2017 г.Това означава, че на 1000 мъже се падат 1060 жени. Броят на мъжете преобладава във възрастта до 53 години. С нарастването на възрастта се увеличават броят и относителният дял на жените от общото население на страната.\n\nХората в трудоспособна възраст у нас към 31 декември 2017 г. са 4,248 млн. души, или 60.3% от населението на страната, като мъжете са 2,233 млн., а жените – 2,015 млн. През 2017 г. броят на трудоспособното население намалява с почти 56 хил. души, или с 1.3%, спрямо предходната година. Към края на 2017 г. над трудоспособна възраст са 1,736 млн. души, или 24.6%, а под трудоспособна възраст – 1,066 млн. души, или 15.1% от населението на страната.\n\nПроцесът на застаряване е по-силно изразен сред жените, отколкото сред мъжете. Относителният дял на жените на възраст над 65 години е 24.4%, а на мъжете - 17.4%. Тази разлика се дължи на по-високата смъртност сред мъжете и като следствие от нея - на по-ниската средна продължителност на живота при тях. В регионален аспект делът на лицата на 65 и повече навършени години е най-висок в областите Видин (29.3%), Габрово (28.2%), Кюстендил (26.9%) и Ловеч (26.6%). Общо в деветнадесет области този дял е над средния за страната. Най-нисък е делът на възрастното население в областите София (столица) - 17.2%, и Варна - 18.6%.\n\nОбщо за ЕС-28 относителният дял на населението на 65 и повече навършени години е 19.4%. Най-висок е този дял в Италия (22.3%), следвана от Гърция (21.5%) и Германия (21.2%). Общо в шест страни, включително и България, делът на възрастното население е над 20.0%.\n\n \n\n\n162 населени места у нас са без население. Най-голям е техният брой в областите Габрово, Велико Търново и Кърджали - съответно 61, 58 и 11. В 1172, или в 22.3% от населените места, живеят от 1 до 49 души включително. С население над 100 хиляди души са шест града в страната, в които живеят 34.1% от населението на страната.\n\nВ 72 общини с население под 6000 души живеят едва 3.9% от населението на страната. В същото време в деветте общини с население над 100 хил. души живеят 41.0% от населението на страната. Най-голяма по население е Столична община - 1 325 429, следвана от общините Пловдив - 345 213, и Варна 344 748. Най-малката община е Трекляно – 798 души.\n\n                    ", "date": "2018.04.12", "title": "Счупихме 13-годишен рекорд по сключени бракове"}
{"url": "http://www.monitor.bg/a/view/40707-%D0%A1%D1%82%D0%BE%D1%82%D0%B8%D1%86%D0%B8-%D0%B4%D0%BE%D0%B1%D1%80%D0%B8%D1%87%D0%BB%D0%B8%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%96%D0%B5%D0%BB%D1%8F%D0%B7/", "text": "\n                    \n\nСтотици добричлии пристигнаха пред сградата на Съдебната палата, за да подкрепят  обвинения в нарушаване законите на САЩ Желяз Андреев. Далеч преди началния час на протеста -18.00 ч., пред съда се изви дълга опашка от желаещи да се подпишат в подписката за незабавно спиране на процеса по екстрадирането на 29-годишния мъж. „Да се спре екстрадицията на Желяз Андреев. Да се проведе справедлив процес на територията на Република България, ако се докаже, че Желяз Андреев е нарушил българското законодателство. Ние искаме справедливост за българските граждани и за Желяз. Искаме адекватен и независим от световните сили съд”, се казва в подписката.Сред стотиците протестиращи бяха родителите и сестрата на Желяз, техни колеги, родственици и приятели, познати и непознати. Пред Съдебната палата дойдоха и негови бивши учители. Сред тях бе и учителката му от първи клас Тодорка Радилова, която носеше снимка на първи клас и показваше кой е Желяз.„Ако се наложи, ще се търси и юридическа помощ от Америка. За тази цел вече има разкрита банкова сметка”, заяви майката на младежа, Мариела Денчева.Пред Съдебната палата в София също започнаха да се събират протестиращите в защита на Желяз Андреев, като се очаква броят им да се увеличи в следващия час, съобщи БНТ. Те категорично се обединяват около позицията, че Андреев е невинен и определят обвиненията срещу него като абсурдни. Протестиращите смятат, че процесът по екстрадиране трябва да бъде прекратен. Събират и подписка, носят стикери с надпис „Аз съм Желяз“.\n\n 13 старозагорци излязоха на мълчалив протест пък пред сградата на Съдебната палата в Стара Загора във връзка с казуса „Желяз Андреев“. Протестиращите носеха еднотипни плакати със съдържание „Днес е Желяз, утре може да съм Аз!“. \n\n\n \n\n\n \n                    ", "date": "2018.04.12", "title": "Стотици излязоха на протест в защита на Желяз"}
{"url": "http://www.monitor.bg/a/view/21343-150-000-%D0%B8%D0%BD%D0%B2%D0%B0%D0%BB%D0%B8%D0%B4%D0%BD%D0%B8-%D0%BF%D0%B5%D0%BD%D1%81%D0%B8%D0%B8-%D1%81%D0%B0-%D1%84%D0%B0%D0%BB%D1%88%D0%B8%D0%B2%D0%B8/", "text": " Работна група умува за нови промени в медицинската експертиза\n                    Между 100 000 и 150 000 от инвалидните пенсии са фалшиви. Това заяви вицепремиерът Валери Симеонов след среща с организациите на хора с увреждания. „В системата продължава да има фалшиви ТЕЛК-ове, от които се губят стотици милиони левове“, заяви той. По думите му реформа в издаването на медицинска експертиза е необходима, за да спре изтичането на средства от НОИ. „Със спестените пари могат да се увеличат пенсиите на останалите хора“, заяви още Симеонов. От организациите на хората с увреждания обаче смятат, че спестените средства от преустановени инвалидни пенсии трябва да бъдат насочени към насърчителни мерки. „Да се използват да заетост на хора с увреждания или към увеличаване на интеграционните добавки“, заяви председателят на Съюза на слепите Васил Долапчиев. Заради недоволството на хората с увреждания срещу готвената реформа на медицинската експертиза, във вторник Министерството на здравеопазването оттегли концепцията си. Социалното ведомство също\n\nзамрази идеята си за експертиза на работоспособността, която трябваше да преценява дали и какво човек с увреждания може да работи. „Сформираме работна група, която да формулира решения на всички въпроси, на които концепцията не даваше отговори“, заяви социалният министър Бисер Петков. Той увери, че решенията за промени ще бъдат взети само след обсъждане с организациите на инвалидите. Днес представителите на хората с уврежданията ще се срещнат с министъра на здравеопазването Кирил Ананиев, с когото да обсъдят какви промени са нужни в медицинската експертиза. Основното притеснение на инвалидите е, че според концепцията, която МЗ предлагаше, освидетелстването на хората с увреждания ще става на база на едно заболяване, а не, както сега, при съвкупност от няколко болести. Това щяло да доведе до стотици хора, чиято степен на инвалидност би била намалена, съответно и до загуба на инвалидна пенсия.\n                    ", "date": "2018.04.12", "title": "150 000 инвалидни пенсии са фалшиви"}
{"url": "http://www.monitor.bg/a/view/61924-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%BD%D0%B0%D1%81%D1%8F-%D0%98%D0%A2%D1%82%D0%B0-%D0%BE%D1%82-%D0%98%D0%BD%D0%B4%D0%B8%D1%8F-%D0%A4%D1%80%D0%B0%D0%BD%D1%86%D0%B8%D1%8F-%D0%B0%D0%BB%D0%B6%D0%B8%D1%80%D1%81%D0%BA%D0%B8-%D0%BB%D0%B5%D0%BA%D0%B0%D1%80%D0%B8/", "text": "Издаваме най-много сини карти на украинци и руснаци\n                    \n\nС внос на ИТ експерти от Индия България бори кризата за висококвалифицирани кадри, докато Франция наема лекари от Алжир и Мароко. Това показват данни на Евростат за издадените разрешителни за работа на служители от страни извън ЕС, известни като сини карти.\n\nС тези работни визи европейските работодатели могат да наемат специалисти в сферата на здравеопазването, високите технологии и науката. През 2016 г. сини карти са били издадени на 20 979 висшисти от трети страни. 17 630 или 85% от всички разрешителни са дадени в Германия, като най-търсени се оказват инженерите и лекарите. Работодателите във федералната република наемат лекари основно от Турция и Индия, докато за компютърни експерти разчитат на кадри от Украйна и Китай. Заради недостига на инженери немските шефове издават работни визи на специалисти от Русия, Китай и САЩ. Във Франция през 2016 г. са били наети 750 служители от трети страни, показват данни на европейската статистика. Най-много работни визи са получили инженерите, предимно от Русия и Украйна, следвани от лекари от Алжир и Мароко. От възможността да наемат висококвалифицирани кадри от страни извън ЕС са се възползвали десетки полски фирми, които през 2016 г. са поискали сини карти за 673 експерти. На четвърто място по брой работни визи се нареждат Люксембург с 636 разрешителни, следван от Италия, където са били издадени 254 документа.\n\nБългария заема осмо място по „внос“ на висококвалифицирани кадри от трети страни, като през 2016 г. страната ни е издала 115 разрешения за работа. У нас най-много чужденци идват в ИТ сектора, като основен донор на кадри са Украйна, Русия, Индия и Китай. Все повече работодатели наемат инженери от Русия, Турция и Тунис.\n\n \n\n\n\n\n                    ", "date": "2018.04.12", "title": "България внася ИТ-та от Индия, Франция -  алжирски лекари (ТЕМАТА)"}
{"url": "http://www.monitor.bg/a/view/39661-%D0%92%D0%B0%D1%80%D0%BD%D0%B0-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D1%84%D0%BE%D1%80%D1%83%D0%BC-%D0%B7%D0%B0-%D0%BC%D0%BE%D1%80%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82/", "text": "\n                    Кметът на Варна Иван Портних проведе работна среща с организаторите на Европейския форум за морски транспорт, който ще се проведе във Варна през месец май. Събитието е част от програмата на Българското председателство на Съвета на ЕС. „Благодаря, че избрахте Варна за домакин на форум от такъв ранг. Градът заслужава това признание. Готови сме да съдействаме активно за подготовката и провеждането на това международно събитие, което ще бъде важно за морския бранш, а и за бизнеса като цяло“, заяви Портних пред организаторите. „Председателството на България на Съвета на ЕС е отлична възможност да представим своите виждания и идеи за развитие на корабоплаването в Черно море, да дадем тон, че имаме виждания и логистични решения за развитие на пристанищата. Това трябва да бъде неразделна част от плановете на община Варна, от визията на морските общини“, отговори Никола Христов, председател на Българска асоциация на корабните брокери и агенти. Браншовиците споделиха още, че предлагат създаване на Национален фонд „България за подкрепа на пристанищата и корабоплаването“. „Работим и по общата Европейска стратегия, като очакваме всички организации да се включат активно с предложения по компетентност – в сферите екология, корабоплаване, цифровизация, морско обучение, транспорт, логистика“, каза Георги Петков, директор на Европейски форум за морски транспорт. В срещата участваха още представители на ВВМУ „Н. Вапцаров“ и на Техническия университет във Варна. Събитието ще се проведе под патронажа на министъра на транспорта Ивайло Московски, с официалната подкрепа на кметовете на Варна и Бургас. Основната тема е Европейската стратегия за морски транспорт 2019-2028 година. По време на форума ще бъдат организирани редица кръгли маси в областта на морския транспорт и индустрия. Очаква се в срещите да участват и министрите на транспорта на Малта и Кипър, директори на браншови организации в областта на транспорта и морските индустрии от ЕС, представители на Европейската инвестиционна банка, представители на страните от Черноморския регион и др.\n\n \n\n \n\n \n\n \n                    ", "date": "2018.04.12", "title": "Варна се готви за домакинството на Европейски форум за морския транспорт   "}
